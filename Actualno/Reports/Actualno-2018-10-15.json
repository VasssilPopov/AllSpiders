{"url": "https://www.actualno.com/curious/dneven-horoskop-za-16-oktomvri-news_699719.html", "text": "        През този ден не търсете вината в другите. Ваш пропуск е довел до редица събития. Това е добър опит. Не съжалявайте, а се поучете от него. Това не е ден за любов, но има толкова много други неща, които може да правите. Досегът с изкуството ще ви разсее от лошите мисли.   Това е ден, в който да опитате нещо ново. Осмелете се да рискувате за малко. Не винаги всичко е внимателно проучен план.     Днес си направете списък със задачите. Имате много задължения и не може да пропуснете нито едно от тях. Дръжте телефона си под ръка. През този ден може да опитате нов метод в работата. Не очаквайте светкавични резултати. Очаква ни сериозно облекчение в работния процес. Днес не се колебайте да потърсите помощ при решаването на служебен въпрос. Дори да не се намери отговор, отговорността ще бъде споделена.   Подарете си няколко минути или часове тишина. В средата на деня ви очаква добра новина. Ще ви се наложи да действате бързо. Това е ден за вземане на решения. Направете това, като се опитате да се абстрахирате от емоциите. Сега е моментът да действате хладнокръвно. Нямате основания за притеснения. Някой ви завижда и се опитва да посее съмнения в способностите ви. Дистанцирайте се от този човек. Ще получите интересно предложение в нова професионална сфера. Започнете с малки стъпки и преценете добре условията, които ви се предлагат.    Сега е моментът да покажете самостоятелност. Преценете добре важността на нещата и проявете дисциплина в най-отговорните дейности. Бъдете пестеливи в информацията, която давате за себе си. Не разкривайте всичко, което мислите, особено ако отсрещната страна не го прави.", "date": "2018.10.15", "title": "Дневен хороскоп за 16 октомври"}
{"url": "https://www.actualno.com/america/naj-goljamata-tyrgovska-veriga-v-sasht-falira-news_700098.html", "text": "  Някога господстващата американска търговска верига \"Сиърс\", която промени начина на пазаруване и живот на американците, обяви банкрут.     \"Сиърс\", 132-годишната търговска верига в най-богатата страна на света, се бори за оцеляване от години, потъвайки в дългове.   Капката, която преля чашата и принуди собствениците да обявят фалит, е дългът от 134 млн. долара, който се натрупа за възстановяване и те просто не са в състояние да го платят, пише БГНЕС.\r\nВ началото на лятото веригата обяви закриването на 78 нерентабилни търговски обекти, като от началото на тази година те са 166, а общите задължения на „Сиърс“ вече са достигнали 5 млрд. долара.  Веригата работеше под слогана: „Магазинът, който промени Америка“.   ", "date": "2018.10.15", "title": "Най-голямата търговска верига в САЩ фалира"}
{"url": "https://www.actualno.com/starazagora/fotokonkurs-esenni-migove-v-kazanlyk-news_700100.html", "text": "  Фотоконкурс „Есенни мигове в Казанлък” обявяват от днес, 15 октомври, до 12 ноември 2018 г. Община Казанлък, отдел „Култура и туризъм“ и Mузеят на фотографията и съвременните визуални изкуства. В него могат да участват всички, които са запалени по фотографията. Жанрово ограничение за снимките няма, но на тях трябва да се виждат популярни и разпознаваеми места от Казанлък. Всеки участник може да изпрати до три снимки на e-mail: k.sabitia@abv.bg  с бележка „за фотографски конкурс“. Всяка снимка трябва да e придружена с информация за имената на автора и  телефон за връзка. Ако желаят авторите мога да напишат кратки коментари за снимките - кога са направени, впечатления, интересни моменти от заснемането.     Снимката с най-много харесвания Фейсбук профила на Община Казанлък - „Община Казанлък – Долина на рози и траки“ ще бъде победител в конкурса. Резултатите ще бъдат обявени на 19 ноември 2018 г. във Фейсбук профила на Община Казанлък. Победителят ще получи и лично съобщение. За победителите се предвиждат парични награди.   Пълният регламент на конкурса .", "date": "2018.10.15", "title": "Фотоконкурс \"Есенни мигове в Казанлък\""}
{"url": "https://www.actualno.com/society/novinite-naj-vajnoto-za-denja-15-oktomvri-news_700085.html", "text": "   Редакционният екип на ви представя най-важните новини за изминалия ден, 15 октомври.       Размирици в град Гълъбово през изминалата нощ предизвикаха намеса на специалните части на жандарменията в населеното място. Оказва се, че сградата на полицейския участък в Гълбово е била обсадена от роми, а причината за това е реакцията на полицейски патрул, който бил изпратен на повикване заради прекомерен шум в ромската махала в града. Според информация на БНТ при посещението в махалата полицейската кола била потрошена от празнуващите, които също така отказали да покажат документите си на проверяващите.   Освен за злоупотреби с евросредства, прокуратурата разследва физическо лице, свързано със строителната компания „Джи Пи Груп\", и за пране на пари. Това съобщи за \"Нова телевизия\" главният прокурор Сотир Цацаров.      Ръст в нелегалната търговия с горива, канабис и секс услуги през изминалата година. Това показва проучване на заплахите от тежката организирана престъпност в България за 2017г., направено от Центъра за изследване на демокрацията. Имаме дефинитивен отказ от преди два дни. В имейл германските власти ни обясниха, че членки към \"Евротрансплант\" не са с правата на членките учредителки и няма да бъдат трансплантирани в страните членки - говоря за белодробна трансплантация. До момента такъв отказ е нямало, но сега има. Това каза изпълнителният директор на Изпълнителната агенция по трансплантация д-р Михаил Христов по време на официалното откриване на Европейската седмица на донорството в Аула „Максима“ на УМБАЛ „Света Екатерина“, предаде агенция „Фокус“. Синодът на Руската православна църква обяви, че по-нататъшното евхаристическо общение с Константинопол е невъзможно. Това заяви ръководителят на Отдела за външноцърковни отношения Митрополит Иларион за резултата от срещата на Синода на Руската православна църква в Минск.    Имаме едно предложение още отпреди години – основно преразглеждане на съкратено съдебно следствие. Става въпрос за умишлено престъпление или такова, извършено под въздействието на алкохол. Това не се прие, заяви военният министър Красимир Каракачанов, който видя в това \"опит да се правим на прекалено либерални\" заради Европа. Сагата с бъдещето на къщата музей на Пейо Яворов в центъра на София влезе в нова фаза. Все по-сериозна става възможността културната ценност да бъде взета под крилото или на общината, или държавата Съветникът на президента Иво Христов взе отношение по масираната тролска атака, която се води срещу него в последните дни в социалните мрежи. Агенцията за държавна финансова инспекция (АДФИ) ще провери Община Стара Загора заради предполагаеми сериозни нередности при поемането на дългосрочен общински дълг от страна на Община Стара Загора. Сумата е в размер на 6 млн. лева. Това твърди неправителствената организация Антикорупционен фонд (АКФ) в свое съобщение, изпратено до медиите. Над 50,3 млн. лв. с ДДС за денонощна въоръжена охрана на обекти дава НЕК за срок от 4 години. Обектите са много и са разделени в седем обособени позиции. В сравнение с предишното възлагане, през 2015 година, сумата за целта е увеличена с приблизително 42%. Тогава тя е била обявена на стойност 35,3 млн. лв. с ДДС и договорена за 34,6 млн. лв. Контрактите са сключени през септември и октомври месец 2015-та отново за 48 месеца. Президентът Румен Радев настоя комисията, която разглежда офертите за изтребители за аваиацията ни, да може да работи спокойно. \"В авиацията има хубав термин радиомълчание. Призовавам и премиера, и министрите, и депутатите да запазят радиомълчание, докато тече работата на междуведомствената комисия\", каза Румен Радев на въпрос за закупуването на новите самолети. Телевизия \"АЛФА\" - партийната телевизия на партия \"Атака\", прекрати излъчването си тази вечер. Вместо традиционната програма, в ефира на телевизията бе поставен надпис на черен фон, гласящ \"Телевизия АЛФА СПРЯ. Питайте правителството защо\". ", "date": "2018.10.15", "title": "Новините: Най-важното за деня, 15 октомври"}
{"url": "https://www.actualno.com/america/trymp-izprashta-pompeo-v-rijad-zaradi-izcheznalija-jurnalist-news_700096.html", "text": "  Американския президент Тръмп обяви, че изпраща спешно държавния секретар Майк Помпео за среща със саудитския крал Салман във връзка с изчезването на Джамал Kашоги, предаде Ройтерс.     В телефонен разговор с Тръмп саудитският крал Салман бин Абдул Азиз Ал Сауд е казал, че не знае нищо за съдбата на изчезналия журналист. Това разкри самият Тръмп в публикация, поместена в социалната мрежа Twitter.   Кралят на Саудитска Арабия е разпоредил на държавен обвинител да започне вътрешно разследване на случая с изчезването на Кашоги, предаде Ройтерс, позовавайки се на пожелал анонимност представител на саудитските власти.\r\nХашоги, който е кореспондент на The Washington Post изчезна на 2 октомври, след като влезе в консулството на Саудитска Арабия в Истанбул, за да получи необходимите документи, за да се ожени за годеницата си, която е турска гражданка.  Според турските власти на 2 октомври саудитски агенти са убили Кашоги в консулството. Саудитска Арабия определи обвиненията като неоснователни, но не представи доказателства, че журналистът е напуснал сградата.   Европейският съюз очаква от властите на Саудитска Арабия пълноценно сътрудничество в разследването на случая с изчезналия журналист, заяви днес върховният представител на ЕС за външната политика и сигурността Федерика Могерини, цитирана от ТАСС.\r\nТръмп неотдавна предупреди Саудитска Арабия за „тежко наказание“, ако се окаже, че Рияд има нещо общо със смъртта на Хашоги. На свой ред Салман заяви, че ще отговори на санкциите на САЩ „още по-тежко“, ако администрацията на Тръмп предприеме действия срещу Рияд.    Солидарност и подкрепа за Саудитска Арабия изразиха редица държави - Оман, Бахрейн, Йордания, Ливан, Обединените арабски емирства, Египет и Палестинската автономия.", "date": "2018.10.15", "title": "Тръмп изпраща Помпео в Рияд заради изчезналия журналист"}
{"url": "https://www.actualno.com/crime/puskat-trima-ot-zadyrjanite-za-poboja-v-gylybovo-news_700094.html", "text": "  Двама от петимата задържани вчера за побоя в Гълъбово се изправят пред съда, където ще им бъде гледана мярката за неотклонение – задържане под стража. А други трима от инцидента вчера ще бъдат освободени, без да им се повдигат обвинения, предаде БГНЕС.     Гградът беше обграден от жандармерия след инцидент от вчера в ромската махала на Гълъбово. Към 14.24 часа е получен сигнал за силна музика, идваща от махала в гр. Гълъбово. Пристигналият полицейски екип установил на място пияна компания, а звуците идвали от инсталирана подвижна тонколона. При последвало полицейско разпореждане за спиране на музиката и представяне на документи за самоличност, събралите се не само отказали категорично, но и започнали да се държат агресивно и арогантно – хвърляли камъни, заканвали се. На място били изпратени допълнително сили на реда. Установени и задържани са инициаторите - петима местни жители - трима от които осъждани.   ", "date": "2018.10.15", "title": "Пускат трима от задържаните за побоя в Гълъбово "}
{"url": "https://www.actualno.com/politics/gerb-bsp-jivejat-v-druga-paralelna-vselena-news_700101.html", "text": "  За пореден път ставаме свидетели как БСП живеят в друга държава, друга паралелна вселена. Това каза депутатът от ГЕРБ Александър Иванов, след като БСП внесе вота на недоверие, предаде репортер на БГНЕС.     Според него БСП са можели да си зададат въпроса и да си направят простата колко пари правителството на „Борисов“ 3 са дали повече за здравеопазването и за реформирането на здравноосигурителната система в България. „Колко болници високотехнологични бяха открити, преоборудвани, колко пари се дадоха за разкриването на нови онкологични отделения и за лечението на онкологичните заболявания на българите”, каза той. Александър Иванов посочи и процедурата, която тече за линейките за Бърза помощ.   Обвяната реформа от МЗ търси широк консенсус. „ГЕРБ и „Обединени патриоти“ са единственото правителството до момента, което признава, ангажира се с тези проблеми и цели и е приело приоритет подобряването на здравния достъп, на здравната системата за българските граждани”, каза той.\r\nПрипомняме, че днес (15 октомври) недоверие срещу кабинета „Борисов 3“ в сектор „Здравеопазване“. Това е третият вот на недоверие срещу кабинета „Борисов 3“. Социалистите сами внесоха искането без да провеждат консултации с другите политически формации. От столетницата проведоха редица срещи с лекарски и пациентски организации, с Националното сдружение на общинските болници, с представители на общопрактикуващи лекари, на групите от хора, засегнати, както от сегашното състояние на здравеопазването, така и от бъдещата реформа, която предлагат ГЕРБ.  ", "date": "2018.10.15", "title": "ГЕРБ: БСП живеят в друга паралелна вселена"}
{"url": "https://www.actualno.com/analysis/promeni-li-se-avstrija-za-tazi-edna-godina-news_700056.html", "text": "   Вече една година в Австрия на власт е необичайна коалиция - страната се управлява от консервативната Австрийска народна партия и десните популисти от Партията на свободата. Промени ли се страната за тази една година, разсъждава в коментар за .     За Виена нещата изглеждат добре: консервативната Австрийска народна партия (АНП) и дясната Австрийска партия на свободата (АПС) управляват в хармония, до края на годината Австрия е ротационен председател на ЕС и организира европейска среща на върха в Залцбург, наскоро се състоя и австрийският дебют пред Общото събрание на ООН в Ню Йорк.   Настроението беше малко помрачено единствено от една демонстрация преди около седмица пред канцлерството - около 20 хиляди души излязоха на протест срещу расизма и опасността от подкопаване на демократичните структури. Но по принцип антиправителствените протести от такъв мащаб са по-скоро изключение в Австрия - като цяло австрийците подкрепят канцлера Себастиан Курц от АНП и неговия коалиционен кабинет.\r\nПодобна широка подкрепа за крайнодесни политики е немислима (все още) за Германия. Когато през 2016 година партията \"Алтернатива за Германия\" (АзГ) влезе в Бундестага, това породи всеобщо възмущение. Публичните прояви на десните популисти по правило водят до още по-масови контрапрояви и протести срещу това, че тази се опитва да трупа политически капитал от човешки трагедии и подклажда настроенията срещу бежанците.  В Австрия, изглежда, хората са безразлични към това, че консервативната Народна партия е сключила съюз с дясната Партията на свободата. За една година във властта тази партия, свързвана с идеологията на националсоциализма, вече успя да произведе няколко големи скандала.    Полагането на клетва от новото правителство през декември 2017 година беше съпроводено от демонстрации. Също толкова гръмко обаче много австрийци изразиха подкрепата си за новото правителство. И го правят и до днес. Според последните анкети все още 34% от избирателите биха гласували за Народната партия на канцлера Курц, а около 24% е подкрепата за Австрийската народна партия. Да припомним: на изборите миналата година АНП спечели 31%, а АПС взе почти 26 на сто от гласовете.    \"Те защитават гражданите на тази страна. А хората, които идват тук, за да се възползват от социално-осигурителната ни система, трябва да бъдат връщани обратно\", казва един 38-годишен бизнесмен от Виена относно миграционната политика на правителството.\r\nНо има и съпротива - особено от чужбина валят критики. Правителственият говорител Петер Лаунски-Тифентал отхвърля обвиненията и посочва, че Австрия е изиграла много важна роля по време на пика на бежанската криза: \"Ние постъпихме хуманно и приехме около 80 000 бежанци - втората най-голяма квота на глава от населението в целия ЕС\". По думите му обаче приоритет на австрийското европредседателство е \"сътрудничеството с европейските партньори на страната за спиране на нелегалната миграция\".    След изборите опозицията е като парализирана, казва журналистът Паул Доненбауер, който следи скандалите в кабинета на Себастиан Курц и неговата Народна партия. Сред тях са и  разкритията, че сред депутатите от Партията на свободата има и бивши членове на неонацистки организации. Доненбауер смята, че изборите са разединили австрийците: \"Хората в градовете не искат това правителство, а тези в провинцията - обратното. Оттогава насам противниците на правителството са като парализирани и действат безпомощно\", казва той.\r\nДясната политика среща в Германия значително по-силен отпор отколкото в Австрия. Включително заради това, че след Втората световна война Австрия никога не се е разделяла истински със своето нацистко минало. В страната приемат със задоволство наложеното от силите победители във войната виждане, че австрийците също са жертви на националсоциалистите - след аншлуса на Австрия през 1938 година, а не са  били помощници на Хитлер в Холокоста. За разлика от \"Алтернатива за Германия\", която се появи чак през 2013 година, Австрийската партия на свободата съществува от 1956 година, а през 1990-те години постигна много в местната политика. \"Сега вече участва и в централната власт, което ѝ дава възможност да транспонира своите десни възгледи и на национално ниво. Затова не е чудно, че съпротивата срещу проявите на десните формации е незначителна при нас\", допълва австрийският журналист.   Преодоляването на националсоциалистическото минало е част от германската идентичност. Съответно голяма е и съпротивата срещу партията \"Алтернатива за Германия\". В Австрия нещата изглеждат другояче - поддръжниците на Партията на свободата не се притесняват гръмогласно да хвалят постиженията на тяхното правителство в борбата срещу \"нелегалната миграция\".", "date": "2018.10.15", "title": "Промени ли се Австрия за тази една година?"}
{"url": "https://www.actualno.com/politics/cvetan-cvetanov-votyt-na-bsp-njama-nikakyv-shans-da-uspee-news_700113.html", "text": "  Право на опозицията е да предизвика вот на недоверие. Този вот обаче няма никакъв шанс да успее. Страната ни днес не се нуждае от предсрочни избори, а от стабилност. Проблемите в здравеопазването са идентифицирани и правителството на Бойко Борисов и управляващото мнозинство в парламента работим активно по тяхното решаване, за да може здравеопазването в България да бъде на високо, европейско ниво, а парите, които отделя държавата, да стигат безпроблемно до всеки един пациент. Това коментира пред журналисти в Смолян председателят на ПГ на ГЕРБ и зам.-председател на партията Цветан Цветанов.     „БСП не са алтернатива и това за пореден път се видя в тяхната „визия“, където те говорят за бюджетно здравеопазване, а не за здравноосигурителни модели, какъвто всъщност е днешният дебат. От БСП бяха заявили, че с вота си ще атакуват реформата. Тази реформа обаче още се обсъжда и няма нормативни измерения. Когато окончателното предложение на здравното министерство и Министерски съвет влезе в парламента, тогава можем да сблъскаме нашите концепции“, посочи Цветанов. Той обясни, че дори и в БСП са наясно, че вотът им няма да мине, като отбеляза, че те целят дестабилизация на страната. Цветан Цветанов напомни, че именно БСП инициираха парламентът да приеме решение, с което да възложи на министър Ананиев да представи концепция за развитие на здравното осигуряване и секторните реформи в системата.   „Вчера имаше частични избори в три населени места. Докато БСП се явиха с кандидат само в две от тях и получиха общо 51 гласа, от ГЕРБ имахме кандидати навсякъде и спечелихме най-много гласове в Орлинци и Суходол, като общо 400 души дадоха гласа си за нас“, сподели зам.-председателят на ГЕРБ. По думите му не е нужно да напускаш парламента, за да провеждаш срещите си с хората. „За тази цел са предвидени други дни от седмицата, но сряда, четвъртък и петък ние трябва да сме в Народното събрание и да водим дебат“, уточни Цветан Цветанов.", "date": "2018.10.15", "title": "Цветан Цветанов: Вотът на БСП няма никакъв шанс да успее"}
{"url": "https://www.actualno.com/society/manolova-podhvana-otlagano-shest-pyti-delo-po-nesystojatelnost-news_700080.html", "text": "  Омбудсманът Мая Манолова организира днес среща в институцията на обществения защитник с бивши служители на авиокомпания „Ер Виа“, които я сезираха за неизплатените си с месеци трудови възнаграждения и обезщетения. На нея присъстваха още директорът на Фонд „Гарантирани вземания на работниците и служителите“ при несъстоятелност на работодателя  Ваня Борисова и Теодора Дичева - директор на правната дирекция към Изпълнителна агенция „Главна инспекция по труда“.     Служителите на авиокомпания „Ер Виа“ потърсиха съдействието на  омбудсмана за ускоряване на процедурата за откриване на производство по несъстоятелност на търговското дружество, за да могат да получат дължимите си заплати от Фонд „Гарантирани вземания на работниците и служителите“ при несъстоятелност на работодателя.   Хората са притеснени, че делото за несъстоятелност към фалиралата авиокомпания е отлагано вече 6 пъти от Софийски градски съд, тъй като бившият им работодател Денис  Бареков е „неоткриваем“ за българските институции и те реално нямат никаква гаранция, че то ще стартира. Същевременно до изтичане на 3-годишния срок за получаване на пълния размер на дължимите трудови задължения остава по-малко от година, за да предявят искане към Фонда.\r\nМанолова се ангажира да се срещне с председателя на Софийския градски съд Десислава Попколева, за да я информира, че това не е изолиран случай и че в институцията постъпват сигнали на гражданите за забавяне на делата по несъстоятелност,  в резултат,  на което те могат да изпуснат срока за подаване през НОИ на искова молба към Фонд „Гарантирани вземания на работниците и служителите.  Миналата седмица в институцията омбудсманът се срещна и със служители на „Макс Телеком“ ООД, които също я алармираха за този сериозен проблем, заради което на практика не могат да се възползват от законодателните промени,  инициирани от Манолова, с които до момента над 3 178 души са си получили невзетите заплати и обезщетения от Фонд „Гарантирани вземания на работниците и служителите.   „Докато тръгне делото бившият ни работодател прехвърля активите си към друга авиокомпания – „Виа Еъруейс“. Той го е правил и друг път“, каза бившата служителка на „Ер Виа“ Петя Георгиева, като допълни, че работниците не искат да „висят на държавата“, а да си вземат честно заработените пари.\r\nОмбудсманът проведе разговор с изпълнителния директор на Националната агенция за приходите Галя Димитрова и договори институциите съвместно да координират действията си за разрешаване на заплетени казуси от този характер.    ", "date": "2018.10.15", "title": "Манолова подхвана отлагано шест пъти дело по несъстоятелност "}
{"url": "https://www.actualno.com/curious/zashto-burgerite-sa-po-predpochitani-ot-bagetite-news_700103.html", "text": "  Ако Франция е известна с едно нещо, това е с вкусните топли багети. Да, сирената и виното и толкова много от любимите ни храни принадлежат към тази държава, но багетите са свещени. По едно време френското правителство всъщност регламентирало, кога хлебопроизводителите биха могли да вземат почивката си, така че гражданите никога да не живеят в страх от недостиг на багети.     Всъщност в голям период от време, багетите са били ного по-консумирани в цяла Европа, от бургерите, съобщават от Foodpanda. Какво казват топ готвачите- бургерите са за американците, а багетите са за целия останал свят. Така е и било дълги години. Но сега изглежда, че нови данни оспорват това, като показват, че европейците, дори и самите французи купуват повече хамбургери, отколкото багети.   Според данните на \"Гира Консейл\", съобщени от BBC, европейските граждани купуват 1,46 млрд. бургери в сравнение с 1,22 млрд. багети за еднакъв период. Това пък е 14 пъти повече бургери отпреди десетилетие.\r\nЦифрите включват закупуването на сандвичи от багети, известни като jambon-beurre.  ", "date": "2018.10.15", "title": "Защо бургерите са по-предпочитани от багетите?"}
{"url": "https://www.actualno.com/business/rystyt-na-minimalnite-osiguritelni-dohodi-shte-se-ogranichi-do-minimalna-zaplata-ot-560-lv-news_700082.html", "text": "  Ръстът на минималните осигурителни доходи за догодина ще се ограничи до увеличението на минималната работна заплата, която е планирана да бъде 560 лева. Това обяви социалният министър Бисер Петков, цитиран от БГНЕС.     \"Не е предвидено административно увеличаване на минималните осигурителни доходи. То е отразено в Приложение-1 към Бюджета само в съответствие с прогнозирания размер на минималната работна заплата, която е минималният осигурителен доход за много икономически дейности и групи професии. 63% ще бъдат на минималния осигурителен доход, на минималната работна заплата\", каза Петков. Той говори и за обезщетението за дете - щяло да остане \"замразено\" на 380 лева, за да се стимулират майките да се връщат по-бързо на работа.   Ася Гонева от КНСБ увери, че планираното от догодина отпадане от пенсионната формула на трите най-добри години преди 1997-ма година и стажа до 2000-та, няма да се отрази негативно при изчислението на пенсиите, съобщи БНР. \"Колегите са направили и са разиграли варианти с всички пенсии, отпуснати през 2017 г. Няма ощетени - ОК са нещата, така че, аз съм спокойна поне в това отношение. Смятам, че този подход е добър\", каза тя.\r\nПрезидентът на КТ Подкрепа Димитър Манолов също подкрепя отпадането на трите години преди 1997 г. \"Тъй като в момента се е създала една непочтена индустрия за издаване на неистински документи, които доказват доходи, каквито лицата никога не са имали, а пък надеждна статистика, надеждни данни за това нещо няма никъде\", аргументира се той.  Заместник-председателят на БСК Димитър Бранков обяви позицията на бизнеса, против нарастването на максималния осигурителен доход на 3 000 лева. \"С промените, специално за максималния осигурителен доход, отказът от дебат по темата отпадане на тавана за пенсиите, а също така и по отношение на отказа от реформи в обезщетенията за временна нетрудоспособност - всичко това ни дава основание да не подкрепим бюджет\", каза още той.   ", "date": "2018.10.15", "title": "Ръстът на минималните осигурителни доходи ще се ограничи до минимална заплата от 560 лв."}
{"url": "https://www.actualno.com/balkani/vmro-dpmne-ne-priema-priziva-na-zoran-zaev-za-pomirenie-news_700106.html", "text": "  ВМРО-ДПМНЕ не приема предложението на премиера Зоран Заев за помирение на политическите партии за насилието в парламента от 27 април 2017 г. Опозицията е категорична, че щурмът на парламента е политически измислен случай, без доказателства, без аргументи, и че е предназначен за оказване на политически натиск, отбелязва електронното издание на македонския вестник \"Независен\", информира \"Фокус\".     \"Петдесетина души с месеци са обект на политическо преследване, с цел Зоран Заев да може да търгува с тяхната свобода, а в замяна търси подкрепа на споразумението с Гърция за преименуване на Македония. В продължение на месеци хората са задържани, депутати, художници, обикновени граждани са наричани терористи, невинни хора са станали жертва на преследването на Заев. Това ясно показва, че правителството - не само за 27 април, но и за други случаи срещу хора от ВМРО-ДПМНЕ, води политически хайки, само за да търгува с тяхната свобода. Неморално и неетично. Това също е послание към съдебната система и прокуратурата, които съдят невинни хора. Те не са терористи\", заяви генералният секретар на опозиционната партия Игор Янушев.   Според него тези хора се нуждаят от справедливост, а не от политически мотивирани случаи. Той поиска от Заев да се извини на семействата за политически натиск, упражняван от властите.\r\n\"Само тогава ще има помирение. Истината може да възтържествува и затова искаме нова прокуратура, която да разследва всички случаи, в които има подозрение за нарушение на закона. И която ще анализира безпристрастно фактите и доказателствата. Тук има възможност Заев да докаже, че е за истинско помирение и за справедливост без условия. Освободете хората от политическо преследване и от задържане, справедливост за тези хора с гаранция за тяхната презумпция за невинност\", категоричен бе Янушев.  ", "date": "2018.10.15", "title": "ВМРО-ДПМНЕ не приема призива на Зоран Заев за помирение"}
{"url": "https://www.actualno.com/politics/es-ima-nujdi-ot-reformi-obediniha-se-bylgarski-evrodeputati-news_700049.html", "text": "  Сериозни реформи са необходими в Европейския  съюз, а България трябва да бъде равностоен участник в тях. Около тази теза се участниците в дискусия \"Към изборите за ЕП 2019: ще успеят ли европейските политически партии да адресират приоритетите на гражданите и техните идеи за бъдещето на ЕС\", която се проведе в Дома на Европа в София.     “Европейските избори през май ще определят не просто състава на европейските институции за следващите 5 години, а бъдещето на Европа за десетилетия напред.   Европа не е съвършена, но е най-добрият инструмент, който можем да имаме за справяне с проблеми като тероризъм, миграция, социални неравенства, подобряване стандарта на живот. Защото нито една държава в Европа не е способна сама да спре терористите  и хората от Сирия и Африка, които искат да дойдат тук. Ако следващият  европейски парламент е изпълнен с политици като Найджъл Фарадж,  разговорът за бъдещето на Европа ще е бил напразен. Европейската идея ще  е застрашена\", заяви във видеообръщение евродепутатът от ГЕРБ и ЕНП Ева Майдел.   Тя посочи още, че България е с около 40 процента по-богата от страните в Западните Балкани и това до голяма степен се дължи на членството ни в ЕС. Има много хора, които считат, че вече няма нужда от обединена Европа, а правилата и са безсмислени и трябва да ги изхвърлим. Но това което различава европейската идея от другите, които се провалиха и доведоха до милиони жертви е, че  тя има истински основи.\r\nСледващият участник в дискусията Светослав Малинов от ЕНП/Реформатоски блок заяви, че по време на предизборната кампания за евроизборите, проевропейските сили ясно трябва да дефинират ясно целите си, по отношение на развитието на Европа. \"Винаги съм бил категоричен привърженик акцентът да се сложи върху върховенството на правото, обща прокуратура и да се направи много силна обща европейска мрежа за борба с корупцията, каза той. Много държа на общата охрана на границите на ЕС и общ отбранителен капацитет\", допълни той.   . , подчерта той. Това е позитивно за Европа, но води до опасност държави като България да изостанат, твърди той. По думите на Малинов този проблем може да се реши, ако българските политици да положат всички усилия за реформи в страната.\r\nГеорги Пирински от ПЕС/БСП изрази мнение, трябва да се търси съчетаване между пазар, който да генерира стимули за растеж и по-голяма заетост, и политика, която да ограничава нарастващи неравенства във всяко отношение. По думите му сегашният състав на Европейската комисия  е своеобразен длъжник на европейските граждани, защото не е представил визия за развитието на съюза след 20 години. \"Ние трябва да развием собствената си страна, икономика, общество така както гражданите очакват, като заявяваме и националната си позиция участвайки в органите на ЕС и в посока на социален съюз\", коментира Пирински.   \"Безспорно тези избори ще бъдат много важни. Започват нови дебати в Европа за това какъв трябва да е Съюзът\", коментира представителят на ВМРО Ангел Джамбазки. \"ЕС има нужда от промяна. Ние трябва да спрем да гледаме на него като на нещо външно. Ние сме европейци, част сме от този съюз, и трябва да имаме ясна позиция по процесите, които текат в него. Трябва да формулираме нашите национални позиции и да ги защитаваме\", категоричен беше той.    Сегашното управление на ЕС носи политическа отговорност за цунамито, което създадоха по мигрантската криза. Те отвориха кутията на Пандора, която не могат и не знаят как да затворят, коментира той.\r\nДжамбазки подчерта важността Македония да бъде част от ЕС и НАТО колкото се може по-бързо, защото само това ще защити нейната териториална цялост. Българският национален интерес е да нямаме граница между Охрид и Черно море, трябва да подкрепяме нашите братя там, да се противопоставим на антибългарската пропаганда, която върви, заяви Джамбазки.\r\nНа въпрос на какви трябва да бъдат приоритетите за реформи в ЕС, които да защитават и българските национални интереси, той посочи, че .   “Комисията трябва да се върне, там където трябваше да бъде. Нейната цел е да бъде изпълнителен, административен орган, а не правителство.  Напоследък Тимерманс, Юнкер и компания се държат като политически лица и вземат политически решения, а това не е тяхна работа. Еврокомисарят се избира от Европарламента, а не пряко от гражданите. Политическата тежест трябва да си остане в Съвета на ЕС.\r\nТрябва да се ограничат регулациите и регламентите, които прави Комисията. На моменти  ми се струва, че ги правят, само за да имат някаква работа. ЕС трябва да бъде на суверенните държави, които решават помежду си какво е добро за тях. Трябва да бъдат уважавани националните традиции, включително и в семейните ценности, а не да бъдат налагани модели, които не са привички за съответната национална култура.  Това поражда евроскептицизъм и то напълно основателно.  Реформите трябва да бъдат по-малко, но ефективни”, завърши отговорът си Джамбазки.   ", "date": "2018.10.15", "title": "ЕС има нужди от реформи, обединиха се български евродепутати "}
{"url": "https://www.actualno.com/curious/vijte-kakvo-se-sluchva-s-adrenalinkata-eni-sled-razdjalata-s-gospodarina-efira-news_699994.html", "text": "        В момента тя има шанс да спечели конкурс на американското списание „Максим\" и да бъде на корицата на броя от януари/ февруари 2019 г., а също и да спечели 25 000 долара. Снимките за специалното издание ще бъдат направени от фотографа Жил Бенсамон, който работи с Тайра Банкс за шоуто ѝ за модели. „Идеята да участвам дойде неочаквано, просто видях пост във Facebook с въпроса „Имате ли качествата да бъдете следващият модел на „Максим?\" и си направих профил в съответната страница, където хората могат да гласуват\" , казва Ени и допълва, че е благодарна за подкрепата на публиката.   Със събраните гласове до момента Ени е първа в своята група (дванайсета група за Средния Изток) вече четвърти пореден кръг. Битката до финала обаче ще продължи още няколко фази. В момента участничките в надпреварата са разделени в 144 групи и вече са само 10 на брой във всяка от тях. От всяка група вече са отпаднали по 20 момичета, а до края на конкурса има още цели пет кръга. Победителките от всяка група отиват на полуфинали, а класиралите се на второ място ще бъдат разделени в нови 26 групи от по шест участнички, от които ще бъдат избрани и останалите полуфиналистки (първите момичета в малките групи). За финалите пък ще има други 12 групи с 14 модела. Лидерките в последните 12 групи ще се състезават за титлата Maxim Cover Girl. 100-те подгласнички на момичето от корицата ще бъдат включени в традиционната класация на списанието за най-горещите жени в света. Публиката има възможност да гласува до края на последния кръг, който приключва на 21 ноември. „Ще съм щастлива да вляза дори в стотицата, макар че защо да не си мечтая и за корицата\", споделя развълнувано Ени. „Интересното е, че аз вече бях на корицата на „Максим\" в България, имах възможност да го направя заради „Господари на ефира\" и се сега с този конкурс се получава един пълен кръговрат. Ако нещата в Америка се получат по същия начин както в България, ще взема всички от шоуто тук\" , обещава с усмивка бившата адреналинка. Тя не пропуска да отбележи, че в „Господарите\" е натрупала ценен опит и е научила много от Маги Халваджиян, Зуека, Малин Кръстев, Рачков и всички останали. Казва още, че е създала невероятни приятелства с екипа. Най-важните неща, които са ѝ помогнали занапред, са били възможността да овладее освободеността пред камерата и да участва в усъвършенстването на модела на цялото предаване.  Ени отива в Щатите през 2005 г. Тя счита, че това просто е трябвало да се случи и е било като предначертан момент в нейния живот. „Америка ми даде възможност да изпитам свобода, която нямаше да мога да изпитам в България, спомням си, че още първия път като стъпих на „Тайм скуеър\", почувствах, че съм си в къщи и че искам да съм част от това грандиозно място\", разказва красавицата. Късметът определено е бил на нейна страна при идването ѝ тук. Първо идва майка ѝ и урежда документи за себе си и семейството. После пристига баща ѝ и взема зелена карта. Самата Ени получава зелената си карта точно една седмица преди да навърши 21 години. „Като дойдох в Ню Йорк, започнах работа като всички други — сервитьорство и други подобни, записах се на английски\", обяснява тя. Преломен момент в нейната кариера се оказва постъпването й в „Американската академия за драматични изкуства\" през 2008 г., където са завършили знаменитости като Катрин Хепбърн и Дани Девито. Дипломира се със златен медал за най-добра актриса в целия випуск. „Никой не вярваше, че момичето с много силен акцент може да постигне това\", разказва Ени. След завършването си българката започва професионална работа с трупа от училището и участва в главни роли в четири пиеси в различни театри. После получава предложения за два договора — единия за реклами, другия — за театър, филми и телевизия. „Спечелих и главна роля в „Кървава сватба\" на Лорка и с тази роля влязох в един от актьорските профсъюзи. „В този профсъюз те приемат с покана и съм много горда, че аз бях приета от Елън Бърнстейн, която има „Оскар\" за филма „Алис не живее вече тук\" и че после тя ме покани да играя нейната дъщеря в постановката „Вишнева градина\" по Чехов\" , разказва сънародничката ни.   Ени е участвала и в пет телевизионни сериали, сред които „Закон и ред\" и „Високо напрежение\". В „Закон и ред\" се е снимала в епизод излъчен преди четири години и е играла ролята на жена — терорист от Пакистан, която, за пред американците, се представя за проститутка. Освен всичко друго, бившата адреналинка режисира филми. Започва с режисурата случайно. Първият й проект бил заснемането на видео за песен на нейна приятелка, като тя предоставила дори свои костюми. „Спечелихме три фестивала в Ню Йорк, Ел Ей и Маями, бяхме приети на общо 12 такива форума\", уточнява Ени. Сега вече има собствена продуцентска къща IDare и два собствени късометражни филма, които съвсем скоро също ще тръгнат по фестивали. Друг неин проект е правенето на шоута с огън и цялостни кабинетни програми за клубове и други събития.\r\nЗа голямото сърце на Ени говори факта, че с удоволствие работи с деца в Америка и далечния Китай. В Щатите по проект на неправителствена организация тя помага на бедни деца да учат безплатно как се правят филми, а в Китай е провела три пъти театрални уъркшопове и класове за режисура, отново с деца. „Китай е доста затворена държава и се радвам, че с моите напътствия можах да накарам тези прекрасни деца да разтворят сърцата си\", възкликва актрисата.    До края на годината Ени смята да се върне в България и да участва в специална фотосесия на „Плейбой\" както и да види семейството си и най-вече своята баба. Плановете й са да пътува със съпруга си Дарън, с когото са вече 11 години.   източник: ", "date": "2018.10.15", "title": "Вижте какво се случва с адреналинката Ени след раздялата с \"Господарина ефира\""}
{"url": "https://www.actualno.com/europe/merkel-jelae-dogovor-po-brexit-no-ne-na-vsjaka-cena-news_700110.html", "text": "  Германия иска оттеглянето на Великобритания от ЕС на 29 март следващата година да бъде уредено с договор, но не на всяка цена, заяви германският канцлер Ангела Меркел.     Говорейки на конференцията на германските износители в Берлин, Меркел каза, че се надява, че ЕС и Великобритания ще постигнат споразумение за Brexit, въпреки че в този момент изглежда много трудно.   „Не трябва да позволяваме нашият общ пазар, който е нашето конкурентно предимство, да бъде унищожен с оттеглянето (на Великобритания)“, каза Меркел, цитирана от БГНЕС.\r\nТя подчерта, че някои детайли трябва да бъдат усъгласувани, за да се постигне споразумение по Brexit.  „Ако не успеем тази седмица, трябва да продължим да преговаряме. Това е съвсем ясно, но времето ни притиска“, добави Меркел.   Брюксел и Лондон се надяват договорът да бъде постигнат до срещата на върха на ЕС, която ще се проведе следващия месец.\r\nБританският външен министър Джеръми Хънт заяви, че все още има нерешени въпроси по сделката, но въпреки това оцени, че \"с добра воля\" е възможно да се постигне споразумение, което да задоволи всички страни.    ", "date": "2018.10.15", "title": "Меркел желае договор по Brexit, но \"не на всяка цена\""}
{"url": "https://www.actualno.com/crime/tir-se-obyrna-na-am-struma-i-razlja-bira-news_700115.html", "text": "  Товарен автомобил \"Рено\" със сръбска регистрация на 40 км. на АМ \"Струма\" излезе от пътя, и се преобърна на дясната си страна в канавката, водачът не е пострадал. Пътният инцидент стана към 17.40 ч. днес край Долна Диканя в платно в посока Дупница и Благоевград, предаде кореспондентът на БГНЕС за региона.     Катастрофата става на прав участък на около 2 км. след разклона за Радомир и Долна Диканя, скъсан е почти 20-метра от мантинелата.   Товарът- бира \"Пиринско пиво\", произведено в Сърбия се е разпилял. Причините за катастрофата се изясняват, но най-вероятно става дума за отклоняване на вниманието или заспиване на водача.\r\nДвижението не е затруднено, затворена е само аварийната лента.  ", "date": "2018.10.15", "title": "ТИР се обърна на АМ \"Струма\" и разля бира"}
{"url": "https://www.actualno.com/balkani/22-ot-syrbite-sa-gotovi-da-napusnat-stranata-si-news_700114.html", "text": "  Над 1/5 от сръбските граждани ( 22%), потенциално искат да емигрират от страната, сочат резултатите от изследване на тема \"Защо хората напускат Сърбия на организацията \"Сърбия 21\", направено през юни и юли тази година сред хиляди пълнолетни граждани.     Сред тези, които възнамеряват да напуснат Сърбия, доминират хора на възраст от 18 до 29 години (34% или 450 000 граждани). От желаещите да отидат в чужбина 45% обмислят постоянно изселване, предаде БГНЕС.   Най-честите мотиви за напускане на страната са стандарта на живот (41%), по-добре платена работа (36 %) и лошата ситуация в държавата (9% от анкетираните).\r\nЗападните страни са цел на 85% от респондентите, а само 2 процента посочват Русия като желана дестинация.  Освен Сърбия, изследването беше проведено и сред диаспората с онлайн проучване, включващо 2 149 възрастни граждани, които са се изселили извън Сърбия. По-голямата част от респондентите (92%) смятат, че техният живот в чужбина е по-добър, отколкото е бил в Сърбия. На въпроса защо се чувстват по-добре в чужбина 37% посочват по-добрия стандарт на живот, регулирана държава (13%) и сигурност (6%).   На въпроса \"Дали ще се върнете в Сърбия?\", 41% са заявяват, че не планират такова нещо, а 35% - че ще се върнат, но само след като се пенсионират.\r\nОбщо 90% от респондентите виждат бъдещето на децата си в чужбина.    ", "date": "2018.10.15", "title": "22% от сърбите са готови да напуснат страната си"}
{"url": "https://www.actualno.com/society/cacarov-prokuraturata-razsledva-dji-pi-grup-za-prane-na-pari-news_700117.html", "text": "  Освен за злоупотреби с евросредства, прокуратурата разследва физическо лице, свързано със строителната компания „Джи Пи Груп\", и за пране на пари. Това съобщи за \"Нова телевизия\" главният прокурор Сотир Цацаров.     Разследването започна след сигнал на сайта \"Биволъ\" и вицепремиера Томислав Дончев. Наложен е запор върху паричен превод на 14 млн. евро от България към чужда банка.   Едновременно с това на ДАНС са възложени други действия, които са свързани с установяването на всички механизми на финансирането на съответните европейски проекти, както и това, че всъщност парите са усвоявани от свързани лица и свързани фирми\", каза Цацаров.\r\nПозицията на фирмата: \"Джи Пи Груп\" няма запорирани никакви средства. Запор има на свързани с нас компании\". От компанията уверяват, че оказват пълно съдействие на разследващите.  Заради разследването два големи проекта са върнати в начална точка. Първият е тунелът \"Железница\" на магистрала \"Струма\". Фирмата обяви още в петък, че се оттегля доброволно от него, след като премиерът Бойко Борисов поиска тя да бъде извадена от проектите с държавни и европейски пари.   \"Не очаквам забавяне в строителството на Железница в законовите срокове. Смятам процедурата да приключи и да има избран изпълнител, така че да стартираме така важния за нас проект\", коментира регионалният министър Петя Аврамова.\r\nДнес, 15 октомври, стана ясно, че \"Джи Пи Груп\" се оттегля и от голяма поръчка в София – тази за реконструкцията на релсите по маршрута на трамвай номер 5.    В официална позиция от \"Джи Пи Груп\" обясниха за пореден път, че са един от най-големите данъкоплатци в последните 15 години. И твърдят, че фирмата им е вкарана в \"измислени събития\".   ", "date": "2018.10.15", "title": "Цацаров: Прокуратурата разследва \"Джи Пи Груп\" за пране на пари"}
{"url": "https://www.actualno.com/music/lili-ivanova-predstavja-tri-novi-pesni-na-koncertite-si-v-ndk-news_700043.html", "text": "        Трите концерта в София ще бъдат своеобразна кулминация на тазгодишното национално турне на Лили Иванова под надслов „За пълноценни мигове с музиката“. Като част от него голямата ни певица вече изнесе 8 концерта в 7 града в страната, като предстоящите три дати в столицата ще поставят достоен финал. За поредна година партньор на Лили Иванова е Лидл България, като партньорството отразява стремежа на компанията да подкрепя българската култура и изкуство и да допринася за повече пълноценни моменти със стойностната българска музика.\r\nЛили Иванова и екипът й музиканти вече активно репетират и работят по трите нови песни. В една от тях има и международно присъствие. Това е „Мигът и любовта“, която е по музика на Веселин Веселинов-Еко и текст на Иван Тенев. Специалното участие в нея е в лицето на гост-изпълнителя на бандонеон – Жилберто Перейра. Роден в Аржентина, той е един от най-популярните изпълнители на танго репертоар и ученик на Астор Пиацола. Останалите две песни са „Бурната река“ по музика на Ангел Дюлгеров и текст на Росен Кукошаров и „Главна роля“ по музика на Артур Надосян и текст на Иван Тенев. И трите композиции са аранжирани от Ангел Дюлгеров.   Билетите за предстоящите концерти все още могат да бъдат закупени през мрежата на Eventim и онлайн.   От стъпването си на българския пазар досега Лидл България подкрепя българската култура, изкуство и спорт. Компанията застава зад едни от най-изявените и доказани български артисти като примата на българската музика Лили Иванова, световноизвестния цигулар Васко Василев, художника Васил Горанов, както и превърналия се в повод за национална гордост волейболен отбор на България.", "date": "2018.10.15", "title": "Лили Иванова представя три нови песни на концертите си в НДК"}
{"url": "https://www.actualno.com/europe/ruskata-pravoslavna-cyrkva-kysa-otnoshenijata-s-konstantinopolskata-patriarshija-news_700116.html", "text": "  Синодът на Руската православна църква обяви, че по-нататъшното евхаристическо общение с Константинопол е невъзможно. Това заяви ръководителят на Отдела за външноцърковни отношения Митрополит Иларион за резултата от срещата на Синода на Руската православна църква в Минск.     \"На срещата на Светия синод беше взето решение да се разруши напълно комуникацията с Константинополската патриаршия\", каза той.   РПЦ се надява Константинопол да преразгледа решенията си по отношение на Украйна, каза още митрополит Иларион Волоколамски.\r\n\"Надяваме се, че здравият разум ще възтържествува, че Константинополската патриаршия ще промени отношението си към съществуващата църковна реалност. Но докато тази промяна не се случи, докато тези неззаконни и антиканонични решения остават в сила, няма да общуваме с тази църква\", каза той.  Руската православна църква не признава решението на Константинополската патриаршия да даде автокефалия на украинската църква, съобщи още митрополитът.   \"Беше прието решение да се отмени акта на Константинополската патриаршия от 1686 г. за включването на Киевската митрополия в състава на Московската патриаршия и също така бе взето решение за учредяване на Ставропигия на Константинополската патриаршия в Украйна. Всички тези решения са неззаконни и канонически неправилни. РПЦ не приема тези решения и няма да ги следва\", каза Иларион.\r\nБГНЕС припомня, че на 11 октомври Св. Синод на Константинополската Вселенска патриаршия съобщи, че обновява вече взетото решение Вселенска патриаршия да пристъпи към даване на автокефалия на Църквата в Украйна, да възстанови, от този момент Ставропигията на Вселенската патриаршия в Киев, една от многото нейни ставропигии в Украйна, съществуващи там винаги, да приеме и преразгледа молбите за апелация на Филарет (Денисенко), Макарий (Малетич) и техните следовници, които са се оказали в разкол не по догматични причини, в съответствие с каноничните прерогативи на Константинополския патриарх да получава такива молби от йерарси и други клирици от всички автокефални църкви. По този начин горепосочените бяха канонично възстановени в своя йерархичен или свещенически чин, а техните вярващи са приети в общение с Църквата.    Вселенска патриаршия отмени действието на Синодното писмо от 1686 г., издадено за тогавашните обстоятелства, което дава право по икономѝя на патриарха на Москва да ръкополага митрополита на Киев, избран от събранието на клира и народа в неговата епархия, който трябва да поменава Вселенския патриарх като пръв йерарх по време на богослужение като израз на канонична зависимост от църквата-майка в Константинопол.   ", "date": "2018.10.15", "title": "Руската православна църква къса отношенията с Константинополската патриаршия"}
{"url": "https://www.actualno.com/europe/trinadeset-dushi-sa-zaginali-v-navodnenija-v-ujna-francija-news_700038.html", "text": "  Внезапните наводнения, които удариха Южна Франция през нощта срещу понеделник, са отнели живота на 13 души, предава AFP, цитирани от \"Фокус\".     По-рано бе съобщено за седем жертви. По данни на спасителните служби, придошлите води са наводнили домове и са отнесли редица автомобили.   Агенцията подчертава, че водите на някои от реките в региона са се повишили до най-високи нива за последния век. Това доведе до блокирането на достъпа до редица населени места в района на град Каркасон.", "date": "2018.10.15", "title": "Тринадесет души са загинали в наводнения в Южна Франция"}
{"url": "https://www.actualno.com/europe/neizvesten-e-vzel-zalojnici-v-kioln-news_700047.html", "text": "  Германската полиция обяви в Twitter, че неизвестен засега нападател е взел заложници в района на железопътната гара в Кьолн.     „В района на „Бреслауер плац“ неизвестен е взел заложници. Полицията е на място и изяснява ситуацията. Моля да избягвате района. Ще съобщим повече информация по-късно“, пише в съобщението.   Засега не се дават повече подробности.   ", "date": "2018.10.15", "title": "Неизвестен е взел заложници в Кьолн"}
{"url": "https://www.actualno.com/healthy/germanskite-kliniki-otkazvat-da-priemat-bylgari-za-belodrobni-transplantacii-news_700014.html", "text": "  Имаме дефинитивен отказ от преди два дни. В имейл германските власти ни обясниха, че членки към \"Евротрансплант\" не са с правата на членките учредителки и няма да бъдат трансплантирани в страните членки - говоря за белодробна трансплантация. . Това каза изпълнителният директор на Изпълнителната агенция по трансплантация д-р Михаил Христов по време на официалното откриване на Европейската седмица на донорството в Аула „Максима“ на УМБАЛ „Света Екатерина“, предаде агенция „Фокус“.     Той обясни, че такава е политиката, принципите и изискванията на страните, които са се присъединили към декларацията за трансплантационен туризъм и борба с трафика на органи. Д-р Христов поясни, че декларацията е изготвена през 2008 г. и има 9 принципа, някои от които са променени основно тази година. Д-р Христов уточни, че България не се е присъединила към тази декларация.   Според него сега се използва този мотив, за да се обоснове отказът по някакъв начин. „ “, изтъкна специалистът.\r\nД-р Христов допълни, че кореспонденцията с университеската болница в град Есен, Германия, е спряла. „В рамките на три седмици Агенцията е изпратила 3 писма до клиниката“, обясни той. Д-р Христов поясни, че отговорите от германската клиника са, че продължават да търсят начин като разговарят с различни институции затова да приемат български пациенти за белодробна трансплантация. „В последното изречение в това писмо пише следното: Относно спешните пациенти в България заявяваме, “, посочи още директорът на Агенцията по трансплантация.  По-рано директорът на УМБАЛ \"Света Екатерина\" заяви, че някога сме били пионерите в прилагането на сърдечните трансплантации на Балканите, но .   ", "date": "2018.10.15", "title": "Германските клиники отказват да приемат българи за белодробни трансплантации"}
{"url": "https://www.actualno.com/plovdiv/peeshtite-fontani-v-plovdiv-zamlyknaha-news_700048.html", "text": "  На прага на зимата източиха Пеещите фонтани в Пловдив. По традиция всяка есен през октомври атракцията се затваря и се зазимява. Очаква се фонтаните да „запеят“ отново напролет.      Езерото и фонтаните бяха основно реконструиране по време на големия ремонт на Цар-Симеоновата градина. Атракцията бе официално открита през пролетта на 2015-та година и оттогава всяка година по цяло лято радва пловдивчани и гостите на града.", "date": "2018.10.15", "title": "Пеещите фонтани в Пловдив замлъкнаха "}
{"url": "https://www.actualno.com/europe/navalni-otnovo-na-syd-zaradi-kleveta-news_700051.html", "text": "  Следствените органи ще повдигнат срещу блогъра Алексей Навални углавно дело за клевета в окончателна редакция, което бе възбудено през 2016 г., каза пред ТАСС адвокатът му Олга Михайлова, цитиран от БГНЕС.     \"Днес на нашия клиент възнамеряват да предявят обвинение в окончателен текст на стар случай за клевета. Заявител по образуване на делото е ексследователят Павел Карпов\", заяви адвокатът. Той е действащ началник на полицейския отдел на столичния район Марино през 2016 г.   „Навални и други неидентифицирани лица на 6 ноември и 11 декември 2015 г. и на 26 април 2016 г. чрез интернет ресурси е публикувал в медийното пространство информация за извършването на тежки и особено тежки престъпления.Тази информация отговаря на действителността, опорочава моята чест, достойнство и делова репутация, във връзка с които се обърнах към правоохранителните органи \", каза следователят.\r\nНа 30 декември 2014 г. съдът в Москва повдигна обвинение срещу братята Алексей и Олег Навални за присвояване на средства компанията \"Ив Роше\". Алексей Навални е осъден на 3,5 години условно, а брат му Олег - на 3,5 години пробация. Съдът също така ги осъди на 4,5 млн. рубли задължения по иска на \"Многопрофилна процесингова компания\", призната за потърпевш по делото.  Съдебна присъда също беше произнесена срещу Алексей Навални в друг случай – за присвояване в компанията „Кировлес“. През юли 2013 г., съдът Алексей Навни на 5 години условно, а вторият, участвал в делото, бившият шеф на дърводобивна компания Петер Офицеров, получи 4 години условно, както и наказание от 500 000 рубли.   ", "date": "2018.10.15", "title": "Навални отново на съд заради клевета"}
{"url": "https://www.actualno.com/crime/myj-opita-da-pritesnjava-majka-si-vypreki-zabrana-ot-syda-news_700045.html", "text": "  Зачестяват нарушенията за неизпълнение на заповед на съдебен изпълнител. Обикновено това става заради влошени лични отношения между близки роднини.     Във Второ районно полицейско управление в Русе е образувано бързо производство срещу 53-годишен мъж, нарушил съдебна заповед за незабавна защита. На 13 октомври около обяд жена на почтена възраст се е свързала с органите на МВР, твърдейки, че синът ѝ я притеснявал на вратата на жилището й, с което е нарушил заповед за незабавна защита.   Полицейски екип бързо се отзовал на подадения сигнал. Нарушителят бил все още на посочения адрес. Обаждането е документирано, като срещу мъжа е образувано бързо производство за престъпление – неизпълнение на нареждане на съдебен изпълнител. Същевременно му е предявено постановление за привличане в качеството на обвиняем, а с постановление на Русенската районна прокуратура е задържан за срок до 72 часа.  ", "date": "2018.10.15", "title": "Мъж опита да притеснява майка си въпреки забрана от съда"}
{"url": "https://www.actualno.com/society/kevorkjan-jivee-se-nishtojno-s-200-300-leva-no-nikoj-ne-se-interesuva-ot-bednjacite-news_700009.html", "text": "  \"Днешните поколения трябва да се презират сами, че милиони българи са докарани до такава нищожност.     Те не живеят истински живот, пребивават в някакво подобие на живот - човек, който трябва да просъществува с 200-300 лева просто вегетира.\r\nДо там ги докараха милиони хора. Ура.\r\nНяма и кой да търси милост за вегетиращите.  Дори собствените им деца и внуци не искат да се нагърбят с това, и те са Пукали – родни, милички.\r\nИзучили са се покрай техните усилия, а сега сякаш се срамуват от тях - иначе не може да се обясни оглушителното им мълчание.\r\nАко имаше някаква енергия в днешните Млади, те нямаше да се примирят и да мълчат.    Сякаш не съпреживяват ужаса от скотското съществуване на близките си\", твърди Кеворк Кеворкян в социалните мрежи. \r\n\"Учили в чужбина, пък се върнали тук, уж за да извисят Блатото, такава е стандартната им дрънканица.\r\nАко е така, покажете състраданието си - изтикайте на един площад родителите си, дядовците и бабите си и хубаво им се нагледайте.\r\nИ дано се попитате, кой ги превърна в аборигени в собствената им страна, кой ги обедни и оскърби до такава степен.\r\nСоца бе изметен преди 30 години – но продължават да се оправдават с пороците му. Това е оправдание за идиоти.   Защо тогава Младите приемат да ги заблуждават с елементарни блъфове.\r\nНе изпитвате ли поне мимолетен срам, когато видите в какво са се превърнали родителите ви?\r\nОт време на време, някоя медия ще изпищи, когато се натъкне на мизерията на „звезда“ от миналото.\r\nАми, милионите хорица, които са в самото Сметище на Живота, тях защо не ги забелязвате?\r\nИли в нашия рай и с Изтреблението се свиква?\r\nА то е единствената тема, с която трябва да се занимават медиите.\r\nНека се видят, какви са Пукалите – защото извън всичко останало, те нямат никаква представа за себе си.\r\nЖивеят затворени във фантазиите си и това им е напълно достатъчно.\r\nНай-голямото наказание, което може да ти наложи Животът, е докрай да не разбереш, какво представляваш.\r\nНо не можеш да правиш политика без познание за себе си.\r\nТук се краде, за да се напудри фасадата - а бедняците все си остават, вградени в някакъв изоставен, полуразпаднал се фундамент.\r\nЗа да се позакърпи той, са нужни хора с друго мислене.\r\nОбаче мнозина от днешните властници всяка заран се чудят как са се домогнали до постовете си , как са се качили на трончетата си, които усърдно цапотят със златен варак, сакън, да не ги помислят за обикновена дървения.\r\nТе дори не схващат, че седят на собствените си ешафоди, нямат толкова ум.\r\nБуквално всеки нов ден ни замерва с поредния факт за Разгрома, който причини Сектата и който е очевиден 30 години след Промяната.\r\nЕто и сега - повишаването на автомобилните данъци.\r\nСлед 30 години я докарахте до там, че българите карат най-големите боклуци из европейския рай.\r\nНали се подигравахте на ладите, жигулите, москвичите - 30 години се изнизаха, соца отиде по дяволите и изведнъж се оказа, че България е подвижна автоморга.\r\nИ накъдето и да погледнеш е все същото.\r\nА Историята стои пред вас и очаква някакъв отговор.\r\nСега харчат огромни пари, за да преместят Парламента – вместо да го закрият, ако съдим по репутацията му.\r\nПравели го за удобство на депутатите – така щели да бъдат по-близо до кабинетите си.\r\nСега, докато стигнат от Парламента до бившия Партиен дом, където са офисите им, умните им мисли изветрявали.\r\nОт какво бягат?\r\nОт прокобата на Парламента, строен върху турски гробища – така казват?\r\nИ къде отиват – в Партийната Цитадела – а там и досега скитат духовете на комунистическата върхушка, с тях сигурно по-добре ще се разберат.\r\nПоказност и оскотяваща бедност.\r\nСамо дето трябва да си знаят, че хората, колкото и скотски да живеят, са изначално встрастени по други правила, от друг Господ.\r\nИ няма лесно да се отървете от тия бедняци.\r\nЩе си управлявате, те ще оскотяват все повече, но нямат да се изпарят. Това не е като да изчезнат тефтерите на някаква крадлива фирма.\r\nА ония некадърници от соца правеха автомобили още през 60-те години на миналия век, и то френски, но се отказаха, защото беше много по-разумно да внасят руски срещу домати, накрая дори вкиснали.\r\nА сега се хвалят, че правят чаркове за някакви автомобили – открият някаква цехче с 80 работника - и ето ти повод за голям водосвет.\r\n80 души, които работят за пет пъти по-малки заплати, отколкото в Германия.\r\nНе е малък прогрес - хайде още един водосвет.\r\nВ края на краищата, Големият Разлом трябва някак да бъде обяснен – а на хрантутниците му също да им направят един водосвет…\r\nСофийските ремонти се превърнаха в една метафора.   Дори плочките се съпротивяват - няма място, където да са сложили плочки, и те да не са накриво.\r\nПлочки не можете да наредите, а ще правите нов фундамент.\r\nМъртвилото в немалка част от България е пред очите ни, отчаяно гледа да привлече вниманието ни - обаче ние си лепим афишите на успеха.\r\nТо дава непрекъснато знаци - от Бисер до Своге - само че, когато свикнеш с Мъртвилото, то започва да ти изглежда поносимо, хайде да лепим афишите.\r\nСега сложиха плочата за свободата на словото – заради убийството в Русе. Тя обаче отдавна е накърнена, защото е позволено да оглеждаме предимно фасадата, плочките - а не онова, което се крие под тях.   Кривите плочки са израз и на бутафорното, което властва навсякъде.\r\nИзвън тази бутафорност, единственото реално нещо е гладът, той е реален и видим.\r\nЕдинственото реално нещо са бедняците.\r\nНо за тях все не стига времето, дори и на медиите.\r\nИ по начало, да живееш след толкова знаци на бутафорното и да смяташ, че всичко е наред, е лудост.   Страхът на някои хора да напуснат Бутафорното е унищожителен - и те не смеят на направят и една стъпка встрани.\r\nИ все се хвалят, че безработицата била рекордно ниска.\r\nЕто какво пък прикрива този рекорд: 400 хиляди от работещите българи получават заплати под линията на бедността.\r\nТова означава само едно: че са експлоатирани абсолютни бедняци, дрипави аргати.\r\nИ се хвалят с това…\", допълни журналистът.", "date": "2018.10.15", "title": "Кеворкян: Живее се нищожно с 200-300 лева, но никой не се интересува от бедняците"}
{"url": "https://www.actualno.com/plovdiv/biletyt-za-gradskija-transport-v-plovdiv-njama-da-poskypva-uverjava-kmetyt-na-grada-news_700037.html", "text": "  Цената на билета за градския транспорт в Пловдив ще запази цената си от 1 лев и няма да се вдига. Това обяви на пресконференция кметът на града инж. Иван Тотев.     \"Тази година сме осигурили в бюджета на Пловдив един милион повече, отделно от страна на държавата също с около 500 хиляди са вдигнати компенсациите, така че не виждаме в момента по никакъв начин причина да коментираме цената на билета в Пловдив\", категоричен беше той. Тотев допълни, че е изключително важно цената да е максимално ниска, за да имат хората стимул да използват градския транспорт.   \"Данните до момента показват, че тази година има повече пътници в автобусите спрямо предходната. Отново подчертавам, не предвиждаме дори разговори по темата за промяна на цената на билетите и картите\", допълни той. В тази връзка градоначалникът съобщи, че в момента се подготвят екипите за контрольори, които да следят спазва ли се електронното таксуване, което предстои да бъде въведено в градския транспорт. \"Оказва се, че кондукторите в автобусите взимат чисто над 1000 лева заплата и сега не всички от тях искат да станат контрольори към Общината, където заплатите са около 650 лева\", заяви Тотев. Той допълни, че през миналата седмица по една от линиите в града е било пуснато експериментално електронно таксуване и се е оказало, че се е увеличил рязко броят на гратисчиите.\r\nПо време на пресконференцията стана ясно още, че .  „Целта ни е със създаването на тези бус ленти да направим градския транспорт по-бърз, за да не попадат автобусите в задръствания. Идентифицирали сме 7-8 ключови кръстовища и очакваме да ни се предложат възможности за по-скоростно преминаване през тези кръстовища“, уточни Иван Тотев. Освен това се предвижда и въвеждане на повече еднопосочни улици, особено в район „Южен“.   „Общото желание на община Пловдив е да направи в следващите години градския транспорт по-предпочитан, евтин, бърз и удобен“, категоричен беше кметът.", "date": "2018.10.15", "title": "Билетът за градския транспорт в Пловдив няма да поскъпва, уверява кметът на града"}
{"url": "https://www.actualno.com/pleven/biznesyt-i-mestnata-vlast-se-sreshtat-v-pleven-news_700041.html", "text": "  Традиционна среща с местния бизнес, областните и общински власти и медии организират Българската търговско-промишлена палата /БТПП/и Търговско-индустриална камара – Плевен. Тя ще бъде на 17 октомври от 10 ч. в конферентната зала на хотел „Ростов“, съобщиха от БТПП.     В Срещата ще участват председателят на БТПП Цветан Симеонов, изпълнителният директор на Търговско-индустриална камара - Плевен Георги Русинов, кмета на града Георг Спартански, областният управител Мирослав Петров, предприемачи, представители на фирми от региона.\r\nЩе бъдат представени и обсъдени основни теми като икономическото състояние на региона, постижения на БТПП и РТПП/К, споделяне на примери за добри практики, реализирани съвместно с местни органи, общински власти и организации, разработените нови услуги за клиентите, поясниха организаторите.  ", "date": "2018.10.15", "title": "Бизнесът и местната власт се срещат в Плевен"}
{"url": "https://www.actualno.com/europe/peskov-ne-moje-da-ima-obvinenija-za-uchastie-na-putin-v-politicheski-ubijstva-news_700050.html", "text": "  В Кремъл са уверени, че обосновани обвинения по адрес на държавния глава на Руската федерация Владимир Путин за участие в политически „убийства с отравяния“ не може да има. Това заяви говорителят на Путин Дмитрий Песков, предаде TACC, цитирана от агенция \"Фокус\".     „Никакви директни обвинения на президента ( на САЩ Доналд Тръмп по отношение на руския лидер в интервюто за телевизионния канал CBS News - бел. ред. ) не са чути. Да, и всякакви подкрепени от каквито и да било аргументи, и по-малко от доказателства обвинения, не може да има срещу президента на Русия\", категоричен бе Песков.   Припомняме, че по-рано в интервю за CBS на Тръмп бе зададен въпрос .\r\nВ тази връзка Песков подчерта, че Русия не е имала, няма и няма да има нищо общо с подобен вид обвинения.  ", "date": "2018.10.15", "title": "Песков: Не може да има обвинения за участие на Путин в политически убийства"}
{"url": "https://www.actualno.com/scene/toncho-tokmakchiev-v-piesata-mrak-na-burgaska-scena-news_700005.html", "text": "  Пиесата \"Мрак\" на Антон Страшимиров се поставя за първи път в България. Премиерата е на 16 октомври в Драматичен театър \"Адриана Будвеска\" в град Бургас. Почти целият състав на театъра е включен в представлението.     В главената роля публиката ще види актьора Тончо Токмакчиев. Той не за първи път гостува на сцената в родния си град.   Пиесата поставя директорът на бургаския театър Борислав Чакринов.\r\n\"Познавам текста от преди 20 години. И бях впечатлен от съвременното му звучене, въпреки, че е написан през 1903 година.“ Това каза Чакринов на пресконференция по повод премиерата. Той добави още, че пиесата е изследване върху националния характер на българина.  Колкото и мрачно да е заглавието, под него Антон Страшимиров е написал - комедия. Сигурно заради факта, че действието се развива в едно българско село, където вярват на измислени лечители, спасители и гадатели. Село в делиормана, където цар е далеко, а Бог много високо.   За главната роля в началото е поканен актьорът Юрий Ангелов, който е отказал поради заболяване. Веднага се е включил Тончо Токмакчиев и заедно с цялата трупа ще кара публиката да мисли, чувства и се смее.\r\nБорислав Чакринов покани публиката в театъра с думите: \"Елата в залата да се посмеем, защото смеейки се, човек се прощава с миналото си. Да се опитаме да се посмеем заедно. Над себе си!\".    ", "date": "2018.10.15", "title": "Тончо Токмакчиев в пиесата \"Мрак\" на бургаска сцена"}
{"url": "https://www.actualno.com/europe/spored-estonija-shtetite-ot-syvetskata-okupacija-sa-12-mlrd-evro-news_700055.html", "text": "  Според естонска комисия щетите, нанесени на балтийската република от съветската окупация, възлизат на 89 млрд. рубли (1,2 млрд. евро), съобщи правосъдното министерство в Талин, цитирано от БГНЕС.     „В доклада на комисия са упоменати числата на щетите: жертви на сталинските репресии са станали 49 500 души; 24 100 души са загинали по време на Втората световна война; 139 400 души са били принудени да напуснат Естония; поради загубата на Печерския район и територията отвъд Нарва Естония се е лишила от 213 000 души“, гласи съобщението на министерството.   В съобщението се уточнява, че от 1948 до 1985 г. Естония се е лишила от 1 млн. хектара земеделски земи. Замърсяването на водите на повърхността от 1950 до 1980 г. е оценено на 20 млрд. рубли, а замърсяването на подпочвените води – на 60 млрд. рубли. Принудителната колективизация разрушила селското стопанство и нанесла щети в размер на три милиарда рубли, убедени са в правосъдното ведомство. В Естония била докарана отвън многобройна работна сила и делът на естонците в населението на републиката намалял от 89% през 1941 г. до 61% през 1989 г.\r\nПо думите на министъра на правосъдието Урманс Рейнсалу множество загуби не могат да бъдат измерени с пари – например разрушаването на държавността, културата, образованието, развитието на свободното общество. Според Рейнсалу работата по оценката на щетите, нанесени от Москва, трябва да продължи.  В естонското правителство очевидно има различни мнения по това какво трябва да се прави с огласените данни. По-рано министърът на външните работи Свен Миксер заяви, че не смята за разумно да се искат от Русия компенсации за щетите от съветската окупация.   Москва неведнъж е заявявала, че не може да става и дума за окупация на балтийските държави от 1940 г., защото присъединяването на тези страни към СССР е станало по силата на действащото тогава международно право.", "date": "2018.10.15", "title": "Според Естония щетите от съветската окупация са 1,2 млрд. евро"}
{"url": "https://www.actualno.com/art/na-20-ti-oktomvri-se-otkriva-zonalnata-izlojba-struma-news_699968.html", "text": "   . Тази година са представени      Преди 50 години, на 26 октомври 1968 г., в Галерията в Кюстендил се организира първата обща изложба на (бившите Кюстендилски, Благоевградски и Пернишки окръзи). Тихата красота на Струма и плодородните поля около бреговете ѝ са вечният извор на вдъхновение за Майстора и неговите следовници от различни поколения – родени тук или трайно свързани с града и околностите му.   През 1977 г. се установява статута на Изложбата, нейната периодичност и знак ( . Предвижда се, с вероятно търсената символика на преминаващите последователно през трите окръга води на реката,    Дългият период от петдесет години съществуване на изложбата дава възможност да се проследи , между които се разчитат вече утвърдени имена на българското изобразително изкуство. Освен  представителността на региона, . Общите изложби винаги са имали за цел да покажат новото и актуалното в художествения живот, новите имена, появили се в него, развитието на вече познатите такива.    , предаде кореспондент от града за .", "date": "2018.10.15", "title": "На 20-ти октомври се открива зоналната изложба \"Струма\""}
{"url": "https://www.actualno.com/blagoevgrad/otkriha-renoviranata-sgrada-na-obshtinska-administracija-v-blagoevgrad-news_700010.html", "text": "  Министър Петя Аврамова в Благоевград. Реже ленти на реновираната сграда на Общинска администрация     Днес на тържествена церемония в Благоевград беше открита реновираната сграда на Областната администрация. Събитието започна от 11.30, като на него присъстваха кметът на града д-р Атанас Камбитов, министърът на регионалното развитие и благоустройството Петя Аврамова и министърът на същото направление от Македония- Сухейл Фазлиу, както и представители от македонска и българска страна.  Жители и гости на града се бяха събрали, за да гледат тържественото изрязване на лентата.     Сградата е реновирана чрез проект \"Зелени сгради за общо зелено бъдеще- Грийн\", които Областната администрация реализира в партньорство с Центъра за развитие на Източен планов регион, Република Македония.\r\nПроектът е финансиран по Програма за трансгранично сътрудничество. Министър Аврамова призова за още подобни инициативи и благодари на колегите си от Македония за добрата работа.", "date": "2018.10.15", "title": "Откриха реновираната сграда на Общинска администрация в Благоевград"}
{"url": "https://www.actualno.com/starazagora/npo-tvyrdi-dyrjavata-shte-proveri-stara-zagora-zaradi-dylg-za-milioni-news_700002.html", "text": "  Агенцията за държавна финансова инспекция (АДФИ) ще провери Община Стара Загора заради предполагаеми сериозни нередности Това твърди неправителствената организация Антикорупционен фонд (АКФ) в свое съобщение, изпратено до медиите.     Според информацията е налице разминаване между посочването на вида на дълга и поемането му, обосновано като форсмажорно обстоятелство.   На 8 август миналата година на нарочна пресконференция кметът на Стара Загора Живко Тодоров обявява, че Общината е със запорирани сметки в размер на около 9 млн. лева. Запорът е следствие от окончателно загубено дело с изпълнител по обществена поръчка от 2013 г. по ремонтни работи в старозагорския квартал \"Железник\". На 17 август кметът отправя покана за публично обсъждане на намеренията за поемане на дългосрочен дълг в размер до 6,56 млн. лева за финансиране и рефинансиране на текущи ремонти. Около 560 000 са за мостово финансиране на проекти по ОП „Региони в растеж“ през 2017 г. На следващата седмица е проведено публично обсъждане за приемане на дългосрочен общински дълг.\r\nЗаложени са параметри - финансиране и рефинансиране на разходи за текущи ремонти на тротоари, асфалтиране на улици и благоустрояване на междублокови пространства на територията на община Стара Загора. Мотивите, посочени от кмета по време на обсъждането, са, че Главният финансист на общината, Цанка Ганева, представя подробности за параметрите на дълга. Тя съобщава, че за ремонти на тротоари, асфалтиране на улици и благоустрояване на междублокови пространства   В своето предложението кметът определя вида на дълга като „дългосрочен дълг за предотвратяване и ликвидиране на последиците от форсмажорни обстоятелства, поет с договор за общински заем”. Под форсмажорни обстоятелства той визира запорирането на средствата по делото „Железник”. Според АКФ, видно от мотивите в предложението на кмета до Общинския съвет, основанието за вземане на дългосрочен дълг е финансирането и рефинансирането на разходи за извършени и възложени ремонти. \", считат от АКФ.   Неблагоприятният изход от едно съдебно дело . АКФ смята, че е налице във връзка със Закона за публичните финанси при поемането на дългосрочен общински дълг в размер на 6 млн. лв. чрез банков заем. От АКФ съобщават, че АДФИ приема изводите им в Община Стара Загора. потърси за коментар старозагорския кмет, но се оказа, че днес (15 октомври) той е в болнични - според информация от пресофиса на общинската власт.    ", "date": "2018.10.15", "title": "НПО твърди: Държавата ще провери Стара Загора заради дълг за милиони"}
{"url": "https://www.actualno.com/society/ilijan-vasilev-zashto-bnt-mylcha-za-evrovizija-news_700008.html", "text": "  \"Следващата \"огромна\" тема в медиите и особено в социалните мрежи ще бъде отказът на България - БНТ да участва в конкурса Евровизия.     И пак няма никаква информация от БНТ, те чакат да направят официално съобщение, което преведено на български означава само едно - чакат докато нещата вече са приключили, пиарите намерят удобните начини за представяне на неудобни факти и ни информират за свършения факт.\r\nВ нормални общества проблемите се споделят на ранен етап, за да могат да се намерят решения или прояви съпричастност\", бившия дипломат и популярен в социалните мрежи Илиян Василев.\r\n\"Не съм най-големия фен на Евровизията - много е далеч от моите разбирания за добра музика и музикални формати, да не говорим начинът по който се избират победителите или определят нашите участници.  Но е факт, че е едно от малкото международни събития, които могат да бъдат използвани от българските изпълнители за да бъдат забелязани, за да натрупат опит и връзки.   Със сигурност ще изтъкнат \"финансови\" причини, но като гледам БНТ инвестира в различни други проекти - не споря кое е по-важно, проблемът е че няма диалог със зрителите, някакви началници се правят на началници.\r\nЗа това и има откъсване на младите от централните медии, което при това тяхно текущо състояние започвам да мисля, че е за добро.    Като погледна колко сериозни са другите теми в обществото, тази би трябвало задължително да \"потъне\", но едва ли\", допълни той.", "date": "2018.10.15", "title": "Илиян Василев: Защо БНТ мълча за Евровизия? "}
{"url": "https://www.actualno.com/business/angelkova-prihodite-ot-turizym-samo-za-uni-i-uli-sa-12-mlrd-evro-news_700018.html", "text": "  Приходите от туризъм само за юни и юли месец са 1.2 млрд евро, което е ръст от около 8.1% спрямо миналата година. Това каза министърът на туризма Николина Ангелкова след работна среща с представители на туристическия бранш, професионални сдружения, експерти, на която бяха обобщени резултатите от изминалия летен сезон и беше обсъдена подготовката за лято 2019 г., предаде агенция „Фокус“.     „За първите 3 месеца от активния летен сезон имаме над 4 480 000 чуждестранни туристи, което е ръст от около 3.6%. Очакваме данните за месец септември, за можем да финализираме и отчета по отношение на активния летен туристически сезон“, уточни тя. По думите ѝ това, което се забелязва по отношение на пазарите, които ни посещават, Румъния е на първо място това лято, последвана от Германия, после Гърция и след това Русия и Турция.\r\n„Имаме големи ръстове по отношение на Чехия, Полша, Израел. Имаме нови пазари за лятото като САЩ, Норвегия, Испания. По отношение на лятото имаме над 30 000 туристи от Испания. Успяваме и това лято да се позиционираме като една успешна и устойчива туристическа дестинация“, обясни още Ангелкова.\r\nТя добави, че за изминалия летен сезон са извършили над 300 проверки на морския плаж, както и че се наблюдава спад в броя на сигналите. „Миналата година бяха над 420, тази година са над 250. Това показва, че концесионерите и наемателите подобряват продукта, който предлагат и съблюдават изискванията на законодателството. Бележим и рекорден ръст в събирането на глоби. Над 600 000 лева глоби и неустойки сме наложили това лято от извършените проверки като над 350 000 от тях вече са платени“, уточни министърът на туризма.  Глобите са били налагани предимно заради по-малкия брой на спасителите, липса на специализирани помещения и липса на достъп за хора с увреждания, за наличие на търговски зони, които са били извън одобрените от министъра схеми. Ангелкова добави още, че за първи път, откакто се стопанисват и управляват морските плажове, от началото на годината досега са приключени или са в процес на приключване на 28 процедури за отдаване на морски плажове. В плана за концесиите на морските плажове е предвидено в рамките на следващите 2 години да бъдат отдадени още над 39 плажа под наем. „Намалили сме и броя на неохраняемите плажове с почти 25% от 2015 година. Тази година те са 86. Техният брой непрекъснато намалява, което означава, че има траен интерес към тази дейност”, каза още министър Ангелкова, цитирана от БГНЕС.   Тя подчерта, че значителен дял в туристическия продукт има и селския туризъм, който се предлага в 62% от територията на България.\r\n„Нощувките, които са реализирани в тези места за настаняване с под 10 легла, са горе долу 30-40% от нощувките, които се реализират в страната. НСИ отчита само данните в местата за настаняване над 10 легла. Тоест имаме един доста по-голям ръст по отношение на реализирането на нощувки в местата за настаняване с под 10 легла“, каза още тя.    Ангелкова коментира, че продължава работата на ведомството по редица закони, които да гарантират успеха на предстоящия летен сезон. „По отношение на Закона за туризма темите които остават са свързани със статута на националните курорти, засилване на правомощията на консултативните съвети по туризъм, въвеждането на специален единен код за местата за настаняване и хранене. От законопроекта сме извели темата, свързана с туристическия инспекторат и обединението на бранша, защото изисква допълнително съгласуване\", обясни Ангелкова.   Тя заяви, че е отпаднало предложението, свързано с доброволен етикет за качество, с предложение такъв да бъде издаван при желание от някои от неправителствени организации.\r\nСтана ясно още, че до края на годината ще заработи Националната единна система за настаняване - ЕСТИ. „Няма да има никакъв компромис в това отношение. До края на годината системата ще започне да функционира. Всичко се движи в рамките на изискванията по договор. Очаквайте декември или януари да тестваме заедно демо версията на системата\", заяви министърът и добави, че освен нея, ще представят и въвеждането на всички видове електронни услуги по отношение на нашите регистрационни режими. Също така е въведена и лицева идентификация, не само електронен подпис, уточни Ангелкова.\r\nВ заключение министърът на туризма разкри, че се развиване на общи туристически продукти като такива се предвиждат с Гърция, Сърбия и Турция.", "date": "2018.10.15", "title": "Ангелкова: Приходите от туризъм само за юни и юли са 1.2 млрд. евро"}
{"url": "https://www.actualno.com/moresport/talantyt-na-evrofutbol-marija-delcheva-e-zlatna-medalistka-ot-olimpiada-news_700016.html", "text": "  Спортният талант на „Еврофутбол“ Мария Делчева спечели златен медал в отборния турнир за смесени състави по бадминтон на Младежките олимпийски игри в Буенос Айрес - Аржентина. Тимът „Алфа“, от който беше част Мария, победи на финала „Омега“ със 110:106.     Щангистът Христо Христов спечели сребърен олимпийски медал в категорията над 85 кг. Той събра двубой от 379 кг.  Шампион стана иранецът Алиреза Юсефи, който изпревари нашето момче само с 1 килограм.\r\nПлувкинята Диана Петкова завърши на шесто място на 50 метра свободен стил в Аржентина с време 25,56 сек. На полуфинала в същата дисциплина тя плува за 25,53 сек., с което постави нов национален рекорд. Предишният беше на Нина Рангелова - 25,77 сек. Диана се представи отлично и на 100 метра свободен стил, където завърши на 13-о място. На 50 метра бруст тя се класира 24-а.\r\nДруги трима таланти на „Еврофутбол“ в плуването обраха златните медали на международния турнир „Бриз“, който се проведе в Бургас. В него участваха 667 плувци от 9 държави - България,  Великобритания, Египет, Латвия, Молдова, Румъния, Сърбия, Турция и Хърватия.  Светлозар Николов стана първи на 400 м съчетано плуване с време 4:16.38 мин. Така той покри норматива за Световното първенство по плуване за мъже и жени на 25 м басейн в Хуанджоу – Китай, през декември 2018 г.  Светлозар стана шампион и на 200 м съчетано, където завърши за 2:02.25 мин. На 200 м бътерфлай талантът се класира на 3-то място с време 2:05.24 мин., а на 100 м бруст грабна сребърния медал с 1:01.83 мин.\r\nПетър Божилов спечели два златни медала на същия турнир в дисциплините 800 м и 400 м св. стил. Той завоюва и титлата за най-добър плувец на състезанието с резултата си на 800 м св. стил – 7:55.06 (813 точки по ФИНА). На 400 м св. стил Петър завърши за 3:52,78 мин.\r\nИван Алмаджиев стана шампион на 50 м бътерфлай с 24.30 сек., което е негово лично постижение и изравнен рекорд на юноши старша възраст. Той спечели златен медал и на 50 м гръб с 26.61 сек.    Александър Сръндев стана седми в дистанцията на 10,6-километа по време на маратона на София, който се състоя в неделя. Алекс завърши седми за 35:19.5 мин. ", "date": "2018.10.15", "title": "Талантът на \"Еврофутбол\" Мария Делчева е златна медалистка от Олимпиада"}
{"url": "https://www.actualno.com/balkani/novi-aresti-na-dejstvashti-voenni-v-turcija-news_700020.html", "text": "  Главната републиканска прокуратура в Анкара е издала заповеди за задържане на 36 офицери на действителна военна служба във ВВС заради техни предполагаеми връзки с т.нар. „Терористична организация на гюленистите(ФЕТО). Това предаде информационната агенция ДХА, цитирана от \"Фокус\".     От тях 33-ма са със звание старши лейтенант, а другите трима за лейтенанти. Отделът за борба с организираната престъпност към Дирекцията по сигурността в Анкара вече е започнал дейностите по издирване и залавяне на заподозрените в самата столица и в други 17 провинции на страната. Сред задържаните досега са деветима пилоти в турските ВВС.   Продължават операциите за залавяне на останалите заподозрени турски военни.", "date": "2018.10.15", "title": "Нови арести на действащи военни в Турция"}
{"url": "https://www.actualno.com/varna/zapochvat-obshtinskite-uchenicheski-igri-vyv-varna-news_700003.html", "text": "  За поредна година варненските деца ще могат да се включат в Общински ученически игри.     Състезанията в морската ни столица стартират днес с един от най-обичаните и популярни спортове- футбол.   Тази година в игрите ще се включат 43 варненски училища. \r\nСпортните състезания са част от изпълнение на ученическия календар на МОН, ММС и Община Варна за развитие и популяризиране на ученическия спорт. Те имат за цел да помогнат в развитието на децата, тяхната активност и поддържане на добро физическо и здравословно състояние.  Освен футбол, учениците ще се състезават в още няколко спорта: баскетбол, волейбол, хандбал, лека атлетика, шахмат, бадминтон и тенис на маса.   Децата са разделени в три възрастови групи: V-VII клас, VIII-X клас и XI-XII клас за момчета и момичета.", "date": "2018.10.15", "title": "Започват Общинските ученически игри във Варна "}
{"url": "https://www.actualno.com/crime/pijan-shofior-s-globi-za-njakolko-hiljadi-leva-i-bez-knijka-predizvika-katastrofa-news_699986.html", "text": "  Невероятно или не, но Врачанско се прочу отново що се отнася до криминалната хроника, след като полицията хвана 50-годишен мъж, който шофира без шофьорска книжка, никога не е имал такава и на всичкото отгоре за последните 5 години е глобавян толкова пъти, че е трябвало да плати 4550 лева.     МВР залавя нарушителя след катастрофа край село Мраморен - между лек автомобил \"Фолксваген Голф\" и лек автомобил \"Форд\".  \"Фолксваген\"-ът, управляван от 50-годишен жител на село Оходен, навлязъл в лентата за насрещно движение и блъснал идващата срещу него кола.   Заради катастрофата се намесва полицията и се установява, че виновникът е криминално проявен, осъждан, включително и за това, че е карал без  свидетелство за управление. Той е настанен в болница, направена му е  кръвна проба за алкохол. Тестът за алкохол на  водача на \"Форд\"-а е  отрицателен, допълват от ОУ на МВР–Враца.  ", "date": "2018.10.15", "title": "Пиян шофьор, с глоби за няколко хиляди лева и без книжка, предизвика катастрофа"}
{"url": "https://www.actualno.com/showbusiness/megan-markyl-i-princ-hari-ochakvat-pyrvoto-si-dete-news_699970.html", "text": "  Херцогинята на Съсекс и съпруга на британския принц Хари Меган Маркъл e бременна с първото си дете.     Това съобщиха в официално съобщение от Кенсингтън Палас. Новина идва докато двойката е на официално посещение в Австралия.\r\nБебето ще бъде седмо по линията на онаследяване на трона. Кралският престолонаследник се очаква да се роди през пролетта.\r\nДворецът Кенсингтън заяви, че двойката \"оценява цялата подкрепа, която е получила от хората по света във връзка със сватбата им през май и се радва да сподели тази щастлива новина с обществеността\".   ", "date": "2018.10.15", "title": "Меган Маркъл и принц Хари очакват първото си дете"}
{"url": "https://www.actualno.com/society/api-uveri-gotvi-se-ukrepvane-na-uchastyka-ot-pytja-raduil-borovec-news_700022.html", "text": "   Това увериха от Агенция пътна инфраструктура (АПИ) в съобщение до медиите.     Припомняме, че по-рано днес се заради сериозната опасност от свлачища.\r\n\"Извършени са геоложки проучвания, за да се установят причините за компрометирането на отсечката. Въз основа на направените анализи от експертите се подготвят проекти за всяко едно от констатираните пропадания. След като те бъдат готови ще се възложи изпълнението на необходимите строителни дейности. Част от тях, в зависимост от метеорологичните условия, ще се реализират тази година, а за тези, за които е нужно повече време работата ще продъли и през 2019 г. По първоначални оценки за ремонта на отсечката между Радуил и Боровец /от 18-ти до 28-ми километър/ индикативно ще са необходими около 1,2 млн. лв. с ДДС\", уведомиха от АПИ.   \"Участъкът е сигнализиран с пътни знаци, указващи намаляване на габарита и ограничаване на скоростта до 30 и 40 км/ч. Взети са всички мерки за обезопасяване на пътя и повишаване безопасността на движение\", добавят още от Агенцията.   \"Пътят е изкърпен и е с подобрено отводняване. За повишаване безопасността на движение са подменени старите обезопасителни системи, които са били повредени от пътни инциденти. През август т. г. завърши превантивният ремонт на близо 7 километра от пътя II-82 Боровец – Самоков, който стартира през пролетта. Инвестицията е близо 4,5 млн. лв. с ДДС. Обновена е пътната настилка, подобрено е отводняването, положена е хоризонтална маркировка. В участъка са възстановени и липсващите или повредени пътни знаци и са монтирани нови ограничителни системи\", добавят от АПИ.", "date": "2018.10.15", "title": "АПИ увери: Готви се укрепване на участъка от пътя Радуил - Боровец"}
{"url": "https://www.actualno.com/politics/radev-prizova-borisov-i-ministrite-da-zapazjat-mylchanie-za-novite-iztrebiteli-news_699975.html", "text": "        \"В авиацията има хубав термин радиомълчание. Призовавам и премиера, и министрите, и депутатите да запазят радиомълчание, докато тече работата на междуведомствената комисия\", каза Румен Радев на въпрос за закупуването на новите самолети.   \"Да покажем, че сме цивилизована държава и прозрачност, обективност, равнопоставеност не са празни приказки\", заяви държавният глава.\r\nСпоред военния министър до края на годината се очаква да има сключен договор.  Той и държавният глава участваха в отбелязването на празника на авиацията пред Паметника на българския летец до сградата на Народното събрание.   Радев поздрави летците за празника им и им пожела вяра и по-добро бъдеще, в което ще могат да разгърнат способностите си. Защото ВВС са извор и школа по родолюбие, патриотизъм, чест и достойнство, посочи той.\r\nПремиерът постави наскоро условие изтребителите да са нови, а не втора ръка, а военният министър Каракачанов обяви, че такива са и настроенията в армията.    ", "date": "2018.10.15", "title": "Радев призова Борисов и министрите да \"запазят мълчание\" за новите изтребители"}
{"url": "https://www.actualno.com/music/hose-kareras-idva-za-posleden-koncert-v-bylgarija-news_699963.html", "text": "   В бляскавото шоу, в което участие ще вземат над 120 човека, ще бъдат представени всички велики и обичани изпълнения на легендарния изпълнител, превърнали се в емблеми на няколко поколения.     Диригент на бенефисния концерт на Хосе Карерас ще бъде големият испански диригент, уважаван по цял свят, Давид Хименес.\r\nВълнуващият спектакъл на един от най-популярните оперни певци на нашето време и близък приятел на футболната звезда Христо Стоичков, е наистина ексклузивен, тъй като с него Карерас, който може да се похвали с изключително дълголетна и плодотворна сценична кариера, Събитието, чийто организатор е АРТ БГ, се очертава като наистина паметно, тъй като е едно от малкото концертни изяви на единия от \"Тримата тенори\",  разредил до максимум участията си на голяма сцена.\r\nМузикалното наследство на Жозèп Карерас и Кол (на каталонски Josep Carreras i Coll), прочут по света като Хосè Карèрас, наистина не би могло да се измери като ценност.  Един от Тримата тенори (заедно с Лучано Павароти и Пласидо Доминго), известен с Пучиниевите и Вердиевите си партии, Карерас оставя ярка следа в света на класическата музика и не само.\r\nПървото публично изпълнение на Карерас, \"La donna è mobile\" той прави едва осемгодишен. На 11 вече се изявява в реномирания барселонски театър \"Лисеу\", в опери на Мануел де Фая и Пучини. Учи в консерваторията в родния си град и през 1970 г. дебютира в централни роли в \"Набуко\" (Верди) и \"Норма\" (Белини). В \"Норма\" привлича вниманието на изпълнителката на главната роля, сопраното, вече покойната, Монсерат Кабайе, която го кани да пеят заедно в \"Лукреция Борджия\" на Доницети – това е първият голям успех на Карерас.\r\nПрез 1972 г. дебютира в САЩ в ролята на Пинкертън от \"Мадам Бътерфлай\", през 1973 г. – в Лондон, през 1974 г. – във Виена. На 28 години в репертоара му вече има 24 различни заглавия.    През 1992 г. пее на Олимпиадата в Барселона, на мястото на Фреди Меркюри, отишъл си от този свят година по-рано.\r\nХосе Карерас е носител на много отличия за своето творчество – сред тях: Златен медал на каталунското правителство (1988), \"Принц на Астурия\" (1991) и други. На 22 септември 2006 г. открива във Фуенлабрада театър, който носи неговото име.\r\nИзпълнява главната роля в едноименния филм за живота на оперния певец Хулиан Галяре. в мрежата на Ивентим, както и онлайн на цени от само 50 лв до 110 лв и ВИП места 180 лв.", "date": "2018.10.15", "title": "Хосе Карерас идва за последен концерт в България"}
{"url": "https://www.actualno.com/crime/prodyljava-razsledvaneto-po-sluchaja-s-postradalija-kmet-na-selo-enina-news_699971.html", "text": "  Районната прокуратура в Казанлък наблюдава разследването на случая с кмета на село Енина Веселин Андреев, който пострада при сбиване. Това съобщиха от пресцентъра на Апелативната прокуратура в Пловдив.     Под ръководството на Районната  прокуратура в Казанлък се провежда разследване по бързо производство за това, че на 13 октомври 2018 г. в село Енина, община Казанлък, е причинена лека телесна повреда на длъжностно лице при или по повод изпълнение на службата или функцията му, като деянието е било извършено по хулигански подбуди.   На 13 октомври 2018 г. се провеждал събор в село Енина, община Казанлък. Около 19:40 часа на сцената при оркестъра се качил 19-годишният П.Ш., който бил във видимо нетрезво състояние и поискал изпълнение на определена музика, съобразно неговите предпочитания. Веселин Андреев като длъжностно лице бил на сцената и съобщил на П.Ш., че музикантите ще свирят още малко и ще приключват изпълненията си. Андреев се опитал да изведе 19-годишния младеж извън сцената. По този повод П.Ш. нанесъл юмручни удари в областта на лицето на кмета.\r\nЕкипът от полицейски служители, който изпълнявал дейност по опазване на обществения ред, оказал помощ на пострадалия, който бил откаран във филиала за спешна медицинска помощ в Казанлък. При прегледа било констатирано, че пострадалият е получил комоцио, без загуба на съзнанието и опасност за живота, по лицето му са установени кръвонасядания. П.Ш. е бил тестван с техническо средство, което отчело 1,23 концентрация на алкохол в кръвта.  Със Заповед на Началника на РУ на МВР - Казанлък П.Ш. е задържан за срок от 24 часа в поделението на полицията.   Активните действия по събиране на доказателства под ръководството на прокурор от Районна прокуратура - Казанлък продължават. Предстоят разпити на свидетели-очевидци на деянието, назначаване и изготвяне на медицинска експертиза, която да установи характера на телесното увреждане и събиране на писмени доказателства. Срокът за разследване е 7-дневен.", "date": "2018.10.15", "title": "Продължава разследването по случая с пострадалия кмет на село Енина"}
{"url": "https://www.actualno.com/curious/lubimoto-vi-chislo-razkriva-mnogo-za-vas-news_699965.html", "text": "  Любимото число на човека може да \"говори\" доста за характера му. Това твърди мащабно проучване, проведено от психолози сред 44 000 души от различни държави.     Ето какви връзки са открити между предпочитаните числа и нрави, пише The Huffington Post.    Тези хора са силно изразени индивидуалисти, често са и доста егоистични. Личностите, които го харесват, са склонни към песимизъм.   . За тези хора е характерно, че докрай отстояват правата си и са справедливи.    Тези личности са надеждни, лоялни, на тях винаги може да се разчита. Харесват го свободолюбивите, фриволни личности, които са забавни, но могат да бъдат и доста непостоянни.     ", "date": "2018.10.15", "title": "Любимото ви число разкрива много за вас"}
{"url": "https://www.actualno.com/business/automotive-forum-expo-sofia-otvarja-vrati-tozi-chetvyrtyk-news_699966.html", "text": "   в започва първото издание на , което ще се проведе под патронажа на министър-председателя на Република България Бойко Борисов. Специализираното събитие за автомобилни технологии  и следпродажбен сервиз е първото по рода си у нас и ще се проведе в рамките на 4 дни. на Интер Експо Център, на изложение Automotive Expo Sofia ще бъдат представени от сектора на автотехническото оборудване и следпродажбения сервиз. В първия ден на събитието, 18-и октомври, стартира и , на която доказани мениджъри на глобални автомобилни компании ще представят най-успешните автомобилни проекти в Източна Европа и България.     Освен възможността да се запознаят с всичко за следпродажбения сервиз и всичко необходимо за леките, лекотоварните и тежкотоварните автомобили, посетителите ще могат да открият и най-новите технологии и компоненти от сектора на автомобилостроенето. Заедно с богатата изложбена част, чиито акценти могат да бъдат разгледани предварително на на , ще бъде представена и изключително интересна и полезна семинарна програма. Очаква се министърът на икономиката - Емил Караниколов да даде официален старт на Automotive Forum Sofia, който се провежда под патронажа на министър-председателя. Двудневният форум започва на 18-и октомври и ще продължи до 19-и, когато се предвижда премиерът Бойко Борисов да се включи в събитието със закриваща реч. Специализираният форум Automotive Forum Sofia ще се състои от три елемента: Международна конференция, B2B платформа за срещи и Кариерно изложение. Наред с лекциите с практически съвети по актуални теми, дадени от представители на водещи световни компании от автомобилния сектор, форумът ще отвори врати към нови пазари, събирайки на едно място малки, средни и големи предприятия с глобални производители и представители на местната власт. Аutomotive Career Days ще даде възможност за усъвършенстване и на всички, които биха искали да започнат или развият кариерата си в областта на автомобилната индустрия, студенти, IT специалисти, инженери, HR-и. Цялата програма по часове и повече детайли могат да бъдат разгледани .  Достъпът до Аutomotive Forum & Expo Sofia ще се осъществява с билети, печатни и електронни покани, както и с , с която получавате безплатен вход с предварителна заявка на сайта до 23:59 ч. на 17.10.2018 г. Изложението ще бъде отворено за посетители всеки ден от 10:00 до 18:00 часа, а на 21-и октомври, когато входът е свободен, работното време ще бъде до 16:00 часа.      Интер Експо и Конгресен Център e единственият изложбен център в София, символ на модерните и успешни бизнес практики и е домакин на множеството изложения и събития, които покриват различни сфери на икономиката. Изложбеният комплекс разполага с 6 изложбени и 8 конгресни зали на обща площ от 42 000 м2, предлагайки на партньорите си много възможности да представят и развият идеите си, както и да презентират по най-добрия начин своите проекти. Automotive Cluster Bulgaria (ACB) представлява интересите на един от най-бързо развиващите се икономически браншове в България – автомобилната индустрия и производството на автомобили и компоненти за тях. Клъстерът обединява повечето от над стоте автомобилни производителя в страната, които произвеждат компоненти за почти всеки познат бранд автомобили. По-голямата част от тях са първо, второ и трето ниво доставчици, като в държавата има и един производител със завод за асемблиране на автомобили. В индустрията има над 37 000 заети. Приходите, генерирани от компаниите в този сегмент за 2017 г., възлизат на около 2 млрд. евро и съставляват над 4% от БВП на страната. Основните цели на Automotive Cluster Bulgaria са свързани с подпомагането на автомобилни компании, както и с привличането на автомобилни производители и водещи международни доставчици на автомобилни компоненти в България. ACB представлява интересите на членовете си и подпомага проектите им. Клъстерът работи съвместно с правителството, университетите, частните обучителни институции и членовете на ACB за подобряване на образованието и обучението, свързано с технологичните производства.    Със 17 изложения в 16 държави Automechanika е водещият световен бранд за автотехнически изложения и най-успешната търговска марка на Messe Frankfurt. Събитието покрива цялата верига на процесите в автомобилния следпродажбен пазар, от мястото на продажба до услугите, рециклирането и изхвърлянето на отпадъци. Специализирано е за доставчици на производителите на моторни превозни средства, гаражно и сервизно оборудване, както и за всички видове резервни части и аксесоари за поддръжка.", "date": "2018.10.15", "title": "Аutomotive Forum & Expo Sofia oтваря врати този четвъртък"}
{"url": "https://www.actualno.com/actualno/za-romite-govorene-na-angro-news_699978.html", "text": "  Европа, либералите и милионите за интеграция – тези са причините, според военния ни министър Красимир Каракачанов, да се стига до случаи като убийството на телевизионната водеща Виктория Маринова. тезата си пред Нова телевизия.         Не за пръв път военният министър основно говори по теми, които не са му в ресора. Но не е изненадващо – това му е навик от години наред извънпарламентарно и маргинално опозиционно присъствие. Въпросът обаче е какво точно говори специално по темата с ромската интеграция.\r\nРомите лъжат, крадат, ограбват, убиват. Това Каракачанов не го казва чак толкова остро, но го намеква постоянно, когато има повод. Още не е стигнал до момента, в който да каже, че на този етнос това му е вродено по рождение, но КОЙ знае ... Но най-лошото е, че Каракачанов не обелва и дума за ролята на държавата.  Кой, г-н министър, е отговорен за разпределението на средствата за интеграция на ромите? Кой избира на кого да даде пари? Кой контролира за какво се харчат тези пари? Ромите или \"държавата\"? А КОЙ е държавата?   Ще припомня, че в средата на месец юни ТАЗИ ГОДИНА,  . Тогава 83-ма депутатите го одобриха, но 85 – не. Същото се случи и . От доминиран от управляващите парламент да отхвърли такъв доклад – това значи само едно, г-н Каракачанов – че НЕ СИ ВЪРШИТЕ РАБОТАТА КАТО ДЪРЖАВНИЦИ!\r\nТака че хайде да не говорим на първо място за \"тази част от обществото\" - по стенограмата на Министерския съвет от 10.10.2018, а да поговорим за \"другата част от обществото\" - тази, заради която България е на предпоследно/последно място във всяка позитивна и на първо/второ място във всяка негативна международна класация. Сещате ли се коя е отговорната за това част от обществото, агент Иван, или ви трябва подсказка? И наясно ли сте, ама наистина наясно колко (без)отговорна продължава да е същата \"тази част от обществото\"?    ", "date": "2018.10.15", "title": "За ромите – говорене на ангро"}
{"url": "https://www.actualno.com/society/borisov-pozdravi-patriarh-neofit-po-sluchaj-rojdenija-mu-den-news_699967.html", "text": "  Премиерът Бойко Борисов изпрати поздравителна телеграма до Негово Светейшество българския патриарх Неофит по случай рождения му ден, съобщиха от правителствената пресслужба.     „В съзнанието на нашите съвременници Вие сте достоен архипастир. Уверен съм, че и занапред добрите взаимоотношения между държавна и църковна власт ще продължат да се развиват в името на нашия народ. Затова гледам с надежда и упование в бъдещето и вярвам, че с Вашето човеколюбие, търпение и искрен оптимизъм ще продължите да водите успешно Българската православната църква и да отстоявате нейните идеали“, пише министър-председателят Борисов, като подчертава преклонението си пред истинската вяра и отделеността на патриарха.   „Нека Бог Ви дари с още повече сили и дълголетие. Бъдете все така търпелив и съпричастен към всяка човешка болка и надежда – истински изповедник на вярата и духовна опора в житейските трудности на българите“, допълва премиерът.\r\nВ поздравителната телеграма министър-председателят Бойко Борисов пожелава още крепко здраве и сполука във всички бъдещи начинания на Негово Светейшество.  ", "date": "2018.10.15", "title": "Борисов поздрави патриарх Неофит по случай рождения му ден"}
{"url": "https://www.actualno.com/curious/sedmichen-luboven-horoskop-za-15-19-oktomvri-news_699937.html", "text": "        Някои от представителите на зодията тази седмица ще направят решаващ  избор в любовта, тъй като са пленени от някой специален човек. Ако  търсите нова половинка, ще ви бъде повече от лесно да привлечете към  себе си нови обожатели. Ще имате усещането, че във връзката ви нещата се развиват с бързи  темпове. Ще имате добри възможности да се опознавате и преоткривате, да  споделите мисли, опит и може би да преследвате заедно някакви общи  интереси. Предстоят ви чудесни дни.   Ако с половинката си сте имали планове да закупите нов дом, тази  седмица плановете ви ще започнат да се реализират. Бъдете внимателни при  подписването на договорите. Отдайте се и на романтика, защото периодът е  благоприятен в това отношение.     Уважаеми Раци, предстои ви една фантастична любовна седмица.  Комуникацията между вас и половинката ще върви повече от гладко. Ще  имате много възможности да укрепите връзката помежду ви. Ще имате яснота по отношение на решаването на важни въпроси, свързани  с любовта. Каквото и негативно да се случи между вас и любимия човек,  решете проблема с мирен тон. Не забравяйте, че в любовта трябва да се  правят и компромиси. ", "date": "2018.10.15", "title": "Седмичен ЛЮБОВЕН хороскоп за 15-19 октомври "}
{"url": "https://www.actualno.com/healthy/bylgarija-izostava-po-broj-na-syrdechnite-transplantacii-news_699985.html", "text": "   . Това каза проф. д-р Генчо Начев по време на официалното откриване на Европейската седмица на донорството в Аула „Максима“ на УМБАЛ „Света Екатерина“, предаде агенция „Фокус“.     Проф. Начев обясни, че УМБАЛ „Света Екатерина“ е домакин на Европейската седмица на донорството. „Европейската седмица на донорството е по инициатива на Изпълнителната агенция по трансплантация, съвместно с пациентски организации, партньори и приятели. Кампанията ще протече под надслова „Частица от теб може да бъде за някого целият свят!”, като по този начин ще се изрази почит към паметта на донорите и благодарност към техните близки“, каза проф. Начев.   Той допълни, че за 32 години в болницата са извършени общо 60 трансплантации и обясни, че вината за ниския брой е във всички нас като общество и хора. Проф. Начев даде пример с Хърватия, която преди години е била на последно място в броя на извършените трансплантации, а днес е с водещи позиции.", "date": "2018.10.15", "title": "България изостава по брой на сърдечните трансплантации "}
{"url": "https://www.actualno.com/showbusiness/glasjat-papi-hans-za-pobeditel-vyv-vip-brother-news_699987.html", "text": "        Тази мълва усилено се носи в средите още откакто е започнал формата. Папи е фаворитът на продуцентите и към момента е най-пазеният играч в шоуто. Особени компромати срещу него не са излъчвани, а тепърва положителните сюжети, които ще го доведат до победа се зареждат в плейлистата на продукцията.   Тази гледна точка подкрепи и Нора Недкова. Плеймейтката, която първа напусна VIP Brother обясни след напускането си, че в Къщата Папи Ханс е най-играещият участник. \"Той непрекъснато прави нещо, иска да е център на внимание, чуди се какво да стори, за да го дадат в положителна светлина камерите и да се харесва на съквартирантите\", обяснява на всеослушание блондинката, пише HotNews.\r\nКъм момента вотът на публиката е единодушен, че победител трябва да е Валентин Кулагин. Гримьорът от руски произход, който е дежурният номиниран от съквартирантите, вече няколко пъти показва, че събира най-много положителен вот за оставане в Къщата на VIP Brother.  На последния елиминационен лайв Ники Кънчев завърши шоуто с думите, че един от номинираните играчи е с най-висок рейтинг - над 80%. Тези думи се отнасяха именно за човека, който свали всички маски в риалитито този сезон. Едва ли готвачката Божана е имала такава завидна фенска подкрепа, коментират зрители на продукцията.   ", "date": "2018.10.15", "title": "Гласят Папи Ханс за победител във VIP Brother"}
{"url": "https://www.actualno.com/asia/netanjahu-se-zakani-na-hamas-zaradi-nasilieto-po-granicata-news_699992.html", "text": "  Израелският премиер Бенямин Нетаняху заплаши да нанесе \"много силни удари\" на „Хамас“ след последните изблици на насилие по границата с Ивицата Газа, контролирана от ислямистката група.     “Хамас“ очевидно не е разбрал посланието - ако тези атаки не спрат, те ще бъдат спрени по друг начин под формата на много, много силни удари\", каза Нетаняху по време на седмичното заседание на кабинета, предаде БГНЕС.   \"Ние сме много близки до друг вид действия, които ще включват много силни удари. Ако в „Хамас“ са интелигентни, ще прекратят пожар и насилие\", добави Нетаняху.\r\nМеждувременно опитите на ООН и Египет за посредничество между Израел и „Хамас“ доведоха до остра реакция на палестинците от Западния бряг на река Йордан. Палестинското ръководство повече няма да работи с мирния пратеник на ООН Николай Младенов, заяви Ахмед Маждалани, член на изпълнителния комитет на Организацията за освобождение на Палестина.  Младенов повече „не е приемлив“ за палестинското правителство. Според ООП пратеникът на световната организация „отишъл далеч отвъд ролята си“ в търсенето на споразумение между Израел и движението „Хамас“, което контролира Ивицата Газа. Според Маждалани действията на Младенов влияели върху „палестинската национална сигурност и единството на нашия народ“.   „След като палестинците казаха „Не“ на Израел и „Не“ на американците, сега те казват „Не“ и на ООН“, гласи изявление на израелския посланик в ООН Дани Данон. „С тези решения Абу Мазен ( палестинският президент Махмуд Абас - бел. ред. ) продължава да води палестинската управа към международна изолация, която в крайна сметка ще навреди на палестинците\".\r\nПрипомняме, че Младенов, заедно с Египет, търси дългосрочно споразумение за примирие между „Хамас“ и еврейската държава, без да включва международно признатото правителство на Абас при непреки преговори. Разговорите спряха, отчасти поради натиск от страна на Абас, но във вторник бе постигнато по-малко споразумение с посредничеството на ООН за Катар за финансиране на необходимите доставки на гориво за Газа в продължение на шест месеца.    Правителството на Абас не участва в това споразумение и стратегията на Младенов разгневи палестинските политици.", "date": "2018.10.15", "title": "Нетаняху се закани на \"Хамас\" заради насилието по границата"}
{"url": "https://www.actualno.com/crime/razsejan-shofior-edva-ne-vzrivi-gazstancija-v-pleven-news_699991.html", "text": "  Разсеян шофьор едва не взриви газстанция в Плевен като тръгна с колата си преди да е приключило зареждането на возилото му с гориво. Пострадал е служител на газстанцията, съобщи Областната дирекция на МВР.     Инцидентът станал на улица \"Г.М. Димитров\" през уикенда. 50-годишен шофьор от плевенското село Петърница спрял своя \"Фолксваген Венто\", за да зареди. Платил си горивото, което поръчал да му налеят, и подкарал  преди зареждащото устройство да бъде освободено от автомобила. Част от гърлото на резервоара се откъснала и заедно с маркуча на газколонката ударила десния крак на 58-годишен бензиджия.   Пострадалият е откаран в плевенската Спешна помощ. При прегледа лекарите установили, че му е причинена тежка травма на дясната подбедрица. Настанен е в Клиниката по ортопедия и травматология на Университетската болница.\r\nШофьорът на автомобила е тестван с дрегер – уредът показал, че той няма алкохол в кръвта. За случая е уведомен дежурен прокурор.  ", "date": "2018.10.15", "title": "Разсеян шофьор едва не взриви газстанция в Плевен"}
{"url": "https://www.actualno.com/business/stimulirat-s-50-000-lv-malki-i-sredni-predprijatija-da-izljazat-na-kapitalovija-pazar-news_699979.html", "text": "  От днес малки и средни предприятия могат да кандидатстват за помощ от 50 000 лева по програма „Ваучерна схема за предоставяне на услуги за емитиране на ценни книжа на капиталовите пазари”. Средствата се отпускат от Оперативна програма „Иновации и конкурентоспособност“ (ОПИК), предаде БГНЕС.     Кандидатстването става по електронен път като първата стъпка е да обявят обществена поръчка за избор на борсов посредник, която обаче е опростена и не е по Закона за обществените поръчки. Посредникът трябва да изработи документите на малките и средни предприятия за кандидатстване в програмата.\r\n„Тя е изключително важна за нас от гледна точна на инвестиционния климат у нас и затова, че България се оказа фактор в привличането на инвестиции през настоящата и предходната година. През 2017 г. в България има над 4 млрд. лева инвестиции от компании, които са с мажоритарно чуждо участие, което спрямо предходната година бележи ръст от 9.55%. Трендовете за привличане на инвестиции и тяхното състояние са изключително позитивни”, заяви зам.-министърът на икономиката Лъчезар Борисов.\r\nТой обясни, че очакванията са до края на годината инвестициите в структурата на Брутния вътрешен продукт да имат растеж от 8.9%, а през 2019 г. той ще е 9.5%. Борисов добави още, че икономическият растеж вече се движи от инвестициите, а не толкова от потреблението и износа. Зам.-министърът подчерта, че се очаква ръстът на кредита към бизнеса да бъде 6.3% до края на тази година, през 2019 – 6.9% и 7.4% през 2020 г. Според него това определя икономическото развитие и климат в страната. На този фон обаче търсенето на финансиране от борсата остава непопулярен метод за финансиране сред фирмите и подчерта, че на година на фондовата борса излизат по 1-2 компании.     „Именно тук е ролята на тази ваучерна схема. Тя е бутикова, но има много важни цели, а именно да използваме капиталовия пазар като източник на финансиране. На второ място да търсим синергия с останалите инструменти на финансовия инженеринг и основната цел на схемата е подкрепа на малките и средни предприятия и достъпа до финансиране”, разясни Борисов.\r\nТой каза, че общият бюджетът, с който стартира програмата е малко над 1.5 млн. лева, с които да бъдат привлечени 15 млн. лв. допълнително.\r\n„След близо 2 години работа дойде моментът да обявим началото на приемането на кандидатурите за получаване на ваучер за излизане на капиталовия пазар. В първата фаза ваучерите са 30 на брой като при успех на програмата може да предостави още през следващата година още 50. Срокът за кандидатстване е 24 месеца. Тук голямата отговорност ще бъде на инвестиционните посредници на компаниите. Въпросът не е само в бройката, а в качеството на компаниите, които в рамките на 9 месеца трябва да съберат 500 000 лева, за да им бъде осребрен ваучера, всеки от които е на стойност 50 000 лева”, разясни депутатът Делян Добрев.    Той уточни, че целта на програмата е да съживи капиталовия пазар и да вкара нови играчи на българската фондова борса, и даде за пример САЩ, където 54% от населението участва на капиталовия пазар. Той уточни, че в Европа цифрите са малко-по-малки, но са стотици пъти по-високи отколкото у нас.   „16 000 души са с доходи над 100 000 лева на година. 102 000 души са с доходи над максималния осигурителен праг. А ако включим и групата около и малко над и под този праг тези лица ще станат 200 000. Те оформят т.нар. средна класа, от които само 1000 участват на капиталовия пазар в страната, т.е. потенциалът е голям”, отбеляза Добрев.\r\nСпоред него тази програма ще даде възможност на тази средна класа да инвестират парите си в капиталовия пазар и да участват в набирането на капитал на някоя компания, с което да я подкрепят и от което да печели както мажоритарът, така и индивидуалните инвеститори.\r\nГлавният директор на управляващия орган на ОПИК Християн Султанов обясни, че ваучерите ще обезпечат подготовката за включването в капиталовия пазар. Той заяви, че при успех на ваучерната схема от ОПИК имат готовност да стартират втората фаза, по която ще бъдат отпуснати допълнителни над 2 млн. лв.\r\nИзпълнителният директор на Българската фондова борса Васил Големански изрази надежда, че тази програма ще доведе нови играчи на борсата. По негови изчисления с тези ваучери в икономиката на страната ще влязат европейски средства в размер на минимум 500 000 лева, което е около 10 пъти повече средства.   ", "date": "2018.10.15", "title": "Стимулират с 50 000 лв. малки и средни предприятия да излязат на капиталовия пазар"}
{"url": "https://www.actualno.com/showbusiness/bojana-ot-vip-brother-krie-mrachna-tajna-news_699998.html", "text": "        Тя сменя настроенията с едно мигване на очите и никой не знае дали след секунда ще бъде щастлива или ще заплаче.\r\nСпоред специалисти, това са типични симптоми на пост кокаинова депресия. При дългогодишна употреба на наркотици, нервната система е напълно разбита. Оказва се, че всичко това е типично за хората, свикнали със забранени вещества, когато решат да го спрат, пише жълтото издание. „Уикенд“.\r\nПост кокаиновата депресия е характерна именно с честите смени в настроенията и помрачаването на съзнанието.  Знае се, че 29-годишната любителка на готвенето е живяла години наред в Холандия — страна, която се слави с далеч по либерално отношение към наркотиците в сравнение с България. Това я прави любима дестинация за много млади хора, пристрастени към силните усещания и нестандартните изживявания, каквато е самата Божана.\r\nМного от тях се местят в Холандия именно заради по-лесния достъп до наркотици. Готвачката заминава там, след като завършва средното си образование в София.     Говори се, че Божана е опитала от забранения плод в Холандия, след което продължила и у нас. Носят се легенди за купони, посипани обилно с бял прах, за което обаче днес горчиво съжалявала.\r\nЕдна от идеите, с които влязла във VIP Brother, била да спре наркотиците и да се изчисти. Със същата надежда преди две години в къщата заживя и певицата Жана Бергендорф.\r\nЗа разлика от Божана обаче, тя с охота разказваше за опита си с кокаина и ужасните последици, до които я е довел флиртът с него, твърди още вестникът.\r\nКулинарката от „Мастър шеф” за момента не разкрива нищо подобно, но според специалистите начинът, по който се държи, издава, че при нея се повтаря историята на Жана.", "date": "2018.10.15", "title": "Божана от VIP Brother крие мрачна тайна"}
{"url": "https://www.actualno.com/society/nek-dava-nad-50-mln-leva-za-ohrana-news_699919.html", "text": "  Над 50,3 млн. лв. с ДДС за денонощна въоръжена охрана на обекти дава НЕК за срок от 4 години. Обектите са много и са разделени в седем обособени позиции .     В сравнение с предишното възлагане, през 2015 година, сумата за целта е увеличена с приблизително 42%. Тогава тя е била обявена на стойност 35,3 млн. лв. с ДДС и договорена за 34,6 млн. лв.  Контрактите са сключени през септември и октомври месец 2015-та отново за 48 месеца.\r\nПроцедурата ще е дълга и започва с договаряне с предварителна покана за участие. Прогнозната дата за изпращане на покани за търг или за участие на избраните кандидати е 4 декември тази година. Целта е поръчката да бъде финализирана до изтичане на предишните четиригодишни контракти – тоест, до септември-октомври месец 2019 г. От бъдещите изпълнители се очаква да разполагат с общо не по-малко от 149 радиостанции и толкова мобилни телефони, със 157 огнестрелни оръжия, с девет високопроходими автомобила с  GPS и 840 охранители.\r\nНай-много сили са нужни за охраняване на каскада „Доспат-Въча и площадката на АЕЦ „Белене“.  Това е една от най-скъпите поръчки за охранителния бизнес, но какво ще се охранява?   Първата позиция е за обекти от хидроенергиен комплекс „Белмекен-Сестримо-Чаира”, хотел-общежитие в гр. Белово, складова база – Белово, строителна площадка „Яденица”, съоръжения „Яденица” и язовирен район „Искър”. Тя е за сумата от 7 749 907лв. без ДДС.\r\nВтората е за обекти от каскада „Баташки водносилов път“ и язовирен район „Белмекен“ с прогнозна стойност 6 988 939 лв. без ДДС.    Третата е за обекти от каскада „Доспат-Въча“ на стойност не по-голяма от 8 222 448 лв. без ДДС.Каскадата се състои от три хидровъзела „Доспат- Тешел”, „Въча”„Кричим” и „Цанков камък“.\r\nЧетвъртата е за обекти от каскада „Арда” на територията на Кърджалийска и Хасковска област и Централно управление на предприятие „Водноелектрически централи“ в Пловдив. Пределната стойност за нея е 4 089 062 лв. без ДДС.   Петата позиция е за обекти от язовирни райони „Розов кладенец”, „Овчарица”, „Копринка” в област Стара Загора и яз. „Александър Стамболийски“ в община Сухиндол. Прогнозната цена за нея е 4 678 524 лв. без ДДС.\r\nШестата е за обекти от площадка на АЕЦ „Белене“ и извън нейния периметър в общините Белене и Плевен. Нейната пределна стойност е 6 156 921 лв. без ДДС. Площадката на АЕЦ „Белене“ се намира на 5 км. източно от гр. Белене по поречието на река Дунав и на 6 км от „Свилоза” АД. Предназначена е за строителство на ядрена мощност. Общата площ на обекта е 2450 дка и целият район  е с 10 км ограда.\r\nСедмата е за обекти от язовирни райони „Петрохан“, „Благоевград“, ПД „Енерго“ – Предел, ВЕЦ „Мала църква“ и ПД „Енерго“ – Мала църква, ПД“Енерго“ – Приморско, ПД“Енерго“ – Росенец, ПД“Енерго1“ – к.к. Св.св. „Константин и Елена“, предприятие „ВЕЦ“ и ВЕЦ “Симеоново“, ремонтна база и Централно управление на предприятие „Язовири и каскади“, административна сграда на НЕК ЕАД – Централно управление. Прогнозната стойност за охрана на тези обекти е 4 067 757 лв. без ДДС.      1. Секюрити Глобъл“ ЕООД - собственост на Николай Керин, е с договор на стойност 4 826 117 лв. без ДДС за каскада „Доспат – Въча“ и с още един - за каскада „Арда“, на стойност 2 898 000 без ДДС;\r\n2. „Мултифорс А. С.“ ЕООД на Магдалена Пеева има договори за хидроенергиен комплекс „Белмекен-Сестримо-Чаира“ за 5 126 056 лв. без ДДС и за площадката на АЕЦ „Белене“ на стойност 4 350 720 лв. без ДДС;\r\n3. „Гама Секюрити груп“ ДЗЗД (с участници „Боду“ ООД и „Пи-ЕС Трейд 2007“ ЕООД с управлявящи Костадин Байчев и Тихомир Тотов) има договор за обекти от каскадата „Баташки водносилов път“ и язовирен район „Белмекен“ за 4 906 944 лв. без ДДС. Същият консорциум има действащ контракт и за обектите от язовирни райони „Розов кладенец“, „Овчарица“, „Копринка“ и „Александър Стамболийски“ за сумата от 3 594 864 лв. без ДДС;\r\n4. „Агенция за сигурност Скорпио“ ООД (собственост на кипърската „Вайарело Холдинг Лимитид“ и Васка Пенкова) е с договор за обектите от язовирни райони „Петрохан“, „Благоевград“, ПД „ЕНЕРГО“ Предел, ВЕЦ „Мала църква“ и ПД „ЕНЕРГО“ и др. за сумата от 3 123 870 лв. без ДДС.", "date": "2018.10.15", "title": "НЕК дава над 50 млн. лева за охрана"}
{"url": "https://www.actualno.com/crime/solidno-podpijnal-shofior-parkira-sred-dyrveta-news_700019.html", "text": "   Водач е тежко ранен, след като е катастрофирал сам на главния път Русе - Бяла.     На 14 октомври в 17:57 часа е постъпил сигнал за катастрофирал лек автомобил на главния път I-5, Русе - Бяла, в района на разклона за с. Пиргово /посока София/. Изпратените на местопроизшествието пътни полицаи са изяснили, че 62-годишният водач на лек автомобил с марка „Волсхол Вектра“, е загубил контрол над превозното средство, при което то се е отклонило вляво и се е блъснало в крайпътни дървета.   Мъжът е отведен от екип на Центъра за спешна помощ в УМБАЛ „Канев“  в Русе, където след преглед му са му установени фрактури на ребра и на шиен прешлен. Настанен е за лечение. Проверката за алкохол на водача е дала положителен резултат от 2.63 промила. Произшествието е документирано от екипа на Пътна полиция.", "date": "2018.10.15", "title": "Солидно подпийнал шофьор паркира сред дървета"}
{"url": "https://www.actualno.com/society/karakachanov-ima-njakolko-predlojenija-za-glaven-sekretar-na-mvr-news_700001.html", "text": "   Това съобщи вицепремиерът .     „Аз няма да влизам в обсъждане на една или друга кандидатура, защото не е редно аз да ги обсъждам публично тези неща. Когато професионалното ръководство на МВР горе-долу уточни или взаимно уточним кандидатурите, те ще бъдат обявени“.   ", "date": "2018.10.15", "title": "Каракачанов: Има няколко предложения за главен секретар на МВР"}
{"url": "https://www.actualno.com/health/domatite-otlichno-reshenie-za-ukrepvane-na-imunnata-sistema-news_699920.html", "text": "  Ежедневната консумация на домати спомага за удължаване продължителността на човешкия живот, съобщава интернет порталът Dni24.com, цитиран от БГНЕС.     Учените са изследвали най-популярните зеленчуци и са установили, че именно доматите са най-полезните сред тях. Та съдържат значителни количества полезни минерали, микроелементи и витамини, особено A и C, които укрепват имунната система.\r\nВеществата в доматите позволяват да бъде забавен процесът на стареене на клетките. В същото време чери доматите са изключително богати на бета каротин, който е изключително полезен за зрението.   Учените са отделили специално внимание и на сушените домати. Установено е, че приготвени по този начин, концентрацията на антиоксиданта ликопен се увеличава неколкократно в сравнение с пресния вариант на зеленчука. Това вещество защитава организма от появата на ракови клетки и оказва положително въздействие върху работата на белите дробове, панкреаса, стомаха и млечните жлези.  Повече от 26 изследвания са доказали, че доматите намаляват риска от появата на рак на простатата, който е на второ място по разпространение на онкологичните заболявания сред мъжете.\r\nБезспорните многобройни ползи от доматите карат специалистите горещо да препоръчат ежедневната им консумация.", "date": "2018.10.15", "title": "Доматите - отлично решение за укрепване на имунната система"}
{"url": "https://www.actualno.com/showbusiness/bnt-potvyrdi-njama-da-uchastvame-v-evrovizija-news_700004.html", "text": "  Българската национална телевизия (БНТ) официално потвърди новината, че България няма да вземе участие в тазгодишното издание на \"Евровизия\", което ще се проведе в Израел. Причината е тривиална - финансова.     Според съобщението на БНТ \" \". Решението да пропуснем изданието на \"Евровизия\" в Израел е взето от Управителния съвет (УС) на БНТ. Ето и пълното съобщение:\r\n\" Управителният съвет на Българската национална телевизия взе решение обществената медия да не участва в тазгодишното издание на международния песенен конкурс „Евровизия“, който ще се проведе в средата на месец май 2019 г. в Тел Авив. Решението е част от мерките, които ръководството на телевизията предприе за оптимизиране на публичните разходи.         През последните две години БНТ организира българското представяне в международния конкурс с подкрепата на партньори - продуцентски компании или професионални екипи, които участваха и във финансирането. Независимо от това, .    В Европейския съюз за радио и телевизия членуват 73 компании от 56 държави в Европа, Северна Африка и Близкия Изток. Всеки от обществените оператори взема своето независимо решение за участие в конкурса за всяко отделно издание. \"    ", "date": "2018.10.15", "title": "БНТ потвърди: Няма да участваме в \"Евровизия\""}
{"url": "https://www.actualno.com/viewpoint/siderov-na-grebena-na-vylnata-news_699984.html", "text": "  Сидеров и Бареков, след дълги години взаимни обвинения, пъстър хейт, живописни обиди на капут, цирк дьо барек, кебапчия и прочие, изведнъж се оказаха особено близки. Двамата се появиха заедно на конференция на тема \"Обединеният консерватизъм - ключовата посока в развитието на България\", където Бареков обяви, че Сидеров \"може и трябва\" да оглави голяма консервативна коалиция на евроизборите. От предишинте им вражди - най-вече от 2014-та, когато в \"Алфа\" бяха посветени десетки предавания, в които се тръбеше, че партията на Бареков е финансирана от КТБ, няма и следа. Сега се очаква мощно обединение по линията на консерватизма, заравят се и томахавки, които после ще бъдат изравяни отново, но и пак ще се заравят, ако стане нужда.     Тук изненада голяма няма. Когато си извървял преходите от \"ку*ви на Бойко\" до властови коалиционен партньор, от върл противник на  Валери Симеонов до общ патриотичен фронт, от яростен критик на БСП до \"златен пръст'\" в кабинета на Орешарски, прегръдката с охулвания Бареков идва съвсем на място. Има два типа персонажи, които са способни да преживяват катарзиси - героите на Достоевски и българските политици. Всичко друго живее в междината на дребните душевни и мисловни промени, леки и незначителни криволичения на поведението, които не могат да се сравнят с мощните изригвания и обрати - салтоморталета, които сполетяват волно и неволно нашия Волен. \r\nВсъщност на Сидеров трябва да се признае следното: обонянието му за политически трендове е отлично развито. Навремето пръв усети, че антициганската реторика е на изчерпване и трябва да се преориентира към стълб на русофилията. А сега правилно надуши вятърът на промяната, който тепърва ще превръща европейската общност от либерален и мултикултурен модел към предпазлива консервативна територия. Никой не иска да повтори съдбата на Меркел, а дори привидно инквизираният Орбан и периодично нагълчаваната за опърничавия си консерватизъм Полша създадоха тренд, който ще набира все по-голяма сила в сърцето на Европа. Сидеров знае това и бързичко ще инсталира собствената си персона в модерния консерватизъм. Всичко тече и се променя, а тъкмо Волен няма да се окъпе няколко пъти в една и съща река (освен ако не става дума за бляскавото море на Варадеро). \r\nКакво да очакваме от новия консерватизъм? Ето го големия наратив: една Европа, която е превзета или от безмозъчни либерали, или от платени соросоиди, сред които се настаняват уверените, стабилни фигури на консерваторите, които разперват ръце и мощно изригват: назад, боклуци! Ние ще пазим коварно лъганото от вас европейско население и ще го завърнем към корените му, понеже вашата либерална свобода го излъга да приема бежанци, да защитава гейове и лесбийки и превърна Европа в наивистично консуматорски безкритичен разгул на огромните права и нулевите задължения, а това никога не е създавало нито силни държави, нито силни съюзи. Да затворим границите, да се завърнем към християнството, да предпочетем мощната държава вместо летливото европейско обединение, което иска да изтрие Ботев от учебниците, Паисий от главата на петокласниците, хетеросексуалността от половия нагон и семейството от обществените ценности.  Сидеров знае колко добре покълва електорално тази реторика, в която притеснително е не съдържанието, а начинът, по който ще обезпечи за пореден път пребъдването му в политиката. Идва нова радостна петилетка, в която политичесикият нюх на този човек ще му гарантира благоденствие - а може би този път дори чрез лукративния престой в Европейския парламент. Ще има тук-там бой, тук-там скандал, тук-так напиване, колкото да се активира машината за внимание, и така до 2020 и някоя, когато ще се наложи да се измисли ново сърфиране върху нова вълна. Коя ще бъде тя? Следи внимателно Сидеров и ще разбереш.  Райко Байчев     ", "date": "2018.10.15", "title": "Сидеров на гребена на вълната "}
{"url": "https://www.actualno.com/balkani/vlastite-v-turcija-otstranjavat-stotici-kmetove-ot-rabota-news_700023.html", "text": "  Министерството на вътрешните работи в Турция съобщи, че отстранява от работа аради връзки с терористична организация, предаде БГНЕС.     Вестник Cumhuriyet припомня, че неотдавна президентът Реджеп Ердоган обяви започналата проверка на действията на кметове в източната и югоизточната част на страната. \"Те са с наведени глави пред заплахите на ПКК и ние няма да им простим това, МВР започна процедура за отстраняването им от длъжност\", е казал по-рано турският лидер, цитиран от изданието. Сред уволнените са 103 кметове на села и 156 кметски наместници.   В съобщението на МВР са посочени мотивите за това – действията на кметовете са несъвместими с естеството на длъжността, те са близки до определени структури и групи, членуват в тях или са свързани с терористични формирования, което противоречи на принципите на националната сигурност. Заповедите за уволненията са подписани от вътрешния министър Сюлейман Сойлу.", "date": "2018.10.15", "title": "Властите в Турция отстраняват стотици кметове от работа"}
{"url": "https://www.actualno.com/politics/karakachanov-obobshti-sluchaja-s-viktorija-marinova-kato-primer-za-tazi-chast-ot-obshtestvoto-news_699928.html", "text": "   . Това не се прие, заяви военният министър Красимир Каракачанов, който видя в това \"опит да се правим на прекалено либерални\" заради Европа. И наблегна, че Северин Красимиров, ако си признае за убийството на русенската телевизионна водеща Виктория Маринова, ще получи до 30 години затвор и можело да излезе на свобода предсрочно, след 15 години. Юристи вече коментираха, че няма начин случаят да се преразглежда преди да изтекат 20 години от евентуална 30-годишна присъда.     Привърженик съм за такива престъпления да има смъртно наказание, но съм наясно, че обществото и парламентът няма да го подкрепят, продължи военният министър пред Нова телевизия. Според него няма начин такива убийци да се поправят в затвора и да се върнат сред обществото свободни.   На въпрос защо тогава да ползваме изобщо затвора, като той не помага за превъзпитание, Каракачанов заговори Норвегия и как Андеш Брайвик, който уби 77 души, щял да излезе от затвора, а отсега пишел постове в социалните мрежи и съдел държавата, че нямал бърз интернет.\r\nИзвестният с оперативния си прякор агент Иван в Държавна сигурност министър засегна и въпроса за системата – . Вместо това Каракачанов обвини \"тези хора\" (бел. ред. – в стенограмата на правителственото заседание от 10 октомври министърът използва думите \"тази част от обществото\" ), визирайки малцинствата, че лъжат, живеят от измами и не работят. Същевременно той обяви, че сегашното правителство направило немалко места, но ако се приложели по-твърди мерки, веднага гръмвали \"псевдоевропейски политици\" и защитници на човешките права.  Относно идеята да има химическа кастрация на изнасилвач, Каракачанов  отвърна, че „може би той ще прави същото с другите затворници” след 2-3  години застой. ВМРО обаче щяло да обмисля и обсъжда дали официално да  предложи въвеждане на химическа кастрация.    Каракачанов потвърди и, че днес, 15 октомври, пак няма да има коалиционен съвет. Този съвет се отлага от началото на миналата седмица, когато председателят на парламентарната група на \"Обединени патриоти\" Волен Сидеров поиска оставката на вътрешния министър Младен Маринов, защото съпругата на Сидеров Деница Гаджева е била тормозена на пътя. Каракачанов обаче защити Маринов за конкретния случай. И обяви за спекулация, че Светлозар Лазаров може да е следващият главен секретар на МВР, след като вече беше такъв по времето на Орешарски. Военният министър дори каза, че \"никой не е търгувал” с името на Лазаров.    Относно новият изтребител за ВВС, военният министър обяви, че „една от офертите” била много финансово изгодна. Трябвало обаче да се правят допълнителни сметки – например за експлоатация и поддръжка. Срокът на ниво \"комисия\" да бъдат обсъдени офертите е 19 октомври, но Каракачанов смята, че щяло да има забавяне от десетина дни в работата – заради уточнения по офертите. Припомняме, че оферти дадоха САЩ – за нов F-16, Швеция – за нов \"Грипен\" и Италия – за втора ръка \"Юрофайтър\".", "date": "2018.10.15", "title": "Каракачанов обобщи случая с Виктория Маринова като пример за \"тази част от обществото\""}
{"url": "https://www.actualno.com/ruse/uchenie-za-zemetresenie-vyv-vrancha-izprati-pojarnikari-v-rumynija-news_700006.html", "text": "  Учение за разрушително земетресение в Румъния вдигна по тревога на  14 октомври българските пожарникари. В Русе пристигнаха екипи от страната, които по-късно отпътуваха за Букурещ да помагат на съседите. Заедно с тях в учението участват спасители от Унгария и Чехия по механизма за гражданска защита в Европейския съюз.  Включиха се спасителни екипи от София, Пловдив, Монтана, Велико Търново и Габрово. 40 души с 8 специализирани автомобила за реакция и помощ при бедствия от Русе бяха изпратени в Румъния  от директора на Главна дирекция „Пожарна безопасност и защита на населението“ гл. комисар Николай Николов и директора на русенската пожарна комисар Димитър Павлов.     „Ситуацията в учението е следната – на 13 октомври във Вранча е станало силно земетресение с магнитуд 7,5 по Рихтер. В Букурещ са разрушени стотици сгради, загинали са повече от 400 човека, хиляди са затрупани, неизвестен брой все още не са установени - загинали, пострадали, издирват се.  По механизма за Гражданска защита в ЕС в нашия национален център се получи искане от Румъния с молба за съдействие. Ние оценихме цялата обстановка и видяхме, че и в нашата държава - Свищов, Никопол, има също разрушени сгради, поради което усилията бяха насочени натам. И тази нощ, получавайки допълнителна информация за изключително тежката ситуация в Румъния, мобилизирахме нашите екипи -хора, които предварително са готвени за подобен вид мисии. Играем го реално - хората, които в момента са тук, никой не знаеше вчера, че днес ще се наложи да ходят в Румъния“, обясни гл. комисар Николов.   „Пожарникарите са тръгнали в 3 часа през нощта за Русе, за да пристигнат навреме. Те са оборудвани със специализирана техника, която да помага за издирване на затрупани хора –  различно оборудване, специализирано за конкретен вид дейности. Има за издирване с определени уреди, има разкъртване на конструкции, за спасяване по алпийски способ, оборудването е много разнообразно“, допълни ръководителят на българския екип гл. инспектор Радослав Стефанов от РД ПБЗН-Габрово.\r\n„Пожарникарите си носят от България абсолютно всичко необходимо - храна, вода, спални чували и палатки, тъй като правят лагер на място, а не отиват в хотел. Те не трябва да са в тежест на приемащата страна, а да помагат“, каза още гл. комисар Николов.  ", "date": "2018.10.15", "title": "Учение за земетресение във Вранча изпрати пожарникари в Румъния "}
{"url": "https://www.actualno.com/business/bylgarsko-vino-v-naj-goljamata-tyrgovska-veriga-v-sveta-news_699934.html", "text": "  Българско вино ще се продава в най-голямата търговска верига в света - Walmart. Това съобщи за Нина Патронска, изключителен представител за Европа и България на американската компания Grapes&Barley LLC (G&B Importers) и на създадения за популяризиране на българското вино в Америка бранд „Булгариана“.     \"Това е много голям успех и признание. Можем да кажем, че българският винопроизводител стъпва на световната винена карта. Усилията бяха сериозни, но си заслужаваше\", обяснява старозагорката. Във Walmart, верига с 5000 магазина в САЩ и още 7000 - в други държави, не можеш да влезеш без покана, нито пък сам да предложиш това, което произвеждаш и продаваш, само защото имаш желание. “Този успех е резултат от последователното прилагане на стратегията ни за налагането на българското вино на американския пазар”, казва Нина Патронска.   В началото са локалните винени магазини и ресторанти в Мериленд, Вирджиния и Окръг Колумбия. Следва позиционирането в Total Wine, Costco и Whole Foods. България е една от петте държави, които влизат в глобален винен проект на търговската компания. Одобреното българско вино е червен бленд между каберне и сира, произведен от екипа на „Кастра рубра“. В търсене на максимална печалба в много големи вериги има практика да се притискат производителите за по-ниски цени, което води до компромиси с качеството и падане на вината от рафтовете.\r\n“Избраното вино получава голям шанс, защото новата стратегия на Walmart е да изгражда свои брандове, за да гарантира на клиентите си високо качество на предлаганите продукти”, разяснява Патронска. Тази година българските вина са отбелязали сериозно присъствие чрез G&B Importers и в още една голяма верига в Атланта. Американският винен пазар е най-големият в света, консумацията на вино непрекъснато расте, а това поражда и голяма конкуренция. „Булгариана“ е вече национален бранд в САЩ и чрез него G&B Importers насочва погледа на американския консуматор към България. „Показваме страна от Стария свят, място, пълно с история, откъдето е тръгнало виното”, обяснява Нина Патронска.  Специално за американския пазар е създаден и брандът Rough day („Тежък  ден“), особено популярен сред активно работещите млади хора, минаващи след работа през любимите си винени барове за чаша вино. Още с появата му на пазара виното е забелязано от в. „Вашингтон поуст“, който  му отделя специално внимание. Предлага се в три асортимента - розе, каберне и шардоне, работи се по четвърти.   По поръчка на G&B Importers тази година International Wine Review изготвят доклад за България като винена дестинация. Две седмици американските журналисти Доналд Уинклър и Майкъл Поташник се запознават с винарските региони, срещат се с представители на държавни институции, браншови организации, производители, дегустират най-добрите вина на българските производители. Докладът е достъпен на сайта на International Wine review. По-важно е обаче, че винените среди в САЩ получават много и интересна информация не само за българското вино, а и за България като туристическа дестинация, за българските традиции и култура, за българските сортове грозде, за биологичното земеделие, за традиционната българска кухня и обичаи. Докладът има важно значение за търговци, дистрибутори, импортьори, винени специалисти, дегустатори и е ключов за рейтинга на българското вино в Америка.\r\nРобърт Хайк, създател на Grapes&Barley е млад човек от финансовите среди, работил няколко години в България. Това е решаващо за идеята му да  работи с българското вино на американския пазар. Според него страната ни е изключителна и с огромен винен потенциал. „Стремежът му е да създаде национален бранд защото смята, че имаме уникални производители, но липсва обща стратегия и визия”, разяснява Нина Патронска. Впечатленията ѝ от световните изложения са, че производителите се представят чрез национални щандове. За българския винопроизводител участието доскоро е било много индивидуално.    „Силата е в националното представяне, защото днес нито един производител няма  ресурсите да постига сам успехи на световния пазар на виното”, категорична е тя. И обяснява, че все повече винопроизводители, с които работят, се доверяват на философията им да правят  това, което харесва консуматорът, а не това, което смятат, че могат да правят. „Защото все повече започват да виждат ефекта от усилията, които влагаме заедно в този проект“, уверено твърди тя.   Нина Патронска е от Стара Загора. Завършила е ВИЗВМ, след това „Международни икономически отношения“ в УНСС, има и магистратура по психология. Била е директор на „Винпром“ - Чирпан, търговски и изпълнителен директор в „Менада“. От 2010 г. се занимава с износ на българско вино, основно в САЩ и Русия. В началото като консултант. В момента е изключителен представител за Европа и България на американската компания Grape&Barley и на създадения за популяризиране на българското вино в Америка бранд „Булгариана“. В края на 2016 г. получи отличие на НТС - Стара Загора, за износ на регионални вина в Америка и Русия.", "date": "2018.10.15", "title": "Българско вино в най-голямата търговска верига в света"}
{"url": "https://www.actualno.com/society/kandidatyt-na-gerb-pecheli-chastichnite-mestni-izbori-v-selo-orlinci-news_699935.html", "text": "   За нея са гласували 159 души, сочат окончателните резултати.     За Светла Симеонова, кандидат на БСП, вота си са дали 33 души.\r\nДо изборите се стигна, след като през септември кметският наместник Лиляна Ангелова се отказа от поста по лични причини.", "date": "2018.10.15", "title": "Кандидатът на ГЕРБ печели частичните местни избори в село Орлинци"}
{"url": "https://www.actualno.com/africa/spored-eksperti-kitajskite-zaemi-moje-da-vkarat-afrika-v-dylgove-news_699922.html", "text": "  Китай се превръща в най-големия финансист на двустранни инфраструктурни проекти в Африка, твърдят водещи анализатори от Черния континент, цитирани от Anadolu Agency.     Експертите са на мнение, че Китай може да вкара африканските държави в дълг, като им предлага тежки заеми, които те може и да не са в състояние да изплатят. „Накрая ще поиска от длъжниците си да изплащат парите под други форми, например пристанища и земя,” коментира в интервю за информационната агенция професорът от Северозападния университет в Южна Африка Андре Дювенаж. Според него в дългосрочен план Китай може да предложи привлекателни политически и икономически решения.   Самият Китай обаче отрича да има политически цели. \"Китай не възнамерява да се намесва във вътрешните работи на континента и да налага волята си\", каза на лидерите китайският президент Си Дзинпин по време на неотдавнашния двудневен Форум за китайско-африканско сътрудничество (ФКАС). На него той предложи 500 милиарда щатски долара.\r\nПроф. Шадрак Гутто от университета на Южна Африка обаче смята, че Китай има собствена стратегия, което означава, че трябва да се внимава, когато се сключват сделки: „Трябва да работим за нашите собствени интереси”, заяви по-рано той.  Сиера Леоне например само преди дни анулира проект за изграждане на летище, който трябваше да се финансира от Китай.   ", "date": "2018.10.15", "title": "Според експерти китайските заеми може да вкарат Африка в дългове"}
{"url": "https://www.actualno.com/scene/premiera-na-balet-arabesk-the-bingo-project-amalgama-ot-drama-trilyr-komedija-i-romantika-news_699493.html", "text": "  Сатиричният танцов спектакъл  \"THE BINGO PROJECT\", представен от трупата на Балет \"Арабеск\" и актьора Ники Станоев, със специалното участие на Bingo Symphony Orchestra, ни пренася в абсурдния свят на една утопия. Зрителите ще станат свидетели на амалгама от драма, трилър, комедия и романтика, одухотворени чрез театър, музика и танц на фона на различен прочит на произведенията на Стравински, Шостакович, Прокофиев, Барток, Чайковски, Пиацола и Шнитке.     Действието се развива в неопределено бъдеще, в което глобалното затопляне е факт, а бюрокрацията диктува всяка стъпка на обществото. Пред нея е безсилен дори самият дявол. За да оцелеят в чиновническия ад, героите трябва да печелят проекти. Една Бинго зала, която може да се преобрази в сватбен салон или балетна сцена, става арена на комични ситуации, горещи страсти и съперничество. Разковничето на тази история се крие в танца и в любовта. Музика: аранжименти на класически произведения  Хореограф: Асен Наков\r\nСценография и костюми: Елица Георгиева\r\nРежисьор: Боряна Сечанова    асистент-хореограф - Даниела Иванова\r\nрепетитор - Олеся Пантикина ", "date": "2018.10.15", "title": "Премиера на балет „АРАБЕСК“: “THE BINGO PROJECT”. Амалгама от драма, трилър, комедия и романтика"}
{"url": "https://www.actualno.com/europe/kakvi-sa-vyzmojnostite-za-koalicija-na-hss-sled-izborite-v-bavarija-news_699940.html", "text": "  Християнсоциалният съюз (ХСС) търси партньор за съставянето на коалиция в Мюнхен, след като партията на Хорст Зеехофер събра около 37% на изборите за регионален парламент в най-голямата федерална провинция в Германия - Бавария. Това отбелязват от редакцията на Die Sueddeutsche Zeitung, цитирани от агенция \"Фокус\".     Управляващата коалиция се нуждае от най-малко 97 места в парламента. Със спечелените 78 депутатски места, ХСС няма да може да разчита на абсолютно мнозинство. Затова на преден план излизат коментарите за коалиция. От редакцията привеждат няколко възможни комбинации за бъдещото баварско правителство: Партията „Свободни избиратели“ печели 25 места в парламента, което означава, че черно-оранжевата коалиция ще може да разчита на 103 места в законодателния орган в Мюнхен.      Правителство на ХСС и СвДП ще може да разчита на 88 места в парламента, които не гарантират абсолютно мнозинство. Анализаторите определят черно-жълтата коалиция като „невъзможна“.     Двете партии биха получили 115 от 192-те места в парламента. „Зелените“ са окуражени от добрите резултати на изборите и биха могли да изместят политиката на новото баварско правителство вляво. Двете партии може да намерят компромиси в редица области, например в тази околната среда и жилищната политика. Проблем – охраната по границата на Бавария, на която „Зелените“ се противопоставят.    Коалицията от ХСС и ГСДП е допустима, но едва ли ще бъде съставена. С общо 98 места в парламента, двете партии няма да имат абсолютното мнозинство. Коалиция без ХСС при резултатите от изборите е почти невъзможна. Партиите биха събрали 92 места в парламента, т.е. няма да имат абсолютно мнозинство. Такова обаче може да бъде съставено с подкрепата на депутатите от „Алтернатива за Германия“. Но дори ХСС не иска да управлява съвместно с популистите.   ", "date": "2018.10.15", "title": "Какви са възможностите за коалиция на ХСС след изборите в Бавария?"}
{"url": "https://www.actualno.com/curious/3-te-zodii-koito-shte-specheljat-ot-lotarijata-prez-oktomvri-news_699959.html", "text": "  С настъпването на новия сезон идват и нови възможности. Този месец някои от знаците в зодиака ще имат късмет в много сфери. Някои от зодиите ще са изправени пред трудности, други ще са изключително щастливи и успешни.          - този месец те ще се захванат с нещо ново, с което дори не са очаквали. Ще имат много нови възможности, които ще им донесат успехи в бъдеще. Близнаците ще се забавляват много и креативността им ще бъде повишена. Вероятно ще намерят нещо, което ги вдъхновява. Очакват ги много изненади и неочаквани обрати през този месец. В любовта също ще им потръгне. Те не се влюбват лесно и рядко са в сериозна връзка, но този месец ще им донесе и много любов, колкото и неочаквано да е. Те може би дори ще се влюбят. Обаче трябва да внимават на работното си място, защото може да имат известни проблеми там. - сега е моментът да покажат най-добрите си качества и да изпъкнат сред останалите. Вероятно ще подобрят и външния си вид. Също така е възможно да подобрят финансовото си състояние, ако работят достатъчно усилено. В края на месеца ще са постигнали доста и ще са много доволни от изминалия един месец, тогава ще успеят да направят самооценкя.  В любовта също ще им провърви към края на месец октомври. Ще имат шанса да се запознаят с много нови хора, сред които може би ще е и бъдещата им половинка. През този месец ще посигнат и доста успехи на работното място.   - този месец ще са спонтанни и ще пътуват. Ще направят неща, които преди са били само смели мечти. Ще разнообразят сивото си ежедневие и ще намерят нещо, което ги прави щастливи. Ако ги мъчат грешки от миналото, които до момента не са поправили, месец октомври ще е месецът, през който ще го направят. След 5 октомври е необходимо да са по-внимателни на работното място, защото има шанс да допуснат грешка. Ако трябва да взимате важни решения свързани в бъдещето ви, по-добре изчакайте до 15 окмомври. Този месец вероятно ще се срещнат със стар приятел, който не са виждали отдавна.   ", "date": "2018.10.15", "title": "3-те зодии, които ще спечелят от ЛОТАРИЯТА през ОКТОМВРИ"}
{"url": "https://www.actualno.com/crime/poboj-v-diskoteka-v-kustendil-2-ma-zadyrjani-i-3-ma-s-razkysno-kontuzni-rani-news_699953.html", "text": "  В края на миналата седмица . При пристигането на полицейския екип нападателите се разбягали, след .     Служители на РУ Кюстендил са Участниците в инцидента са известни на полицията с противозаконни деяния.   По случая е започнато досъдебно производство в РУ Кюстендил за . Уведомен е дежурен прокурор, уточни за кореспондент на за града - говорител на ОД МВР - Кюстендил.", "date": "2018.10.15", "title": "Побой в дискотека в Кюстендил - 2-ма задържани и 3-ма с разкъсно-контузни рани"}
{"url": "https://www.actualno.com/curious/6-prichini-da-si-myrzeluvate-poveche-news_699960.html", "text": "  Много хора смятат, че мързелуването води до застоял начин на живот и това само вреди на здравето ни. Това обаче, не е напълно вярно. Колкото и странно да звучи, то даже е доста полезно.Ако водите прекалено забързан начин на живот, се опитайте да намерите време за себе си, защото може да навредите на здравето си. Ето защо ленивостта е полезна:      - мързеливите хора никога не се претоварват и намират време за релакс всеки ден. Това ги спасява от стреса, защото тялото им винаги е отпочинало. Тялото им не е претоварено и те рядко са стресирани. Когато работният им ден свърши, те намират достатъчно време за релакс и не мислят за всичката работа, която ги чака на следващия ден.    - ленивите хора внимават, когато говорят с някого и имат умението да усещат емоциите и чувствата му. Те много внимателно анализират случващото се и умеят да изслушват, за разлика от вечно бързащите и активни хора. Дори да имат много ангажименти, те винаги биха могли да намерят време за среща с приятел, който има проблем. - предполагам сте запознати, че стресът влияе изключително неблагоприятно върху кожата на лицето и косата. Хората, които мързелуват обикновено се радват на много изчистена и гладка кожа. Те нямат кожни заболявания, акне, екземи, розацея и др. Това е така, защото тялото им е спокойно, умът им е освободен от стрес, а това се отразява на външния им вид.   - те обикновено спят доста, което е много полезно за тялото. Хората, които се претоварват не успяват да отпочинат и това води до слаба имунна система, сърдечни заболявания и доста други проблеми със здравето. Мързеливите индивиди обичат да си почиват и така и организма им си почива и се предпазва от много болести. Качественият сън има много ползи за здравето и трябва да направите всичко възможно да си го осигурите. Трябва да спите поне по 8 часа на ден, за да е отпочинало тялото ви и за да се чувствате добре на следващия ден.    - множество проучвания показват, че хората, които мързелуват имат много иновативни и интересни идеи. Те не правят нищо, просто седят и релаксират. Докато не мислят за проблемите си, започват да им идват идеи. Ако водите забързано ежедневие, е хубаво да медитирате по 20 минути сутрин и вечер. Първите 5 минути ще мислите за всички проблеми, които имате, но след това съзнанието ви ще се изчисти и ще започнете да релаксирате. През останалите 15 минути може би ще намерите решенията на проблемите си и ще ви дойдат много нови идеи. – хората, които обичат да си мързелуват, са много по-усмихнати, весели и щастливи от онези, които винаги тичат за някъде. Отново липсата на стрес, идваща от редовните почивки и нежеланието да напрягат ума си с излишни неща, прави хората, които обичат да мързелуват по-весели, усмихнати и радващи се на живота.    ", "date": "2018.10.15", "title": "6 причини да си мързелувате повече"}
{"url": "https://www.actualno.com/crime/16-godishen-e-zadyrjan-za-pritejanie-na-narkotichno-veshtestvo-news_699954.html", "text": "  16-годишен младеж е задържан вчера от кюстендилски полицаи за .     При извършена проверка – в района на пазара, служителите на реда открили и иззели от него . Видът на наркотичното вещество е установен с полеви наркотест.   По случая е започнато досъдебно производство в РУ Кюстендил, уведомен е дежурен прокурор, предаде за кореспондент на от града ", "date": "2018.10.15", "title": "16-годишен е задържан за притежание на наркотично вещество"}
{"url": "https://www.actualno.com/starazagora/ednata-mie-drugata-news_699926.html", "text": "  С \"Чистите ръце - рецепта за здраве\" - събитие, което ще се проведе днес, 15 октомври, ще бъде отбелязан Световният ден за миенето на ръце в Старозагорско.     В читалище \"Благоразумие - 1927\" в  с. Калитиново, от 18:00 часа с песни, стихчета, рисунки и викторина деца и възрастни ще си припомнят как е най-добре да се мият ръцете и защо трябва да го правят, за да не рискуват да се разболяват.   Инициатори на събитието са Фондация \"Земя завинаги\" и Сдружение \"Самаряни\" със съдействието на Иван Костадинов, кмет на с. Калитиново. С финансовата подкрепа на \"Сороптомист\", Фондация Лале, OAK Foundation то ще е част от световната информационна кампания по програма \"Силата на семейството и общността\".\r\nСветовният ден за миенето на ръцете се отбелязва за 10-а поредна година, а целта му е да се подобри информираността на хората за ефективността и достъпността на миенето на ръцете с вода и сапун като средство за предпазване от заболявания и опазване на здравето и живота на човека.  ", "date": "2018.10.15", "title": "Едната мие другата..."}
{"url": "https://www.actualno.com/smolyan/v-smoljan-gotvjat-izlojba-imenitija-gajdar-kostadin-ilchev-news_699956.html", "text": "  Изложба „Костадин Илчев – гайдарят, учителят, майсторът“ ще бъде открита на 18 октомври в Регионалния исторически музей „Стою Шишков“ – Смолян, предаде кореспондентът на .     Акцентът в нея е творческият път на Костадин Илчев – гайдар и майстор на каба гайди, вписан през 2016 г. в Националната представителна листа на нематериално културно наследство на България.\r\nВиртуоз изпълнител, усвоил свиренето на каба гайда в естествената му среда от именити родопски гайдари, усъвършенствал през годините уменията си, вдъхновил и обучил да свирят на родопска каба гайда стотици деца и младежи, Илчев е и един от най-добрите и търсени майстори на инструмента.\r\nВ няколко фотодокументални табла с текстове на български и английски езици изложбата разказва за гайдарската традиция в Родопите и изработката на каба гайди, за преклонението и почитта на родопчани пред изкусните изпълнители на гайда, за Костадин Илчев – „Живо човешко съкровище“ на България и многобройните му ученици и последователи.  Движими културни ценности от фондовете на музея, свързани с темата и материали от личната колекция на Илчев и негови ученици, допълват фотодокументалния разказ. Кратки видеофилми с разказ от първо лице на бай Динко за пътя му като гайдар и майстор на каба гайди и какво разказват и свирят за него ученици и колеги, ще озвучат музейните зали.\r\nАвтор на изложбата е Ваня Йорданова – уредник в отдел „Етнография“ на РИМ – Смолян. Художественият проект и реализация на фототаблата е дело на екип студенти и техните преподаватели от специалност „Рекламен дизайн“ в Националната художествена академия – София.\r\nИзложата ще може да бъде посетена до 18 декември 2018 г.    ", "date": "2018.10.15", "title": "В Смолян готвят изложба именития гайдар Костадин Илчев "}
{"url": "https://www.actualno.com/politics/britanskijat-poslanik-zapozna-borisov-s-razsledvaneto-po-sluchaja-skripal-news_699999.html", "text": "  Министър-председателят Бойко Борисов се срещна с посланика на Великобритания Ема Хопкинс, съобщиха от правителствената пресслужба.     Борисов и Хопкинс обсъдиха развитието на преговорите за излизането на Обединеното Кралство от Европейския съюз. В разговора беше потвърдено, че и двете държави ще положат усилия за гарантиране правата както на българските граждани във Великобритания, така и на британските граждани в страната ни. Министър-председателят заяви, че британските граждани са добре приети и ще бъдат добре приети в България и след Brexit.\r\nПо време на срещата българският премиер Борисов и британския посланик Хопкинс отчетоха отличното сътрудничество между България и Обединеното кралство в сферата на сигурността. Двамата потвърдиха, че българските и британските служби ще продължат да работят съвместно в борбата с тероризма, контрабандата, нелегалната миграция, криминалните разследвания и корупцията.\r\nПосланик Хопкинс запозна българския премиер Борисов и с хода на разследването по случая „Скрипал“.         ", "date": "2018.10.15", "title": "Британският посланик запозна Борисов с разследването по случая \"Скрипал\""}
{"url": "https://www.actualno.com/society/prognoza-za-vremeto-15-oktomvri-ponedelnik-news_699903.html", "text": "  Днес, 15 октомври, ще преобладава слънчево време. Преди обяд на места в низините ще има намалена видимост. Временни увеличения на облачността ще има над южните райони, но само на изолирани места ще превали слаб дъжд. Ще духа слаб, в Източна България до умерен североизточен вятър. Преобладаващите максимални температури ще бъдат между 19° и 24°. Това съобщи за Агенция \" \" дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН).     Над Черноморието ще преобладава слънчево време с по-значителни увеличения на облачността над южното крайбрежие, но само на изолирани места ще превали слаб дъжд. Ще духа до умерен североизточен вятър. Максимални температури на въздуха: 19°-21°. Температурата на морската вода е 19°-20°. Вълнението на морето ще бъде 3-4 бала.   Над планините ще преобладава слънчево време. По-значителни увеличения на облачността ще има над Рило-Родопската област, но само на отделни места там ще превали слаб дъжд. Ще духа предимно умерен вятър от изток-североизток. Максимална температура на височина 1200 метра около 15°, на 2000 метра – около 8°.\r\nВъв вторник времето ще се задържи без съществена промяна - предимно слънчево, преди обяд в Източна България и на отделни места в низините и котловините - мъгливо или с ниска облачност. В сряда от изток облачността ще се увеличава, по-късно след обяд на места в Южна България ще превали. Вятърът ще остане от изток-североизток. В четвъртък ще преобладава облачно време, на места с превалявания, предимно слаби. Дневните температури ще са с 2-3 градуса по-ниски, а минималните - по-високи.  ", "date": "2018.10.15", "title": "Прогноза за времето - 15 октомври (понеделник)"}
{"url": "https://www.actualno.com/music/teodosij-spasov-i-ivan-shopov-puskat-nov-obsht-album-news_699942.html", "text": "  Двама от най-уважаваните и познати артисти на родната сцена – иконата на българската джаз музика Теодосий Спасов и международно признатият майстор на електронния звук Иван Шопов се събират отново за представянето на новия си съвместен      Тандемът от двамата музиканти, създал този студиен запис, след дълго професионално партньорство, се утвърди през годините като една от най-успешните колаборации на съвременния български, (а и не само), музикален пазар.\r\nАлбумът \"InFusion\" е логичното развитие на започнатия преди няколко години инструментален проект под същото име, в който музикантите изпълняваха на живо авторски, полу-импровизиран минималистичен джаз с фолклорни елементи, потопен в топла електронна атмосфера и абстрактни даунтемпо бийтове. В студийната версия емоционалният заряд на тези паметни концерти е напълно съхранен, но съдържанието му се радва на значителна еволюция.\r\nИмето на \"InFusion\" (по една от композициите в албума) не е избрано случайно –   \"Вливане\" би могло да се съотнесе и към факта, че в създаването на InFusion, Спасов и Шопов изобщо не са сами: целият проект е замислен като една вълнуваща музикална палитра, представяща творчеството на редица изявени гост-музиканти от цял свят, които оставят свой собствен почерк в композициите: изявеният полски саксофонист Гжех Пьотровски, канадският барабанист Мерлин Еторе, френският тромпетист Ерик Трюфа, ASA от Великобритания; норвежката вокалистка Рут Майер, както и перкусионистът Мино Синелу от Мартиника. От българска страна ярко присъствие в записите отбелязват пианистът Димитър Бодуров и фолклорната формация \"Авигея\", с които Шопов сътвори суперуспешния проект \"Канатица\" през 2017 г.", "date": "2018.10.15", "title": "Теодосий Спасов и Иван Шопов пускат нов общ албум"}
{"url": "https://www.actualno.com/crime/zapochvat-zasileni-proverki-na-tovarnite-avtomobili-i-avtobusite-news_699944.html", "text": "  От днес до 21 октомври 2018 г. на територията на всички държави членки на Европейската мрежа на службите на Пътна полиция (TISPOL), в това число и в нашата страна, ще бъдат извършени засилени проверки над товарните автомобили и автобусите. Това съобщиха от пресцентъра на МВР.     Подобни операции са заложени в графика на TISPOL, за да се обърне внимание на водачите, че при възникване на тежко пътнотранспортно произшествие, с участието на товарни автомобили, последиците и броят на загиналите и ранените са значително по-голям в сравнение с другите тежки инциденти на пътя. Основните причини за възникналите инциденти с участието на товарни автомобили и автобуси са неспазване времето за почивка от водачите, превишаването на скоростта, употребата на алкохол и упойващи вещества, превоз на необезопасени товари както и претоварването на автомобилите.   Проверките ще се правят по метода „широкообхватен контрол” и ще се следи и за валидна задължителна застраховка „Гражданска отговорност” на автомобилистите, както и заплатена ли е необходимата винетна такса. Те ще се осъществяват съвместно със служители на Криминална полиция и на Изпълнителната агенция „Автомобилна администрация”.\r\nНа място ще се следи за нелегални емигранти и трафик на хора, притежание и пренос на наркотични и упойващи вещества, транспортиране и притежание на незаконни огнестрелни оръжия, транспортиране на крадени стоки, превоз на стоки различни от упоменатите в документите за товара, обявени за издирване лица, и други криминални престъпления.  ", "date": "2018.10.15", "title": "Започват засилени проверки на товарните автомобили и автобусите"}
{"url": "https://www.actualno.com/america/ekvador-dade-chastichen-internet-dostyp-na-asandj-news_699912.html", "text": "  Правителството на Еквадор е взело решение да възстанови частично достъпа до комуникации на основателя на WikiLeaks Джулиан Асандж, предаде БГНЕС, позовавайки се на АП.     \"След среща в петък между представители на ООН и президента на Еквадор Ленин Морено, властите са съобщили на основателя на WikiLeaks Джулиан Асандж, че свалят наложения му режим на изолация\", се казва в изявление на WikiLeaks.   През март тази година Еквадор лиши Асандж от възможност за комуникация с външния свят. Мотивите на властите на латиноамериканската държава бяха неизпълнени обещания от страна на основателя на WikiLeaks за ненамеса във вътрешните работи на други държави. Тогава от Кито обявиха, че си остават правото \"да предприемат и други мерки във връзка с неизпълнени от страна на Асандж ангажименти\".\r\nОснователят на WikiLeaks потърси убежище в посолството на Еквадор в Лондон през 2012 година, за да избегне екстрадиране в Швеция по скалъпено обвинение за сексуално насилие. Асандж се опасяваше, че Швеция ще го предаде на САЩ, където е застрашен със затвор от 35 години и дори смъртно наказание заради огласяването на секретни документи на Държавния департамент.  ", "date": "2018.10.15", "title": "Еквадор даде частичен интернет достъп на Асандж"}
{"url": "https://www.actualno.com/crime/po-oficialni-danni-stotici-prestyplenija-si-ostavat-v-grafa-shte-gi-reshavame-drug-pyt-news_699897.html", "text": "  Невероятно, но факт - стотици и стотици случаи на ден си остават в графа \"на изчакване\" и отиват в графа \"неразкрити\". Това показва отчетът на прокуратурата за първото полугодие на настоящата година, който беше публикуван чак след изискване по Закона за достъп до информация, защото откакто главен прокурор е Сотир Цацаров, отчетите редовно не се публикуват, ако не бъдат изрично поискани.     Според данните за периода януари-юни са спрени , защото извършителят не е разкрит. Това все пак е по-добре от същия период на миналата година, когато са спрени 24 823 производства, а през първата половина на 2016 година е било още по-зле - 27 358. За първото полугодие на тази година това означава 188 разследвания дневно. Липсва сериозна сметка колко струва това на данъкоплатците - като пари, платени на разследващите, като вреди, нанесени от престъпленията, и като катализатор за бъдеща престъпност, но е очевидно, че загубите са унищожителни, коментира в. \" \".   Като описва броя на спрените дела заради неразкрит извършител, държавното обвинение прави забележка, че заради законови промени от края на 2017 година в актовете за образуване на досъдебно производство не се посочват имената на хората, за които има данни, че може да са извършили престъпленията. Така те остават напълно анонимни.\r\nМасовото прекратяване на дела от години има ефекта на амнистия, макар и необявена официално. Тя беше факт и при предишния главен прокурор Борис Велчев. Ревизия в неговия мандат установи стотици хиляди производства, които стоят по бюрата на прокурори и следователи, макар че давността за разследването по тях отдавна е изтекла. Повечето се водят срещу неизвестен извършител, но има и такива срещу известен. И макар сега статистиката да показва спад, бройката остава огромна. . За същия период на 2016 г. и 2017 г. те са съответно 34 443 и 36 651. От отчета не става ясно колко от делата са се обезсмислили заради изтекла давност.  Освен това, традиционно всяко трето дело, което прокуратурата внася в съда, е предложение за сделка. Споразуменията са предпочитани от подсъдимите, защото гарантират наказания под предвидения в закона минимум, макар и това да е само възможност, а не императив за съда. Споразумението с прокуратурата се одобрява само на една съдебна инстанция и влиза в сила. За да бъде одобрено, трябва да са възстановени щетите от престъплението и да е призната вина, но сделката е невъзможна без съгласието на прокуратурата. Първата половина от годината прокуратурата е сключила 5291 споразумения. Предишните две години те са съответно 5442 и 4929. През този период окончателно осъдените са 15 467, а оправданите – 431.    Прокуратурата твърди в официален отговор до \"Сега\", че не събира информация за изплатените обезщетения по Закона за отговорността на държавата. Ясно е само, че е осъдена по 714 дела. Обикновено обезщетения търсят хора, които са били обвинени, а после оправдани. Някои обезщетения са за няколко хиляди лева, но има и за десетки и стотици хиляди. За първи път тази година данните отсъстват от доклада на прокуратурата и тя настоява, че не разполага с тази информация, макар че парите излизат от бюджета ѝ и със сигурност там има такова перо.  В доклада за 2016 година тази информация присъства - там се казва, че присъдените обезщетения по влезли в сила осъдителни решения по Закона за отговорността на държавата са 2,5 млн. лева. Година по-рано са пак толкова, а през 2014 г. са 3,65 млн. лева.    ", "date": "2018.10.15", "title": "По официални данни стотици престъпления си остават в графа \"ще ги решаваме друг път\""}
{"url": "https://www.actualno.com/celebrate/sv-prepodobnomychenik-lukian-prezviter-antiohijski-news_698801.html", "text": "  Славният презвитер св. Лукиан Антиохийски живял в третия и началото на четвъртия век.     Той се родил в град Самосат, Сирия. Бил син на богати и знатни родители. Получил прекрасно образование. Родителите му го готвели за светска служба. Но Лукиан от ранни години обикнал Бога повече от всичко на света. Земното величие не го привличало.\r\nСлед смъртта на родителите си той раздал на бедните своето богатство и заживял строг подвижнически живот. Благочестието, мъдростта и учеността му станали широко известни. Антиохийските християни го поканили да стане свещеник в техния град.\r\nКато антиохийски свещеник Лукиан ревностно служел на Бога, проповядвал вдъхновено Евангелието. Обърнал множество езичници в светата вяра. Открил църковно училище, в което сам бил преподавател. С особено усърдие изучавал Свещеното Писание и със същото усърдие учел учениците на истините му.  В онова време, понеже не съществувало книгопечатане, свещения текст често бивал повреждан от преписвачите. Понякога това ставало по недоглеждане и от невежество. А понякога лъжеучители умишлено изопачавали текста, като внасяли в своите преписи лъжливи мнения. Лукиан старателно се занимавал с преглеждане и изправяне на гръцкия текст, като го сравнявал с еврейския оригинал. За да успее резултатно в задачата си, той изучил в съвършенство еврейския език.\r\nВ своя духовен живот Лукиан постигнал голямо съвършенство. Когато минавал през града, могъл да бъде видим за едни и невидим за други. За него се говорело, че не можел човек да го види и чуе, без да стане християнин.\r\nНеговите мирни и полезни знания внезапно били прекъснати от гонението против християните, което предприел в началото на четвъртия век римският император Диоклетиан. Мъчителите с особена ярост нападали епископите и презвитерите.    Славата на Лукиан като проповедник на Евангелието стигнала до императора. И той го повикал в Никодимия – град, който се считал за негова столица.\r\nГонението било твърде силно особено в Никодимия и Александрия. Мъченически били пострадали вече св. Антим Никомидийски и св. Петър Александрийски.\r\nЛукиан бил осъден на заточение и изтезания. Неочаквано след това бил освободен и се върнал в Антиохия. Отново се заел с предишните си трудове.   Гонението обаче пак се усилило особено след смъртта на Диоклетиан. Император Максимиан стигнал до лудост в своята ярост против християните.\r\nБезстрашен и смел, презвител Лукиан отправил до управителя на Антиохия апология – защита на християнството. В нея красноречиво и мотивирано доказвал силата и истината на християнската вяра. Затова бил арестуван и препаден на големи мъчения. Окован във вериги, бил закаран в Никодимия и хвърлен в тъмница. Там го мъчели с глад, за да го заставят да вкуси от идолските жертвоприношения. Св. Лукиан търпеливо понасял глада, като отговарял на всичики увещания с думите:   - Аз съм християнин!\r\nМъчителите изтеглили всичките му кости от техните леговище – ставите, като го поставили в това състояние разглобен да лежи по гръб върху остри чирепи цели 40 дни.   Наближил празникът Богоявление. Светият мъченик вече чувствал, че смъртта му е близко. И с радост я очаквал. Силно пожелал да се причасти за последен път заедно с братята по вяра. По някакъв начин християни, духовници и миряни успели да влязат в затвора. Донесли хляб и вино. Обкръжили лежащия мъченик вместо църковна стена. Поставили хляба и виното върху неговата гръд вместо евхаристичен престол. И така извършили светата Литургия, на която станали причастници той и присъстващите.\r\nНа другия ден императорът пратил свои слуги да видят дали Лукиан е още жив. Едвам дишащ от рани и болки, той извикал три пъти:\r\n- Християнин съм!\r\nИ тъй предал на Бога душата си.   Императорът заповядал да хвърлят тялото му в морето. Оттам делфини по-късно го изнесли на брега. Християните го погребали с чест.\r\nТова станало в 311 г. – две години преди възтържествуването на Църквата над прогнилото езичество.\r\nГодини по-късно света царица Елена построила църква върху неговия гроб, над светите му мощи.\r\n© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев)", "date": "2018.10.15", "title": "Св. преподобномъченик Лукиан Презвитер Антиохийски"}
{"url": "https://www.actualno.com/politics/volja-njama-da-podkrepi-vota-na-nedoverie-na-bsp-news_699950.html", "text": "   Това заяви в предаването зам.-председателят на групата на „Воля“ в парламента .     \"Здравето на българите е въпрос на национална сигурност. Години наред се наливат милиарди, а резултатът е 0. Хората продължават да са недоволни. Това, че виждаме недъзите на системата, не означава, че заставаме зад БСП и техния вот, защото за нас БСП и ГЕРБ са едно и също. БСП също имат толкова голяма вина за ситуацията в болниците и цялата система на здравеопазването, колкото и ГЕРБ. Как ще гласуваме, ще вземем решение, когато вотът бъде внесен. Гласуването не е толкова важно. Важно е какво се случва след всеки един вот на недоверие – абсолютно нищо. ГЕРБ и БСП просто си играят с живота на хората и не искат никаква промяна\".   Според нея парите се харчат нелогично и не в интерес на народа, а в интерес на задкулисни лобита.", "date": "2018.10.15", "title": "\"Воля\" няма да подкрепи вота на недоверие на БСП"}
{"url": "https://www.actualno.com/society/106-godini-ot-pyrvija-boen-polet-i-profesionalen-praznik-na-vvs-news_699840.html", "text": "  В понеделник на 15 октомври военнослужещи от ВВС ще поднесат венци и  цветя пред Паметника на летеца на пл. „Народно събрание“ в знак на  преклонение пред повдига на поколения военни авиатори, отдали живота си в  защита на Родината.     На 16 октомври отбелязваме Празника на авиацията и Военновъздушните сили и 106-ата годишнина от първия боен полет.   В празничния ден - 16 октомври, ще бъдат поднесени венци и цветя пред  паметниците в Музея на авиацията – Крумово. Командирът на ВВС  генерал-майор Цанко Стойков ще поздрави личния състав по повод празника и  ще награди военнослужещи и цивилни служители, отличени за доказан висок  професионализъм при изпълнение на служебните задължения.\r\nПо повод празника в авиобазите на ВВС през цялата изминала седмица бяха организирани дни на отворените врати, по време на които посетителите имаха възможност да наблюдават регулярни полети, както и да се запознаят с предназначението и характеристиките на авиационната, самолетообслужващата и логистичната техника, въоръжението и специалното оборудване на експлоатация във формированията.     ", "date": "2018.10.15", "title": "106 години от първия боен полет и професионален празник на ВВС"}
{"url": "https://www.actualno.com/society/zashto-ne-raboti-registyryt-za-asansiorite-teche-proverka-ochakva-se-namesa-na-prokuraturata-news_699911.html", "text": "  Казусът с неработещия регистър на асансьорите и уеб приложението към него може да отиде в прокуратурата. Това съобщи за в. \" \" и.д. ръководителят на Държавната агенция за метрологичен и технически надзор (ДАМТН) Кирил Войнов.     \"В момента тече вътрешна проверка в агенцията за поръчката за регистъра, за който са платени около 700 хил. лв. Тя ще приключи през седмицата и ако има нарушения, казусът ще отиде в прокуратурата”, каза Войнов.   Ръководителят на ДАМТН се зарече да провери \"кой ги е усвоил тези пари\", кой му е разрешил с подписа си и какви са проблемите, за да не работи регистърът.\r\nПреди няколко дни председателят на Българската асансьорна асоциация Николай Маринков заяви, че създаденият преди 3 години към ДАМТН регистър и приложението към него не функционират. Към създаването им се пристъпи след трагичен инцидент в столицата, при който асансьор в жилищен блок падна в шахтата, убивайки на място една жена, а друга бе осакатена. За създаването на регистъра и уеб приложение към него са проведени две обществени поръчки. Първата е на стойност 286 хил. лева с ДДС - с фирма \"Инфосистемс Интернешънъл\", а втората - за 360 хил. лева, с фирма \"Еко проект Партнърс\".  Интересен факт е, че двете компании вече имат променена дейност съгласно Търговския регистър и твърдят, че от тях е поискано само да създадат регистър към ДАМТН, но не и да го поддържат.   ", "date": "2018.10.15", "title": "Защо не работи регистърът за асансьорите - тече проверка, очаква се намеса на прокуратурата"}
{"url": "https://www.actualno.com/society/patriarh-neofit-zove-za-darenija-za-medicinska-aparatura-news_699884.html", "text": "  Негово Светейшество Българският патриарх и Софийски митрополит Неофит ще отбележи своя 73-ти рожден ден на 15 октомври в Троянския манастир, където е постриган за монах.     В Троянската света обител ще бъде отслужена света божествена литургия и благодарствен молебен за здравето и дългоденствието на първосветителя на родната ни църква.   На връх рождения ден на светейшия патриарх той ще получи и званието \"Почетен гражданин на Троян\". Освен това по време на посещението му в манастира \"Успение Богородично\" ще бъде осветено и ремонтираното Антимово крило. Именно в тази обител Неофит приема монашеството през 1975 година.\r\nПатриарх Неофит призовава всички, които желаят да изразят уважение към него, да насочат вниманието си като вземат участие в дарителската кампания за набиране на средствата за закупуването на апарат ROTEM SIGMA за ІІ-ра САГБАЛ „Шейново”, който е жизнено необходим за диагностициране на кръвозагуба при пациенти с тежки усложнения.  Като изказва всесърдечна благодарност на всички, Негово Светейшество благопожелава здраве, благоденствие, мир, любов и преуспяване в добрите начинания.\r\nСредствата могат да бъдат превеждани на сметка:   СОФИЙСКА МИТРОПОЛИЯ    България, София 1000, ул. „Цар Калоян“ 7\r\nБАНКОВА СМЕТКА:\r\nСИБАНК ЕАД   IBAN: BG95BUIB98885000036301\r\nBIC: BUIBBGSF   БГНЕС припомня, че в началото на юни Клиниката по детска анестезиология на УМБАЛСМ „Н.И. Пирогов” получи дарение от Софийска св. Митрополия – апаратът „Rotem Sygma”, който е от последно поколение апарати за измерване на цялостната хемостаза с всичките компоненти на коагулацията и клетките на кръвта. Той е бърз и лесен, като в рамките на 10 минути получава резултат за състоянието на системата на кръвосъсирване. Това позволява прицелна трансфузионна компонентна терапия, насочена към коагулационните фактори, тромбоцитите или процесите на фибринолиза. Избягват се ненужните кръвопреливания. Много важна е и възможността за проследяване на ефекта от лечението.\r\nПървата организирана кампания на отдел „Милосърдие и благотворителност“ бе за закупуването на автоматичен хематологичен анализатор с петдеференциално броене на кръвни клетки, който вече e предоставен на Клиниката по детска онкохематология на УМБАЛ „Царица Йоанна“ – ИСУЛ. С него се улесни работата и подобри точността на резултатите от кръвните изследвания на малките пациенти.", "date": "2018.10.15", "title": "Патриарх Неофит зове за дарения за медицинска апаратура"}
{"url": "https://www.actualno.com/sofia/poreden-protest-zaradi-pyt-osejan-sys-svlachishta-news_699924.html", "text": "  Нов протест заради път, по който има сериозна опасност от свлачища. Става въпрос за протест в село Радуил. От там минава път, тръгващ от Дупница, минаващ през Самоков, който в крайна сметка извежда към АМ \"Струма\".     Протестът започва де факто съвсем скоро – ще започне в 8:00 часа и ще продължи до 10:00 часа. Получихме обещания от АПИ преди няколко месеца, нищо не се случва. Свлачищата се увеличават, защото няма кой да изчисти канавките и водостоците, каза пред Нова телевизия кметът на Радуил.   Един от възмутените жители на селото коментира ситуацията така - имаме договор с АПИ да си върши работата. Ако аз не си купя винетка и ме спре КАТ и им кажа, че ще си купя след 1 година, защото тогава ще имам пари, това дали ще се приеме, попита въпросният човек.\r\nСпоред АПИ индикативната цена на ремонтите е около 1 млн. лева, а в момента по проекта работела специална комисия.  ", "date": "2018.10.15", "title": "Пореден протест заради път, осеян със свлачища"}
{"url": "https://www.actualno.com/society/jandarmerija-v-gylybovo-zaradi-obsada-na-policejskija-uchastyk-news_699952.html", "text": "  Размирици в град Гълъбово през изминалата нощ предизвикаха намеса на специалните части на жандарменията в населеното място.     Оказва се, че сградата на полицейския участък в Гълбово е била обсадена от роми, а причината за това е реакцията на полицейски патрул, който бил изпратен на повикване заради прекомерен шум в ромската махала в града. Според информация на БНТ при посещението в махалата полицейската кола била потрошена от празнуващите, които също така отказали да покажат документите си на проверяващите.   Към 14.24 часа е получен сигнал за силна музика от махалата. Пристигналият  полицейски екип установил на място пияна  компания, а звуците идвали от инсталирана подвижна тонколона. При последвало полицейско разпореждане за спиране на музиката и представяне на документи за самоличност,  събралите се не само  отказали категорично, но и започнали да се държат агресивно и арогантно – хвърляли камъни, заканвали се. На място били изпратени допълнително сили на реда. Установени и задържани са инициаторите  -  петима местни жители -   трима от които осъждани.\r\nМинути след като задържаните са били отведени в местната полиция, управлението било обсадено от роми, които носели брадви, мотики и столове. Спешно били извикани части на жандармерията от Пловдив, които овладели ситуацията. Последвали арести на още петима души.  По случая е образувано досъдебно производство за извършено престъпление по чл. 325, ал.1 от НК. Предстои материалите да бъдат докладвани в прокуратурата, съобщиха от МВР.   Градът е под обсада, на всички входове и изходи има полицаи. Няма данни за ранени или пострадали, уточнява bTV.", "date": "2018.10.15", "title": "Жандармерия в Гълъбово заради обсада на полицейския участък"}
{"url": "https://www.actualno.com/healthy/edva-ot-4-do-6-donori-u-nas-sa-podhodjashti-za-syrdechna-transplantacija-news_699859.html", "text": "  На 15 октомври в УМБАЛ „Света Екатерина” ще се проведе официалното откриване на Европейската седмица на донорството по инициатива на Изпълнителната агенция по трансплантация и съвместно с пациентски организации.     Кампанията ще протече под надслова „Частица от теб може да бъде за някого целият свят!”, като по този начин ще се изрази почит към паметта на донорите и благодарност към техните близки.   УМБАЛ „Св.Екатерина“ е първата болница в Югоизточна Европа, в която се въвежда присаждането на сърце още през далечната 1986 г. За 32 години високоспециализираните й екипи са извършили общо 60 трансплантации.\r\nПо-ниският брой трансплантации се дължи на по-ниския брой донорски ситуации у нас – средно около 8-10 на година, от които само четири до шест с донори, подходящи за сърдечна трансплантация. Въпреки прилагането на система за механична циркулаторна поддръжка на сърцето част от пациентите не могат да дочакат животоспасяващата за тях трансплантация.  Докато някога сме били пионерите в прилагането на сърдечните трансплантации на Балканите, то днес въпреки усилията на лекарите и съответните структури от Министерството на здравеопазването, сериозно изоставаме от съседните страни и трансплантационната ни програма функционира на все по-ниски обороти, заявяват от УМБАЛ „Света Екатерина”.   ", "date": "2018.10.15", "title": "Едва от 4 до 6 донори у нас са подходящи за сърдечна трансплантация "}
{"url": "https://www.actualno.com/america/trymp-otnovo-objavi-che-ne-vjarva-napylno-che-horata-predizvikvat-klimatichnite-promeni-video-news_699913.html", "text": "  Президентът на Съединените американски щати Доналд Тръмп се съмнява, че промените в климата на Земята са предизвикани от човешка дейност и затова няма желание администрацията му да изразходва милиони за предотвратяване на развитието на въпросните процеси. Това заяви американският държавен глава в интервю за телевизия CBS, предаде БГНЕС.     \"Смятам, че нещо се случва, нещо се променя, но то отново ще се върне в предишното си състояние. Не мисля, че това е някаква измислица, вероятно има изменения, но не знам дали те са предизвикани от човешка намеса\", отговори Тръмп на въпрос дали смята промените в климата за нещо реално.   Водещата Лесли Щал обърна внимание на президента на Съединените щати и върху изчезването на ледената покривка в Гренландия. \"Но вие не знаете дали това нямаше да се случи дори ако нямаше хора\", коментира Тръмп и подчерта, че някои изследователи вероятно се ръководят от политически, а не от научни мотиви, когато публикуват изследвания за глобалното затопляне.\r\n\"Не отричам измененията в климата, но смятам, че положението може напълно да се върне към предишното си състояние. Говорим за милиони години\", поясни държавният глава на САЩ.   ", "date": "2018.10.15", "title": "Тръмп отново обяви, че не вярва напълно, че хората предизвикват климатичните промени (ВИДЕО)"}
{"url": "https://www.actualno.com/society/bylgarija-e-v-zlatnata-sreda-na-planetata-po-voenna-mosht-news_699901.html", "text": "  60-то място от общо 136 държави - там е класирана България за 2018 година съгласно индекса на специализирания сайт Global Firepower (GFP). Това е със 7 места по-високо класиране от 2017 година, а освен това изпреварваме Белгия и Хърватия. По всяка вероятност един от основните фактори за това са отделените през тази година над 113 млн. лева повече за отбрана, което увеличи военния ни бюджет до 1,193 млрд. лева, коментира в. \"Монитор\".     При формирането на коефициента за военната мощ на всяка една от  държавите се вземат предвид над 50 показателя, сред които освен бюджета  за отбрана са и бойната техника и броят на военнослужещите, с които  разполагат те. Според публикуваните от сайта данни България разчита на  33 150 военни. В списъка с бойната техника, осигуряваща военната мощ на  страната ни, се посочват 24 хеликоптера, 350 артилерийски оръдия, 100  зенитни комплекса, както и 4 фрегати, 3 корвета и 10 миненосеца на ВМС.  На този фон най-голямата сила във военно отношение САЩ разполагат с 1,3  млн. войници, близо 6000 хеликоптера и 2000 изтребителя, почти 6000  танка, 1197 ракетни комплекса, 20 самолетоносача и 66 подводници, както и  с бюджет от 647 млрд. долара. В същото време на въоръжение във втората  страна в класацията Русия са 1451 хеликоптера и 818 изтребителя, 20 300  танка, 3816 зенитни комплекса, 1 самолетоносач и 62 подводници. Войската  на страната наброява 1 млн. души, а бюджетът ѝ за отбрана - 47 млрд.  долара.   Зад българската армия се нареждат войските на Австрия, Словакия и Португалия, както и на Сърбия. Непосредствено пред България в класацията пък са страни като Финландия, Чили, Унгария, Бангладеш и Мароко. Първата тройка по военна мощ в света не изненадаващ - САЩ, Русия и Китай, следвани от Индия. В топ 10 има едва три държави от ЕС - Франция, Великобритания и Германия, заемащи съответно пето, шесто и десето място. Преди Германия пък са поставени Южна Корея, Япония и Турция, а незавидното последно място е отредено на азиатското Кралство Бутан, което като цяло разполага с едва два военни хеликоптера.\r\nСъобразно критериите за големината на военната мощ още по-нагоре в класацията със сигурност ще ни изпрати предстоящата модернизация на армията. Тя предвижда купуване на два кораба и още 150 бронирани машини за пехотата, както и две ескадрили изтребители от нов тип за ВВС, които все още разчитат на руските МиГ-ове, с които България се сдоби преди цели 30 години. Именно проектът за новите изтребители е вече в напреднала фаза, като общо четири оферти ни предоставиха САЩ, Швеция и Италия.  От компанията производител Lockheed Martin вече дадоха да се разбере, че ще ни предложат най-новото поколение на най-масовия боен самолет в света F-16, който е претърпял множество модернизации, носещ името Viper. Швеция от своя страна ни предлага самолети свое производство, а именно \"Грипен\", докато офертата на Италия е за \"Юрофайтър\" втора ръка. Според плана първоначално България трябва да се сдобие с общо осем машини за около 1,8 млрд. лв., които ще плащаме разсрочено в следващите десет години.   ", "date": "2018.10.15", "title": "България е в златната среда на планетата по военна мощ"}
{"url": "https://www.actualno.com/cite/znam-ot-pyrvo-lice-kak-raboti-chengedjijnicata-kogato-finansovijat-interes-e-zasegnat-news_699925.html", "text": "  Това заяви бившият здравен министър Петър Москов, който публикува пространен пост в личния си профил във Facebook, обяснявайки схемата, но без да обяснява поради кой конкретен случай и кога е научил как работят ченгетата. Ето и какво написа Москов:     Схемата е:\r\n1. Ченгето си привиква ведомствената \"разследваща\" журналистика, казва какво трябва да направи, финансира усилието и им гарантира безнаказаност.\r\n2. \"Разследващите\", с героизъм присъщ на самия Дзержински, публикуват сглобената от ченгето история и освен че заработват парите, получават и благословията на ченгето да продължава да им поръчва други \"разследвания\".  3. Информацията се тиражира от другите нещатни сътрудници, наречени \"медии\" и предизвиква обществена реакция.\r\n4. Ченгето се самосезира, щото, нали обществото го изисква и следва мачкане на мишената \"по устав\".\r\nСлед време се оказва, че това са лъжи, но това не вълнува никого защото гражданското общество вече си къса ризите по друго \"разследване\". Интересът на ченгеджийницата е защитен, свободата на словото също. Направо пълен конфиденс!     ", "date": "2018.10.15", "title": "Знам от първо лице как работи ченгеджийницата, когато финансовият интерес е засегнат"}
{"url": "https://www.actualno.com/cars/skoda-shte-pokaje-naj-malkija-si-suv-prez-proletta-news_699927.html", "text": "  На автосалона в Женева през 2018 г. чешкият произодител Skoda представи концептуален компактен кросоувър Vision X. Целта на компанията беше да покаже на света бъдещето на своите SIV-модели. Сега стана ясно, че автомобилът вече е подготвен за серийно производство, като окончателният му вариант ще се появи през публика през пролетта.        Премиерата на серийната Skoda Vision X най-вероятно отново ще бъде в Женева, като компактният SUV ще получи ново име. По примера на Kodiaq и Karoq и то ще започва с буквата „К”, като моделът до голяма степен ще повтаря излезлите вече на пазара SEAT Arona и Volkswagen T-Cross. А основите му конкуренти ще бъдат Peugeot 2008 и Hyundai Kona.\r\nСерийният вариант няма да има толкова футуристичен дизайн като при концепта. Той е изграден на модулната платформа на концерна Volkswagen Group - MQB A0. Благодарение на нея, крсосоувърът ще получи максималните размери за модел от компактния клас, като разстоянието между двете оси ще достигне 2645 мм.     С цел постигане на по-ниска цена, автомобилът ще се предлага само с предно предаване и с по-малки, но същевременно много икономични мотори. Сред тях ще попаднат 1,5-литров турбодвигател със 150 к.с., както и 1,6-литров дизел. Планират се и по-скромни версии с 1,3-литровите агрегати от моделите Fabia и Octavia, които развиват 95 и 115 к.с. в зависимост от версията.", "date": "2018.10.15", "title": "Skoda ще покаже най-малкия си SUV през пролетта"}
{"url": "https://www.actualno.com/interview/sajmyn-sinek-dobrite-lideri-davat-vyzmojnost-na-drugite-da-opitat-nezavisimo-dali-shte-uspejat-news_699673.html", "text": "   Той присъства постоянно в социалните мрежи – има милиони последователи, видеата и TED лекциите му са гледани от милиони, интервютата с него и цитатите от книгите му имат стотици хиляди споделяния.       Той е Саймън Синек - cветовноизвестният мотивационен и маркетингов консултант, един от най-популярните TED лектори. TED лекциите му за вдъхновяващото лидерство имат над 40 милиона гледания. Идеите от тях са залегнали в основата на книгата „Лидерите винаги обядват последни“, която от 8 октомври 2018 г. вече е достъпна и за българските читатели.  В нея е включена глава, специално посветена на поколението на милениалите и как бизнесът да работи с тях. Тя е вдъхновена от известното видео на Саймън Синек  „Millennials in the workplace“, което общо има повече от 150 млн. гледания.    Добрите лидери дават възможност на другите да опитат, независимо дали ще успеят, или ще се провалят. Много често бъркаме личностните качества с лидерството. Лидерството не се изразява в това да си мил и учтив или пък точно обратното. Някои лидери имат трески за дялане, други са с трудни характери, а трети могат да бъдат приятна компания, но не това ги определя като лидери. Добрите лидери са тези, които искат да видят как постигаме повече; тези, които ни провокират да дадем най-доброто от себе си. И не заради тяхната лична изгода, а защото вярват, че имаме какво да покажем. Лошите лидери са онези, които ни притискат да вършим нещо, за да могат те да спечелят, като се възползват от нашата упорита работа.    Имам няколко примера. Морската пехота на САЩ е прекрасен образец. Това са хора, които поверяват живота си един на друг. Изумителното е, че те невинаги се харесват, но имат доверие помежду си. Смятаме, че първо трябва да харесваме човека срещу нас, преди да му се доверим, но всъщност не е непременно така. От морската пехота идва идеята за заглавието на книгата „Лидери винаги обядват последни\". Появи се в един разговор с генерал от Военноморските сили, когото попитах какво прави отношенията между тюлените толкова специални, а той ми отвърна, че офицерите винаги се хранят последни. Това, което имаше предвид, беше, че ако отидете в която и да е столова на военноморските сили, ще забележите, че пехотинците са се наредили пред бюфета по ранг. Най-старшият е най-отзад на опашката, а най-младшият е първи. Никой не им е казал, че трябва да го правят именно по този начин, нито е упоменато в някой правилник. Случва се, защото така възприемат идеята за отговорността на лидера. Ние мислим, че лидерството означава ранг и сила, а те гледат на него като поета над другите хора отговорност.    Друга организация, която бих дал за пример е „Barry-Wehmiller”. Това е голямо предприятие в Сейнт Луис, управлявано от Боб Чапман. Боб вярва, че компанията и нейните лидери носят отговорност за живота на всички, работещи там. Той знае, че всеки един човек в организацията е нечий син или дъщеря и че е задача на лидера да се грижи за безопасността му. Ако го попитате „Какво прави вашата компания?\", той ще отвърне, че вдъхновява хората да вършат необикновени неща. Това е производствено предприятие със сини работнически униформи и старомодни традиции. Различно го прави начинът, по който Боб Чапман гледа на отговорността си за благосъстоянието на своите работници, и именно поради това “Barry-Wehmiller” е изключително успешна компания. Успели са да устоят на икономическата криза, грижат се един за друг, имат висок морал, лоялни са и иновативни. В продължение на години превъзхождат своите конкуренти и поддържат постоянен ръст от 20% на година за последните две десетилетия. Много често, когато не харесваме своята работа, не е заради самата дейност, а заради хората, с които работим, и заради липсата на лидер. Удивително е колко вдъхновени и мотивирани можем да бъдем, когато харесваме колегите си и когато с удоволствие отиваме на работа, защото знаем, че там нашият лидер се грижи за благополучието ни. И затова, когато кажем, че не харесваме работата си, вероятно е, защото там не се чувстваме в безопасност. Тогава се чудим какво да направим и най-бързото решение е просто да напуснем. Но не е задължително изходът от ситуацията да е такъв. Друг вариант за решение би бил да останем и заедно да разрешим проблема, който очевидно ни дърпа назад.   Идеята е съвсем безкористно да подадете ръка. Всички ние сме така обзети от мислите и терзанията за нас самите: как да бъдем щастливи; как да открием работата, която обичаме; как да станем милионери; как да отслабнем. А всъщност истината е, че удовлетворението и успехът идват от нашия опит да помогнем на близките ни да постигнат своите мечти. Как да помогна на някого, за когото ме е грижа, да намери работата, която обича, или да открие щастие в своята работа? И когато се ангажираме със служба в името на другите, съвсем естествено, биологично и антропологично, ще поемем по пътя към нашия собствен успех и нашето собствено щастие.    Трябва да имате ясно изразени ценности и ясно изразена кауза. Трябва да знаете защо компанията съществува извън рамките на продукта, отвъд печеленето на пари. Печалбата е само резултат. Това е горивото, което поддържа компанията, но не е крайната цел.    Това, което много организации не осъзнават, е, че ценностите не са нещо, с което се парадира. „Честност”, „иновативност” и „почтеност” - това не е нещо, което слагаш по средата на конферентната маса или изписваш на бялата дъска.\r\nТолкова много компании говорят за грижата за хората си и за „почтеността”, но в края на годината отново правят масови съкращения. Това не е грижа за хората. Също така те могат да имат служител, който е високоефективен, но с разрушително и токсично поведение спрямо фирмената култура. И все пак няма да направят нищо по въпроса с отношението му, защото е от полза за печалбата. Действията трябва да са в синхрон с написаните на дъската ценности. Не е достатъчно да ги отбележат, а и да се придържат към тях. Направих го поради три причини. Първо, за да напомня на работодателите да проявяват емпатия. Няма нищо „сбъркано“ в това поколение. Лидерите на компании не трябва да забравят да възприемат хората си такива, каквито са, и да уважават факта, че личните им преживявания влияят върху подхода им към света. Това не е нещо, което трябва да имаме предвид или да прилагаме само към милениалите. Трябва да проявяваме емпатия към всеки, с когото работим. Втората причина бе да се опитам да помогна на милениалите да разберат, че някои от негативните емоции, които може би изпитват към себе си, не са нещо необичайно и не са по тяхна вина, а са споделени от много други, които са израснали по същия начин. Иска ми се те да поемат дълбоко дъх и да свалят товара от плещите си. Да признаем как се чувстваме в действителност, носи катарзис. Лъгането, криенето и преструването могат само да увеличат несигурността, която изпитваме. Само когато милениалите (а и всеки от нас) се научат да приемат съдбата си, ще започнем да полагаме усилия за растеж и да работим продуктивно. И трето – исках да споделя някои от тактиките, които знам, така че милениалите и тези, които ги наемат, да направят реални стъпки към растеж и да си помагат един на друг. Милениалите могат да предприемат стъпки към израстване и да намерят какво¬то търсят. А компаниите да предприемат стъпки в създаването и изграждането на безопасни кръгове. Здравословната работна среда като тази, която описвам в книгата, е добра за всички служители и по всяка вероятност ще има позитивно влияние и върху живота на милениалите.", "date": "2018.10.15", "title": "Саймън Синек: Добрите лидери дават възможност на другите да опитат, независимо дали ще успеят"}
{"url": "https://www.actualno.com/showbusiness/diona-sys-skandalni-priznanija-sled-vip-brother-news_699997.html", "text": "        На въпроса на \"Галерия\" как оценява участието си във формата, Денислава споделя, че не е доволна, защото представянето й се свързва предимно със скандалите с Валентин Кулагин и се създало впечатление, че Къщата едва ли не само тя е крещяла.    \"Това не е моят истински образ, аз съм много позитивен и забавен човек. Всъщност в къщата постоянно танцувах и пеех, разказвах много за себе си. С Мира имах дълъг разговор, в който ѝ споделих откъде съм тръгнала, как съм работила по 16 часа за 400 лева на месец. Беше изкарано, че нямам висше образование, което е лъжа. Завършила съм политология във Великотърновския университет\" , заявява тя. Преди да стане певица е работила като сервитьорка и рецепционистка. Към политологията се е насочила по препоръка на своята майка, но определено не ѝ е страст.\r\nНавън с Кулагин са се виждали два пъти, но Диона не е имала време да го опознае. Със Стефан на Гала певицата също имаше пререкания. Част от думите му е приела като съвети, от които може да си вземе поука, но другите му слова са били с цел да я засегнат. По този начин той не би се обърнал към Папи Ханс, например. \"На него не му пука за чуждото мнение, просто държи да изрази своето\", категорична е певицата.  Розмари, Ричард, Мира Добрева са съквартирантите, от които Диона е видяла само добро. Като цяло определя другите участници като лицемерни и жадни за слава. Петко пък според нея е мъж с мъжкарско излъчване и поведение, който заслужава да бъде лидер в къщата. Бил е и единственият, който имал смелост да казва нещата в очите, но без да се присмива, както прави Стефан.   Най-голямата мъка на Денислава е отсъствието на майка ѝ. Когато е била в 8 клас, майка ѝ заминава да работи в Италия, баща й също, макар че след време той се е завърнал в родината. Диона е трябвало да се грижи за малкия си брат – да готви и пере, вместо да се забавлява в тийнейджърските си години с връстниците си навън.\r\nКолкото до признанията с произхода си – тя заяви, че е абсолютна християнка и не се срамува от рода си. \"Смятам, че хората не бива да се определяме по произхода ни. Все пак не бях очарована, когато Кулагин ми зададе въпроса за произхода ми, и поисках да говоря с приятеля ми. Той ме подкрепи, защото ме обича. А и смятам, че ако някой се притеснява от това, значи няма място в живота ми\" , отсича рапърката.    ", "date": "2018.10.15", "title": "Диона със скандални признания след VIP Brother"}
{"url": "https://www.actualno.com/politics/bsp-vnasja-treti-vot-na-nedoverie-sreshtu-kabineta-borisov-3-news_699888.html", "text": "  В понеделник, 15 октомври, се очаква БСП да внесе третия поред вот на недоверие срещу кабинета „Борисов 3“, който е в сектор „Здравеопазване“. Този път социалистите сами ще внесат искането без да провеждат консултации с другите политически формации, предаде БГНЕС.     Първият вот на недоверие беше внесен от БСП в началото на годината на  тема „Корупция“, а вторият през юни - в сектор „Сигурност“. И двата не  успяха да минат през Народното събрание.   От Столетницата проведоха редица срещи с лекарски и пациентски организации, с Националното сдружение на общинските болници, с Лекарския съюз, с представители на общопрактикуващи лекари, на групите от хора, засегнати, както от сегашното състояние на здравеопазването, така и от бъдещата реформа, която предлагат ГЕРБ.\r\n\"Бихме искали да обсъдим и нашата алтернативна визия за развитие на здравеопазването, така както сме я представили във \"Визия за България\", обясни лидерът на партията Корнелия Нинова.  \"За мен този трети вот на недоверие е част от една абсурдна поредица\", коментира пред БНР в неделя депутатът от ГЕРБ Тома Биков. \"За първия колегите от БСП и ДПС преговаряха и писаха мотиви два месеца, а накрая се скараха. Втория беше единствения вот на недоверие в новата ни история, в който тези, които го внесоха, отказаха да го защитят в пленарна зала, а сега има трети, който е свързан с тема, която е подложена на обществено обсъждане и с намерения на здравния министър.\" Той оцени вота на недоверие като „меко казано прибързано, а донякъде и неадекватно действие на БСП“.   ", "date": "2018.10.15", "title": "БСП внася трети вот на недоверие срещу кабинета \"Борисов 3\""}
{"url": "https://www.actualno.com/healthy/symnitelni-smyrtni-sluchai-v-bolnicata-po-hematologija-napomnjat-za-predishna-cherna-kartina-news_699923.html", "text": "  Няколко смъртни случая предизвикаха проверка в Националната специализирана болница за активно лечение на хематологични заболявания. Става въпрос за случаи, при които трима млади мъже, на възраст между 21 и 40 години, са починали. Историята се разплете след жалби на семействата им.     Починалите млади мъже са диагностицирани с различни хематологични заболявания, които се повлияват от известните терапии. Лекувани са по така наречения \"златен стандарт\". Повлияли са се положително от вливанията и са получили усложнения след последните фази на лечението. Те са диагностицирани, лекувани и умират в рамките на по-малко от година.    Само три години преди това одит на Министерството на здравеопазването в тази болница открива фрапиращи нарушения. Дългове за 23,6 млн. лева, постоянно растяща счетоводна загуба, която към декември 2015 година стига 6 млн. лева. Над четвърт милион е похарчен за консултантски услуги и проекти за ремонти, които не са реализирани. Купуване на лекарства на завишени цени. Нарушения на процедури по обществени поръчки и липса на контрол по съмнителни договори. Всичко това е описано в доклад на дирекция \"Вътрешен одит\" към Министерството на здравеопазването за нередности в Националната специализирана болница за активно лечение на хематологични заболявания (НСБАЛХЗ) в София.  Документът, който беше публично описан от в. \" \", е от юни, 2016 година, а проверката е за периода януари 2014 - декември 2015 година. По това време лечебното заведение се ръководи от бъдещия депутат от БСП проф. Георги Михайлов. Той влиза в парламента през 2017 година и става зам.-председател на парламентарната здравна комисия. Преди да го стори, подписва одита.\r\n\"Счетоводната загуба от 6 млн. лв. се формира от реимбурсирането на лекарства от РЗОК\", е оправданието на Михайлов в писмено становище до одиторите. Посочва, че през 2015 година за лекарства са похарчени 14,5 млн. лева, което било с 6,7 млн. лева по-малко, отколкото през 2013 година и оттам се формирала счетоводната загуба. Тази разлика се дължала на промените в лекарствената политика, извършени през 2015 година - използвани били генерични лекарства.   Само за 2 години обаче болницата по хематология платила за  лекарства 60 хил. лева, а реалната сума е 36 хил. лева, според  представени фактури. Като пример е дадено лекарството Вacteripime.  Флаконът от 1 гр. е купуван за 11,40 лева с ДДС, а регулираната стойност  по позитивния лекарски списък е 6,83 лева.    В одита обаче са описани фрапиращи случаи на безстопанственост и съмнителни договори. Въпреки загубите и дълговете за десетки милиони 264 хил. лева биват преведени на външни фирми по договори за консултации и проекти, които никога не се случват, а освен това са и ненужни. На 7 май 2014 година от болницата искат от министъра на здравеопазването да отпусне 525 хил. лева, с които да се направят пристройки. Няма решение на едноличния собственик на капитала, нито такова на общото събрание на болницата. Въпреки това 3 месеца по-рано вече е сключен договор за изпълнение на проучвателни и проектни работи с фирмата \"АС и СА\". Не е проведена обществена поръчка. По договора от бюджета на болницата са преведени 23 520 лева, а когато одиторите искат документите по сделката, не получават приемно-предавателните протоколи, на чието основание е извършено плащането.\r\nПроектирането по документи на пристройка не спира дотук. На 5 дати през април 2014 година са сключени 5 договора с друга фирма - “Идеес” ЕООД. Предметът на договора е същият - проучване и проект на пристройка. Всички договори са на стойност 120 хил. лева. И в този случай няма обществена поръчка. През октомври болницата плаща още 44 хил. лв. на фирма \"Идеес\", но не става ясно дали е по някой от 5-те договора. По всички тях няма приемно-предавателни протоколи за плащанията, нито документи за свършена работа.\r\nСобственикът на \"Идеес\" ЕООД е Евгени Савчев - бизнесмен, кандидат за депутат от ДПС през 2014 година.   В одитния доклад на Министерството на здравеопазването са описани и редица съмнителни договори за консултантски услуги с други фирми - всички по близо 24 хил. лева. Няма документи за извършена работа, няма и предварителен контрол за законосъобразност. Един от договорите е за оптимизиране на работата на болничното заведение, което така и не се случва в този период.\r\nЕдин от най-неизгодните договори на болницата по хематология е с \"Оварас Вендинг\" на бизнесмена Ленет Чакър, син на първата жертва на бандата на Наглите Мехмед Чакър, който беше отвлечен през 2007 година. Договорът е за монтиране на система от телевизори във всички болнични стаи. Подписан е още през 2004 година, със срок на действие 7 години. Удължаван е няколко пъти с анекси, а в него пише, че след края на договора собствеността на телевизорите ще бъде прехвърлена на болницата. Към края на договора през 2015 година, когато директор все още е Георги Михайлов, болницата отново продължава да плаща, без да получава собственост върху тази техника.   Одиторите отчитат сключването на още договори, които определят еднозначно като неизгодни за болницата. Един от тях е \"Евролекс Консултинг\" ООД за правни услуги. Срокът на договора е 2 години, а стойността му – 86 хил. лева без ДДС. В договора няма обем на дейностите, които трябва да се извършат, брой становища или консултации, заради които да се плати.", "date": "2018.10.15", "title": "Съмнителни смъртни случаи в болницата по хематология напомнят за предишна черна картина"}
{"url": "https://www.actualno.com/blagoevgrad/malki-gracii-po-hudojestvena-gimnastika-se-sybraha-v-blagoevgrad-news_699958.html", "text": "  През изминалите почивни дни (13-14 октомври) Благоевград беше в епицентъра на турнира по художествена гимнастика. Инициативата се организира за втора поредна година в областния град и е под названието \"Купите на Кмета на община Благоевград\".     В държавния турнир се включиха над 300 грации, които с много финес и усет се бориха за достигане на големите финали. Малките момичета събраха погледа на всички в града, като впечатлиха със стил и усет към красивия спорт. Те представиха сложни съчетания от ленти, обръч, топка и въже. Гимнастичките се представиха, индивидуално, отборно и с ансамбли. В турнира участие взеха 16 отбора, сред които „Левски“, „Левски-Триадица“, „Левски плюс“, „София спорт“, ЦСКА, „Локомотив“, СК „Нюанс“, КХГ „Берое“ и други. Специални гости на тазгодишното издание на турнира бяха и грациите от Норвегия\", коментират от Общината.   Шоуто продължи няколко часа, а зрителите останаха доволни от изпълнителките на всяко едно от съчетанията.", "date": "2018.10.15", "title": "Малки грации по художествена гимнастика се събраха в Благоевград"}
{"url": "https://www.actualno.com/crime/zaloviha-19-godishen-shofior-s-kanabis-news_699988.html", "text": "  19-годишен младеж, шофирал лек автомобил \"Хонда\", е бил заловен във Враца да кара колата след употреба на наркотици.     При направен полеви тест станало ясно, че младият мъж шофира след като е пушил канабис. Шофьорът е отказал да даде кръв за лабораторно изследване и е бил задържан от местната полиция.   Още един шофьор е задържан за притежание на наркотици. При специализирана акция в Мизия около 01:10 часа тази сутрин е спрян за проверка лек автомобил \"Нисан\". В колата пътувал 24-годишен младеж от Мизия. В личните му вещи е открит плик, съдържащ суха листна маса - \"чай\" за пушене. По случая е образувано бързо производство.", "date": "2018.10.15", "title": "Заловиха 19-годишен шофьор с канабис"}
{"url": "https://www.actualno.com/chronicles/v-london-e-uchredena-mejdunarodnata-organizacija-amnesti-interneshynyl-news_698997.html", "text": "  \"Амнести Интернешънъл\" е международна неправителствена и независима организация за защита на човешките права със седалище в Лондон, Обединено кралство. Удостоена е с Нобелова награда за мир за 1977 г. Основава се на Всеобщата декларация за правата на човека на ООН (1948). Има секции в 58 държави и над 3 милиона членове и поддръжници в повече от 150 страни. Издава годишни доклади, в които критикува нарушенията на човешките права. От 2010 г. се ръководи от генералния секретар Салил Шети (Salil Shetty) от Индия.     Организацията е основана през юли 1961 г. от британския юрист Питър Бененсън. Поводът е прочетена от него статия, разказваща за съдбата на двама португалски студенти, прекарали 7 години в затвор, само защото вдигнали наздравица за „свободата“ (употребата на думата „свобода“ в Португалия по време на управлението на Антонио ди Оливейра Салазар е забранена). На 28 май 1961 г. Питър Бененсън публикува в британския вестник „Обзървър“ статия със заглавие „Забравените затворници“, в която призовава да се освободят затворниците на съвестта. Бененсън предлага хората да залеят правителствата с писма, в които да искат свобода за политическите затворници. Статията е преиздадена в много европейски вестници и намира широк обществен интерес. Последвалата я акция „Апел за амнистия, 1961“ се смята за начало на „Амнести Интернешънъл“.\r\nПърви президент и съосновател на „Амнести Интернешънъл“ е ирландският нобелов лауреат Шон Макбрайд. Между многобройните бивши подзащитници на организацията са президентите на Южна Африка, Нигерия, Южна Корея и Чехия – Нелсън Мандела, Олусегун Обасанджо, Ким Те Чжун и Вацлав Хавел.\r\nЛого на организацията е увита с бодлива тел свещ и надпис „работещ в защита на човешките права по света“ (working to protect human right worldwide).     Амнести Интернешънъл преди всичко насочва своята работа към правителствата, но също така се обръща и към непревителствени организации и индивидуални личности. :\r\nправа на жените, права на децата, права на националните малцинства и местни права;    прекратяване на насилието;   премахване на смъртното наказание;\r\nправа на бежанците;\r\nправа на затворниците заради техните убеждения;\r\nзащита на човешкото достойнство.      Някои специфични цели са: премахване на смъртното наказание, извънсъдебните екзекуции и „изчезванията“, осигуряване на затворнически условия, отговарящи на международния стандарт за човешките права, осигуряване на честно и справедливо съдебно дело за всички политически затворници, осигуряване на безплатно образование за всички деца по света, легализиране на аборта, борба срещу своеволията на правосъдието, прекратяване на използването на деца като войници, освобождаване на всички затворници заради своите убеждения, промотиране на икономически, социали и културни права на изолираните общества, предпазване на защитниците на човешки права, промотиране на религиозна толерантност, прекратяване на насилието, спиране на незаконните убийства при въоръжени конфликти, подкрепа на правата на бежанците, емигрантите, търсещите убежище и защита на човешкото достойнство.\r\nЗа да постигне тези цели, „Амнести Интернешънъл“ развива няколко начина за публикуване на информация и мобилизиране на общественото мнение. Организацията смята за една от своите сили публикуването на безпристрастни и точни доклади. Докладите се провеждат чрез: интервюиране на жертви или официални лица, наблюдаване на съдебни дела, работа с местни активисти по човешките права, медиен мониторинг. Целта е да се разпращат до медиите навременни прес релийзи и информация за новинарски бюлетини и сайтове.\r\nКампаниите за мобилизиране на общественото мнение могат да придобият формата на индивидуални, държавни или тематични кампании. Използват се различни похвати, като например директни молби, медийна и публицистична дейност и публични демонстрации. Много често наред с кампаниите се провеждат и набирания на различни средства.\r\nРолята на „Амнести Интернешънъл“ е да повиши общественото внимание върху въпросите, които повдига проблемът с човешките права.", "date": "2018.10.15", "title": "В Лондон е учредена международната организация Амнести Интернешънъл"}
{"url": "https://www.actualno.com/crime/patolozite-v-plovdivsko-spirat-da-rabotjat-s-policijata-shte-ima-li-nacionalen-bunt-news_699914.html", "text": "  Патолозите в Пловдив са решени да не ходят на огледи и да не правят експертизи, поръчани от полицията. Причината е, че МВР не им плаща и полицията е натрупала сериозни дългове към съдебните медици.     \"Имаме да вземаме по над 10-15 хиляди на човек. Ние нямаме клинични пътеки като останалите лекари. Основната ни заплата е 620-640 лева. Единственият начин да си осигурим допълнителен доход е да работим като вещи лица\", обясни патологът д-р Марин Балтов пред в. \" .   По думите на Балтов, заплащането за работата на патолозите от страна на МВР се бави с месеци. Той и колегите му не ходят вече на огледи на местопроизшествия, което затруднява разследващите. \"Бяхме достатъчно толерантни досега, но нищо не се променя\", възмущават се пловдивските патолози.\r\nПроблем с изплащане на хонорарите имали и колегите им в цялата страна - затова всички се събират в Пловдив в края на октомври, за да решават какви действия да предприемат. Ако откажат да изготвят заключения за МВР, ще бъдат блокирани досъдебните производства. \"И без това патолозите сме малко, дърпат ни да правим експертизи и за други региони като в Сливен и Стара Загора\", посочи д-р Балтов.  \"Вярно е, че забавяме парите на патолозите, но не сме ги изхарчили за банкети. Когато е възможно, им превеждаме. Игнорираме важни разходи, за да платим. Нека и те да проявят разбиране. Правят се и други експертизи, за които също трябват средства\", заяви ръководителят на пловдивската полиция Атанас Илков. Той уточни, че преди 3 дни е разпоредил да се покрият част от задълженията към патолозите. По думите му нямало как с магическа пръчка да се разчисти цялата натрупана сума.   От пресцентъра на МВР също признаха за проблема с хонорарите на съдебните медици.", "date": "2018.10.15", "title": "Патолозите в Пловдивско спират да работят с полицията, ще има ли национален бунт?"}
{"url": "https://www.actualno.com/society/sagata-s-doma-na-javorov-verojatno-muzejat-shte-stane-ili-dyrjavna-ili-obshtinska-sobstvenost-news_699929.html", "text": "   Сагата с бъдещето на къщата музей на Пейо Яворов в центъра на София влезе в нова фаза. Все по-сериозна става възможността културната ценност да бъде взета под крилото или на общината, или държавата      Кметът ( Йорданка Фандъкова - бел. ред. ) потърси министър-председателя и министъра на културата с желание тази знакова къща да бъде спасена. . Това заяви столичният заместник-кмет доц. д-р .   По думите му има няколко такива случая в България. Тези сгради трябваше да си останат на държавата, на общините, а собствениците, които имат свои свещени права, да бъдат компенсирани. По подобен начин се развива случаят с къщата на Смирненски. За къщата на Яворов се надявам още в следващите седмици институциите да изработят ясно механизма и да започне неговото прилагане, поясни доц. Чобанов в ефира на bTV.\r\nНовината ме завари неподготвена. Този музей за мен представлява една светиня. Всички ценни документи от нашия дом, десетки писма, ценните вещи, свързани с духовната история на България, се появиха в нов дом, разказа в предаването \"Тази сутрин\" , наследница на големия български поет.  Аз се питах кой е виновният и защо стигнахме до това дъно? Вярвам в позицията на г-жа Фандъкова, , посочи Стоилова.  Възможните варианти са - единият да се участва на търг. Другият вариант е може би за предпочитане - тристранна среща между господин Панчев и взискателя по делото - сядат, разбират се, заяви , представител на частен съдебен изпълнител (ЧСИ). По думите му е възможно спиране на продажбата на къщата, като тя е оценена от трима независими експерти. В ефира на Нова телевизия стана ясно, че имотът имал и няколко ипотеки. На 16 ноември ще се отворят офертите за къщата, а според ЧСИ-то домът на Яворов вече е е продаван публично веднъж.   Според собственика на имота, , странното в случая е, че длъжникът, генерирал този кредит, е продавал имота сам на себе си. Стигнахме до споразумение къщата да бъде ремонтирана, което аз направих. , поясни собственикът. Той допусна, че през годините се е чакало къщата да падне, тъй като той я е заварил в разруха. „Ние нямахме представа, че има задължения по имота. Ние останахме с впечатлението, че имотът е изплатен напълно. Впоследствие се оказа, че не сме знаели всичко по отношение на този кредит”, посочи още Панчев.\r\nСтана ясно, че взискателят по кредита е Володя Лозанов. Той е и бивш управител на дружеството, което е стопанисвало имота. Лозанов бе обвинен от Панчев, че къщата била използвана за ипотечен инструмент. По думите на Лозанов нито една от двете съдебни инстанции, нито финансовите ревизии са установили нарушения и той е оставил дружеството без финансови задължения.    Междувременно от къщата музей на Яворов заявиха, че не може да се каже, че конструкцията на сградата е опасна, . Междувременно музеят е отворен и работещ.", "date": "2018.10.15", "title": "Сагата с дома на Яворов: Вероятно музеят ще стане или държавна, или общинска собственост"}
{"url": "https://www.actualno.com/crime/142-sa-jertvite-na-iznasilvane-u-nas-za-2017-g-news_699915.html", "text": "  142 са жертвите на изнасилване за 2017 г. Това показва отчетът на МВР, цитиран от . Или поне това са жените, които са подали жалба за извършено срещу тях сексуално насилие.     Разкрити са 71, или 50% от случаите. Още 15 изнасилвачи са заловени през 2017 г. за извършени от тях престъпления преди това. Изнасилванията в България се увеличават в последните 3 г., показва справката в данните на полицията. През 2016 г. са регистрирани 127, през 2015 - 118. 142 са регистрираните изнасилвания за 2017 г., но това са само част от жертвите. 233 са блудствата (полово удовлетворяване без съвкупление, например - насилствена орална любов или анален секс, който законът не третира като изнасилване).\r\nОсвен това има и съвкупление с малолетни лица, част от които са деца или родственици на насилниците. Техният брой е 103.\r\nНаказанието в България за този вид престъпление е от 10 до 20 г. затвор     Става ясно, че 99% от сексуалните насилници са мъже. Макар и рядко, жени също издевателстват сексуално - както над представители от своя пол, така и над противоположния.    ", "date": "2018.10.15", "title": "142 са жертвите на изнасилване у нас за 2017 г."}
{"url": "https://www.actualno.com/society/novini-ili-novini-kartinata-na-pechata-za-15-oktomvri-news_699902.html", "text": "  Нова седмица, нов късмет – хубава мисъл, но едва ли е много вярна специално за новините в България. Защото все така където и да погледнеш, където и да поразровиш, излиза позната и до болка втръснала воня, която не може да бъде замаскирана, независимо от броя медии, слугуващи под една шапка. Да видим как изглежда картината на печата за началото на седмицата.      Основен акцент на вестника е официална статистика, която прокуратурата е представила чак като е била задължена да го стори след запитване по Закона за достъп до информация (ЗДОИ). Според данните, всеки ден близо 200 разследвания биват пратени в архив, защото полицията и следствието нямат идея кой е извършил дадено престъпление. А над 33 000 дела са прекратени за периода януари – юни тази година! На всичкото отгоре прокуратурата твърди, че не знае какъв е размерът на обезщетенията, платени на хора, които са я осъдили за несправедливи обвинения!   Два са големите акцента на медията. Първият – че офиси на фалиралата КТБ се продават на търг, като началната цена е 2 млн. лева. Имоти на бившата четвърта най-голяма банка в България се продават в Бургас и Пловдив.\r\nВторият акцент е, че властите в Палестина отказват да работят с бившия ни външен министър Николай Младенов, който е специален пратеник на ООН, отговарящ за мирния процес в Близкия изток. Палестинците са разгневени, че Младенов работи за споразумение между Израел и \"Хамас\", а не зачита \"Фатах\", което управлява официално Палестинската автономия.     Основният акцент на водения от Петьо Блъсков вестник е обявена от Народното събрание обществена поръчка за застраховки на колите и жилищата на депутатите. Става въпрос за 102 автомобила и 250 имота, а прогнозната цена е 98 000 лева без ДДС. Който иска да застрахова, трябва да подаде документи до края на октомври. За медията водеща новина е каква е боеспособността на армията ни. Вестникът е направил проверка съгласно индекса Global Firepower (GFP) за 2018 година и се оказва, че сме в средата на класацията, включваща 136 държави – на 60-то място. Това е със 7 места по-добре от миналата година.\r\nЗад нашата армия се нареждат войските на Австрия, Словакия и Португалия, както и на Сърбия. Непосредствено пред България са Финландия, Чили, Унгария, Бангладеш и Мароко. На първо място са САЩ, следвани от Русия и Китай. В топ 10 има едва три държави от ЕС - Франция, Великобритания и Германия, заемащи съответно пето, шесто и десето място.", "date": "2018.10.15", "title": "Новини или Novini - картината на печата за 15 октомври"}
{"url": "https://www.actualno.com/europe/osnovnijat-syuznik-na-merkel-njama-da-e-pylnovlasten-gospodar-v-bavarija-news_699907.html", "text": "  Християнсоциалният съюз (ХСС), който получи рекордно нисък резултат на изборите в Бавария, ще преговаря за съставяне на коалиция с всички партии, с изключение на дясната популистка \"Алтернатива за Германия\" (АзГ), заяви премиерът на Бавария Маркус Зьодер, предаде БГНЕС.     Според данните от екзитпол, разпространени от телевизия ARD,  Християнсоциалният съюз (ХСС) е първи с 35,5%, но за първи път след 2008  година губи мнозинството си в баварския парламент. Втори са \"зелените\" с  18,5%, а трети — \"Свободните избиратели\" с 11,5%. \"Алтернатива за  Германия\" се нарежда на четвърто място с 11% и по този начин дясната  партия вече има парламентарно представителство в 15 от всички 16  провинции на Германия.   Бавария е политическа крепост за ХСС. Партията управлява провинция от самото създаване на Федералната република. За последен път на ХСС се наложи да търси коалиционен партньор през 2008 година, а преди това през 60-те години на миналия век.\r\nХСС е една от трите партии в коалиционното правителство на Меркел заедно с Християндемократичния съюз и социалдемократите.  Лидерът на социалдемократите (СДПГ) Андреа Налес изрази безпокойството си от загубата на позиции за традиционните партии на изборите в Бавария. \"Това е много лош резултат за всички демократични партии. На \"Зелените\" мога да пожелая единствено успех, но фактът, че АзГ влиза в пореден ландтаг трябва да безпокои всички привърженици на демокрацията\", заяви тя в ефира на телевизия ARD.       ", "date": "2018.10.15", "title": "Основният съюзник на Меркел няма да е пълновластен господар в Бавария"}
{"url": "https://www.actualno.com/europe/oshte-njama-dogovorka-za-severna-irlandija-mejdu-bruksel-i-london-news_699908.html", "text": "  Преговорите между Великобритания и Европейския съюз от късно снощи (14 октомври) не доведоха до окончателно споразумение за режима по границата между Северна Ирландия и Ирландия, съобщи отговарящият за процеса от страна на ЕС Мишел Барние, предаде БГНЕС.     В резултат от безплодните усилия и двете страни са изправени пред реалната възможност да започнат срещата на върха за развода между Великобритания и ЕС без да имат вариант на споразумение. Вариантът \"твърд Brexit\" изобщо не е за изключване, а това би било в ущърб и на двете страни.   \"Днес разговаряхме с Доминик Рааб (бел. ред. - британският министър по въпросите на Brexit ) и британския преговарящ екип. Независимо от положените усилия, редица ключови въпроси, включително границата между Северна Ирландия и Ейре, все още стоят отворени\", написа Барние в Twitter. Той допълни, че ще уведоми за развитието на преговорите Европейския парламент и лидерите от ЕС, които ще се съберат в Брюксел в сряда (17 октомври) за предстоящата среща на върха.\r\n\"Днес не беше постигнато споразумение. Преди срещата на върха няма да има повече преговори\", заяви за АФП източник, пожелал да остане анонимен.  Говорител на британското правителство обаче обяви, че преговарящите от Обединеното кралство и Европейския съюз \"са постигнали истински прогрес в редица ключови области\". Но добави, че \"въпреки това има още някои нерешени спорни теми\".   Постигането на споразумение за сътрудничество между Великобритания и Европейския съюз след \"Брекзит\" е особено важно за сигурността на Европа, заяви междувременно министърът на външните работи на Обединеното кралство Джеръми Хънт. \"Тази седмица е изключително важна, както за Великобритания, така и за нашите европейски партньори. Важно е да постигнем споразумение за Brexit, което да уважава автономията на ЕС и суверенитета на Обединеното кралство. То е също така от особена важност за нашата сигурност, защото икономическите взаимоотношения са в основата на всички други партньорски връзки, включително в сферата на сигурността\", подчерта Хънт.\r\nБившият външен министър на Обединеното кралство Борис Джонсън обаче призова за съпротива срещу \"натиска\", който Европейският съюз упражнява върху преговорите за Brexit. \"След повече от две години безмилостен натиск от страна на ЕС е време Великобритания да започне да се съпротивлява. Европейският съюз се държи към нас с неприкрито презрение\", заяви бившият първи дипломат на Обединеното кралство.    Джонсън определи като \"грешка\" проекта на британското правителство, съгласно който Лондон ще въведе специален граничен режим по границата с Ейре след Brexit - такъв, който отговаря на митническите правила на ЕС. Джонсън и редица други консерватори-евроскептици се застъпват т.нар. \"канадски вариант\" на споразумение с ЕС по подобие на СЕТА. В такъв случай Великобритания ще получи свобода да взима самостоятелни решения по въпросите на вътрешната и търговска политика, а също ще може да прекрати свободното движение на работна сила и да създаде балансиран миграционен механизъм.", "date": "2018.10.15", "title": "Още няма договорка за Северна Ирландия между Брюксел и Лондон"}
{"url": "https://www.actualno.com/asia/stotici-hiljadi-natroveni-zaradi-mrysna-voda-v-irak-news_699916.html", "text": "  Броят на натровените от мръсната вода в Басра иракчани достигна 111 хил. души, съобщиха от Иракската комисия за човешките права, предаде БГНЕС.     С откриването на учебната година броят на пострадалите ученици се е повишил значително и от комисията призоваха централната и местна власт да предприемат решителни мерки за справяне с кризисната ситуация.   Кризата с качеството на водата продължава вече от месеци, но до момента не е намерено решение. Освен че от месеци от чешмите в Басра не тече годна за пиене вода, редовните прекъсвания на електроснабдяването и проблемите с останалите комунални услуги станаха причина за многохилядни протести, съпроводени с насилие. Досега по време на демонстрациите са загинали близо 30 души, а повече от 700 бяха ранени.\r\nВ същото време обаче от министерството на здравеопазването на арабската държава подчертаха, че случаите на отравяне с мръсна вода в Басра значително са намалели в сравнение с предходния месец.  В началото на октомври мръсната вода в Басра причини здравен проблем дори на посланика на Европейския съюз в Ирак. Тогава Рамон Блекуа се оплака, че здравословното му състояние не е позволило провеждането на няколко вече насрочени срещи.   ", "date": "2018.10.15", "title": "Стотици хиляди натровени заради мръсна вода в Ирак"}
{"url": "https://www.actualno.com/europe/nominiraha-markus-zioder-za-ministyr-predsedatel-na-bavarija-news_700033.html", "text": "  Изпълнителният комитет на Християнсоциалния съюз (ХСС) номинира за поста министър-председател на Бавария. Това съобщава националният ежедневник Die Frankfurter Allgemeine Zeitung, цитиран от агенция \"Фокус\".     Досегашният лидер на кабинета в Мюнхен бе номиран за поста с единодушно гласуване. Веднага след него Зьодер направи две предложения: за председател на регионалния парламент да бъде назначена , а фракционен лидер да остане .\r\nПрипомняме, че за съставянето на коалиция в Мюнхен, след като партията на Хорст Зеехофер събра около 37% на изборите за регионален парламент в най-голямата федерална провинция в Германия - Бавария   Управляващите се нуждаят от най-малко 97 места в парламента. Със спечелените 78 депутатски места, ХСС няма да може да разчита на абсолютно мнозинство. Затова на преден план излизат коментарите за коалиция.  ", "date": "2018.10.15", "title": "Номинираха Маркус Зьодер за министър-председател на Бавария"}
{"url": "https://www.actualno.com/lovech/zapochna-remontyt-na-kluchova-ulica-v-teteven-news_700066.html", "text": "  В Тетевен бе даден старт на реализацията на проект „Основен ремонт на водопровод, тротоарни и улични настилки по улица „Иван Вазов\" /от отсечката от края на централната част до пресечката с Централна Кооперативна Банка/.     Проектът предвижда да се подмени водопровода и водопроводните отклонения в отсечката, по която ще се извършва ремонта и улицата да бъде превърната в пешеходна зона. Ще бъде положена настилка от бетонови павета, ще се изгради отводнителна система, ще бъдат обособени пешеходни зони, места за отдих и др. Целта е да се подобри средата на живот чрез благоустрояване на обекти публична общинска собственост.\r\nФинансирането на проекта е осигурено чрез целеви средства от Министерство на финансите. \r\nД-р Мадлена Бояджиева, кмет на община Тетевен, пожела успех на изпълнителя и бързо и качествено приключване на проекта.  Срокът на изпълнение е 100 дни от датата на започване, което означава, че тетевенци ще се радват на обновената улица в края на януари 2019 г. На събитието присъстваха Борис Врабевски, Свилен Русинов и Тони Стоев - зам.-кметове на общината, както и Мария Стойчева – председател на ОбС Тетевен, общински съветници, граждани.    ", "date": "2018.10.15", "title": "Започна ремонтът на ключова улица в Тетевен"}
{"url": "https://www.actualno.com/sofia/dji-pi-grup-se-otkazva-ot-remonta-na-traseto-na-tramvaj-5-news_700036.html", "text": "   Това заяви кметът на столицата Йорданка Фандъкова.     Припомняме, че в края на милата седмица премиерът поиска от Агенция \"Пътна инфраструктура\" от проектите с европейско и държавно финансиране.   \"Конкурсът още не е окончателно завършен, няма сключен договор и предстои да бъде класирана, най-вероятно, втората фирма, която е класирана. Друг обект - това е зона 2 на ул.\"Граф Игнатиев\", който се изпълнява от компанията, ще продължи да се изпълнява, защото не бихме могли да оставим разкопана улицата по средата. Знаете, че увеличихме максимално контрола при всяко неизпълнение. Знаете, и огромните санкции , които сме заложили в договора\".\r\nПред журналисти кметът допълни, че държавата ще отпусне на Столичната община необходимите средства за придобиването на къщата-музей на поета Пейо Яворов.       ", "date": "2018.10.15", "title": "\"Джи Пи Груп“ се отказва от ремонта на трасето на трамвай №5"}
{"url": "https://www.actualno.com/balkani/v-makedonija-zapochvat-debatite-po-konstitucionnite-promeni-za-novoto-ime-news_699909.html", "text": "  Депутатите в македонския парламент започват днес, 15 октомври, дебатите по внесените от правителството конституционни промени. Промените са част от Договора от Преспа за разрешаване на спора за името на Македония.     За приемането на конституционните промени са необходими две трети мнозинство в македонския парламент или 81 народни представители в 120-местния парламент. Управляващото мнозинство на премиера Зоран Заев разполага със 71 депутати. За да бъдат приети промените, за тях ще трябва да гласуват и народни представители от опозиционната ВМРО-ДПМНЕ. Нейният лидер Християн Мицкоски твърди, че нито един депутат от парламентарната група на партията няма да гласува в подкрепа на промените.   Лидерът на Социалдемократическия съюз /СДСМ/ и премиер на Република Македония Зоран Заев на няколко пъти каза, че ако не се стигне до приемане на промените в страната, ще бъдат организирани много бързо предсрочни парламентарни избори.\r\nДен преди дебатите в парламента в Скопие, върховният представител на Европейския съюз по въпросите на външните работи и политиката на сигурност Федерика Могерини предупреди, че \"Договорът от Преспа е уникална възможност за помирение и затваряне на 20-годишния спор между Скопие и Атина\". \"Тази възможност може и никога повече да не се повтори. Имах привилегията да присъствам на подписването на Договора през месец юни край Преспа в присъствието на премиерите Алексис Ципрас и Зоран Заев. И двете страни демонстрираха кураж, лидерство, отговорност и работеха неуморно за преодоляване на различията и старите проблеми, с цел постигане на този исторически договор, който беше подкрепен от цяла Европа\", каза още Могерини.  ", "date": "2018.10.15", "title": "В Македония започват дебатите по конституционните промени за новото име"}
{"url": "https://www.actualno.com/plovdiv/jitelite-na-katunica-ne-iskat-dobiv-na-inertni-materiali-news_699961.html", "text": "  С категоричен резултат жителите на село Катуница отхвърлиха добива на инертни материали от землището им. Това съобщи кметът на селото Красимир Юруков, цитиран от агенция \"Фокус\".     „Около 50% от жителите са гласували против добива, като 18% от тях, които са отговорили, че са „за“ него, най-вероятно са се объркали от сложния въпрос”, посочи градоначалникът. По думите му хората, които не са се явили да гласуват, се намират извън страната, където осигуряват прехраната си. Юруков посочи още, че от 1836 имащи право на глас, 994 са се включили в референдума.   „По този начин хората явно изразиха и своето притеснение, че започването на добив на баластра може да окаже влияние върху количеството и качеството на подземните води. Да не говорим за това, че тази концесия е в обработваемата земеделска земя, което е абсолютно недопустимо“, отбеляза още Красимир Юруков. По думите му това е в разрез и с конвенцията на ООН, и с националната ни програма за опустяването на земеделски земи. Юруков поясни също, че концесионерът е стар познайник на жителите на селото, тъй като до момента неправомерно са били отнети около 200 000 кубика баластра. Фирмата е дъщерна на голяма фирма за международен транспорт от Пловдив. Оттук-нататък процедурата изисква в тридневен срок да бъде обявен резултата от референдума и той да бъде входиран в Министерски съвет, който е дал разрешителното на фирмата през месец февруари тази година за добив на чакъл и пясък от находището „Кацара”.\r\n„Стигнахме до референдум, тъй като не сме съгласни с всичко това, което трябва да се случи като концесия в обработваема земеделска земя. Референдумът касае само Катуница и жителите на Катуница”, поясни още веднъж кметът на селото. По мнението му в голяма степен този добив на пясък е виновен и за наводненията там, тъй като на около 10-15 м височина се образуват големи кратери, намалява нивото и на питейната вода, унищожава се земеделска земя, има сериозно запрашаване. „Има малки и средни земеделски производители, които от тази земеделска земя си вадят прехраната и това са все млади хора. Затова, според всички нас, правилният път е този – референдумът е демократична форма, а и трябва да помислим за поколенията след нас“, добави още Красимир Юруков.      ", "date": "2018.10.15", "title": "Жителите на Катуница не искат добив на инертни материали"}
{"url": "https://www.actualno.com/society/morski-pyteshestvija-i-goreshti-filmovi-premieri-ot-sveta-na-ekstremnite-sportove-na-14-tite-dni-na-predizvikatelstvata-news_700060.html", "text": "  Между 3 и 5 декември в аула „Максима“ на УАСГ ще се проведе за 14-ти път ежегодният фестивал за екстремни спортове и приключения .  Събитието се организира от магазини „Стената“ с подкрепата на инициативата  „София – Европейска столица на спорта 2018“. Форумът  отново ще събере на едно място спортисти, алпинисти, туристи, еколози, фотографи, пътешественици и всички, за които активностите сред природата са извор на вдъхновение и начин на живот.     Както винаги,  наситената с горещи филмови заглавия, презентации и уъркшопи  тридневна програма, ще предложи преглед на най-силните спортни постижения, лични предизвикателства  и каузи през годината. 2018 г. ще бъде специална за „Дни на предизвикателствата“, по две причини.  От една страна, тя е Годината на Боян Петров. Ще бъдат припомнени някои знакови негови представяния на Дните и близки до сърцето му каузи.\r\n2018 г. носи нов заряд на Дните и защото за първи път водата и морето ще бъдат специален акцент на фона на една дългогодишна планинарска традиция. На фокус ще бъдат предизвикателствата пред опазването на Световния океан в международен мащаб и опита на локално ниво в България за борба със замърсяването на Черно море. Ще се запознаем със смелия мореплавател капитан Дончо Папазов, прочул се с революционни за времето си прекосявания  на Черно море и Атлантическия океан. Ще си  припомним и успешно завършилото тази есен предизвикателство WIND2WIN: 300 км от Дуранкулак до Резово с уиндсърф на изключителните сърфисти Илияна Стоилова и Йоан Колев, за каузата „Черно море, свободно от пластмаса“.  Специалният гост от Франция Тито Томази ще заеме мястото на Нико Фаврес, на Глен Плейк и на редица други наши любими гости от чужбина, оставили диря в историята на Дните. Ще ни сподели своя опит на атлет и пътешественик с колело, разбирането си за пътуването като начин на живот, чрез разказа за своите странствания в четирите краища на света - Непал, Кабо Верде, Индонезия, Европа, Южна Америка, Киргизстан.\r\n14-тите „Дни на предизвикателствата“ ще вдъхновят любителите на екстремното кино с няколко хитови филмови заглавия точно в момента, в който те дебютират и в САЩ и Западна Европа. THE DAWN WALL за митичното изкачване на Томи Калдуел по 1000-метровата стена на Ел Кап, биографичен филм за легендарния Крис Бонингтън - Bonnington: The Mountaineer – My life story. А Land Shaped By Women –спиращи дъха сърф и сноуборд импресии от Исландия през погледа на две сноуборд дами, фрийрайд филмът ZABARDAST на Жером Тонон и още заглавия, които предстои да бъдат обявени, между тях и българска кинематография, неотстъпваща по нищо на световните образци.\r\nКакто се вижда и от филмовата селекция – планината е и си остава квинтесенцията на „Дни на предизвикателствата“. Ето защо темата за сигурността в планината тази година се разгръща с нова сила. На сцената ще видим Виктор Варошкин и Георги Пенев от IFMGA  - федерацията, която създава и регулира най-елитните алпийски гидове в света , за да разгледат в една презентация темата за световните тенденции в приключенския туризъм и професионалното водене във високите планини на света.     Изненади очакват и все повече увеличаващите се фенове на бягането  - една от тях вече е разкрита – специален гост ще бъде нечовекът Краси Георгиев,  вечно бягащ с кауза, вечно постигащ немислими рекорди, ще бъде сред нас между 3 и 5 декември.\r\nПрограмата всекидневно се разширява и обогатява – акцентите могат да бъдат разгледани на официалния сайт на фестивала „Дни на предизвикателствата“: .\r\nБИЛЕТИ:  На предварителна продажба онлайн от Bilet.bg и на място в магазини „Стената“ на цена 25 лв.         ", "date": "2018.10.15", "title": "Морски пътешествия и горещи филмови премиери от света на екстремните спортове  на 14-тите Дни на предизвикателствата"}
{"url": "https://www.actualno.com/crime/zapodozrenijat-za-ubijstvoto-na-viktorija-marinova-shte-e-v-bylgarija-v-srjada-news_700076.html", "text": "  След като съдът в германския окръг Целе разреши екстрадирането на 21-годишния Северин Красимиров, заподозреният за убийството на журналистката Виктория Маринова се очаква да бъде доведен в България в сряда вечерта. Това ще стане с полет от Франкфурт, предаде БНР, цитирани от БГНЕС.     Съдебна охрана ще придружава Северин до България, след което - отново с конвой, той трябва да бъде отведен до ареста в Русе. В присъствието на адвокат - упълномощен, а ако няма такъв - служебен, на Красимиров трябва да му бъдат повдигнати обвиненията за изнасилване и за убийство по особено мъчителен за жертвата начин. В момента той е обвиняем задочно. До 72 часа Северин Красимиров трябва да бъде изправен пред Русенския окръжен съд, който да се произнесе по искането на прокуратурата за постоянното му задържане под стража.   Докато беше в Германия 21-годишният мъж призна, че е убил, но не и че е изнасилил Виктория Маринова. Тези признания нямат процесуална стойност по българския НПК и трябва да бъдат потвърдени и пред българските разследващи. Дали Северин ще иска да бъде съден по съкратена процедура, което би го спасило от доживотен затвор, ще зависи от това дали ще се признае за виновен и по двете обвинения, когато делото започне по същество в Русенския окръжен съд.", "date": "2018.10.15", "title": "Заподозреният за убийството на Виктория Маринова ще е в България в сряда"}
{"url": "https://www.actualno.com/society/televizija-alfa-prekrati-izlychvane-zaradi-pravitelstvoto-news_700121.html", "text": "  Телевизия \"АЛФА\" - партийната телевизия на партия \"Атака\", прекрати излъчването си тази вечер. Вместо традиционната програма, в ефира на телевизията бе поставен надпис на черен фон, гласящ \"Телевизия АЛФА СПРЯ. Питайте правителството защо\".     В сайта на телевизията липсва повече информация за неочакваното решение на ръководството, в лицето на Волен Сидеров, а самият той не отговаря на обаждания, пише в. \" \".   Предполага се, че действията на Сидеров са провокирани от факта, че втора седмица поред правителството не успява да събере коалиционния съвет - нещо, за което партия \"Атака\", част от Обединени патриоти, настоя. Основната причина - желанието на лидера на националистите да обсъди смяна на вътрешния министър Младен Маринов заради инцидента с жена му Деница Гаджева, при който имаше спречкване на пътя между нея и судански гражданин, част от статистите на филмовата продукция \"Непобедимите\". Отделно има слухове, че Сидеров лобира за главен секретар на МВР да стане Светлозар Лазаров - бившият координатор на партията му и бивш главен секретар на МВР от времето на Пламен Орешарски, но военният министър Красимир Каракачанов отрече категорично с името на Лазаров \"да се търгува\".\r\nПреди дни Сидеров потвърди информацията, че в сряда (10 октомври) депутати от \"Атака\" са били в Министерски съвет на среща с премиера Бойко Борисов и са обсъждали отношенията в управляващата коалиция и как тя работи. \"Не е, за вас, новина, че се появяват проблеми. Те се решават чрез диалог, чрез разговор. В случая моите колеги са потърсили среща с Борисов за няколко въпроса, които са свързани и със законодателство, и със отношението на патриоти и ГЕРБ, както и с отношенията в патриотичната коалиция\", обясни Сидеров пред журналисти в парламента.  ", "date": "2018.10.15", "title": "Телевизия \"Алфа\" прекрати излъчване заради \"правителството\""}
{"url": "https://www.actualno.com/europe/sdelka-po-brekzit-naj-verojatno-prez-noemvri-ili-dekemvri-news_700058.html", "text": "  Ирландският премиер Лео Варадкар разсея очакванията за сключване на споразумение по Брекзит на срещата на високо равнище на ЕС тази седмица, като заяви, че постигане на споразумение е по-вероятно през ноември или декември.     \"Знам, че някои хора са оптимисти за споразумението относно протокола за оттегляне тази седмица, но трябва да кажа, че това е малко вероятно. Смятам, че през ноември или декември вероятно има най-голямата възможност за сделка, но това е динамична ситуация“, каза той пред репортери, цитиран от БГНЕС.   Преговорите между Великобритания и Европейския съюз от късно снощи (14 октомври) не доведоха до окончателно споразумение за режима по границата между Северна Ирландия и Ирландия.\r\nВ резултат от безплодните усилия и двете страни са изправени пред реалната възможност да започнат срещата на върха за развода между Великобритания и ЕС без да имат вариант на споразумение. Вариантът \"твърд Brexit\" изобщо не е за изключване, а това би било в ущърб и на двете страни. Надежда за споразумение за Brexit има - на ниво \"преговарящи\" е постигнато известно съгласие Има споразумение за излизането на Великобритания от Европейския съюз. С тази новина гръмна американското издание Politico, но с изрично... Прочети повече \"Днес разговаряхме с Доминик Рааб (бел. ред. - британският министър по въпросите на Brexit) и британския преговарящ екип. Независимо от положените усилия, редица ключови въпроси, включително границата между Северна Ирландия и Ейре, все още стоят отворени\", написа Барние в Twitter. Той допълни, че ще уведоми за развитието на преговорите Европейския парламент и лидерите от ЕС, които ще се съберат в Брюксел в сряда (17 октомври) за предстоящата среща на върха.  ", "date": "2018.10.15", "title": "Сделка по Брекзит най-вероятно през ноември или декември"}
{"url": "https://www.actualno.com/politics/demokratichna-bylgarija-sdelkata-za-dupkata-vyv-varna-da-byde-sprjana-news_700024.html", "text": "   Христо Иванов и Владислав Панев. За сделката вече са сезирани областния управител и прокуратурата.     \"Ако сме нормална държава, за \"Дупката\" във Варна ще плати този, който има най-добра бизнес идея. Когато се реши проблемът с тези фалшиви сделки, \"Демократична България\" ще излезе с конкретно предложение. - Георги Гергов, а не да се реши реален проблем на градската среда и благоустройството на град Варна\".\r\nТова се казва в позицията на \"Демократична България\". От формацията изтъкнаха, че няма обяснение защо община Варна купува акции от търговско дружество, което в продължение на години генерира загуба, а не купува само терена, за който се твърди, че е \"дългогодишен проблем\" в центъра на града.\r\n\"Моделът \"Борисов\" има една основна цел - общите ни пари и европейските средства да бъдат управлявани еднолично от него, и той я осъществява. Случаят във Варна го доказва\", заяви Атанасов.  Позицията на \"Демократична България\" е, че оценката, по която е определена цената от над 43 млн. лева, се базира на прогнозно застрояване в нарушение на действащи нормативи и въображаема продажба на търговски обекти и паркоместа върху силно проблематичен терен без Подробен устройствен план (ПУП), без каквито и да било одобрени строителни книжа, дори без идеен проект. Няма правен анализ на имуществото на купуваното дружество \"ЦУМ – Варна\" АД.   Панев припомни хронологията на казуса.\r\n\"През 2002 г. вицепремиерът от Варна Николай Василев включи Пловдивския панаир за листване на миноритарен пакет на борсата. Срещу идеята се надигна \"народно опълчение\", водено от БСП, според което продажбата и на малък пакет е национално предателство. По-късно тройната коалиция прехвърли безплатно над 50% от панаира на Георги Гергов срещу апортни вноски на негови активи, оценени от оценители, назначени от тогавашния председател на Пловдивския окръжен съд Сотир Цацаров\", разказа Панев.        \"Така БСП за нула време изживява катарзиса от борба срещу продажбата на народната собственост (под 50%) до подаряването й на нейния виден функционер. Откакто Гергов управлява панаира, задълженията са скочили от 12 на 67 млн. лева. През повечето време панаирът трупа загуби и собственият му капитал намалява\", каза Панев.\r\nТой определи Гергов като \"типичен пример за бизнесмен, забогатял основно чрез сделки с държавата\"\r\n\"И то такива, в които не е платил нито лев. Нито за панаира, нито за \"Дупката\". А сега и ще получи подарък в размер на 43 млн лева. Заради което правителството повишава данъци, такси и осигуровки с 2 млрд. лева само за няколко месеца. \"Дупката\" може да струва и повече от 42 млн лева. Обаче не виждам защо държавата трябва да я купува, а не се предложи на частни инвеститори. Или като е толкова сериозен актив, Гергов може да я листва не просто на БФБ, а даже на лондонската борса\", каза още Панев.", "date": "2018.10.15", "title": "\"Демократична България\": Сделката за \"Дупката\" във Варна да бъде спряна"}
{"url": "https://www.actualno.com/politics/syvetnikyt-na-prezidenta-ivo-hristov-trolovete-na-vlastta-falshificirat-moi-dokumenti-news_700054.html", "text": "  Съветникът на президента Иво Христов взе отношение по масираната тролска атака, която се води срещу него в последните дни в социалните мрежи.     Христов, който е една от най-важните фигури в обкръжението на Румен Радев и началник на кабинета му, в последните дни е жертва на пост, в която се казва, че има руско гражданство с прикрепена \"документация\" по случая, която изглежда така:    \"Троловете на властта разпространяват този фалшификат. Отвъд вопиющата глупост на внушението, за отбелязване е, че главата ми е изрязана от една снимка в пресата, разтеглена по хоризонтала и монтирана върху несръчно обработени рамене. А подписът, който дори не търси да наподоби моя, потъва под някакъв ред.  Изводът е: политическите опоненти фабрикуват фалшификати. Следователно всяко тяхно твърдение трябва да се приема за измама, до доказване на противното.\r\nВторото наблюдение е, че въпреки очевидността на фалшификата, мнозина коментират. Възмущават се. Всеки повод за очерняне е добър, бил той и фалшив\", Христов.", "date": "2018.10.15", "title": "Съветникът на президента Иво Христов: Троловете на властта фалшифицират мои документи"}
{"url": "https://www.actualno.com/burgas/deca-ot-burgas-shte-izuchavat-korejski-ezik-v-uchilishte-news_700072.html", "text": "  От днес започна изучаването на корейски език в две бургаски училища. Кметът на Бургас Димитър Николов и Негово Превъзходителство Джънг Джингю откриха учебната година в основно училище \"Коджакафалията\", където 36 петокласници и шестокласници започват усвояването на езика.     Децата са заитригувани, малко притеснени, но с интерес се включват в начинанието.Те са доволни, че ще се запознаят с една култура, за която сега знаят малко. Много от тях споделиха, че всъщност познават само популярни корейски поп групи и изпълнители.\r\nКметът на Бургас и посланикът на Република Корея в България посетиха и гимназията по компютърно програмиране и иновации, където също започват часове по корейски за 30 осмокласници. \"Интересът е голям, очакваме от директорите и на останалите бургаски училища да дадат своите заявки, за да се организират и там часове. С корейското посолство търсим варианти и за допълнителни преподаватели, които да започнат да преподават в Бургас и благодаря на Негово Превъзходителство Джънг Джингю за тази възможност\", каза кметът Димитър Николов.\r\n\"Вярвам, че с така предоставената възможност ние ще научаваме повече за България и Бургас, а българите ще научават повече за Корея\", каза посланикът на Република Корея в България Джънг Джингю.  Ще стане ли корейският третият най-популярен език в Бургас, след българския и русият? От отговора на този въпрос ни делят само няколко години.", "date": "2018.10.15", "title": "Деца от Бургас ще изучават корейски език в училище"}
{"url": "https://www.actualno.com/crime/doklad-uvelichila-se-e-nelegalnata-tyrgovija-s-goriva-kanabis-i-plyt-news_700031.html", "text": "   Това показва проучване на заплахите от тежката организирана престъпност в България за 2017г., направено от Центъра за изследване на демокрацията.     Пазарът на нелегални горива за 2017 г. се движи в границите  между Заловените горива са в размер на литра или под 0,01% от легалния пазар за годината.   Проучването показва, че около 17% от населението на възраст между 15 и 34 години са употребявали марихуана поне веднъж през последните 12 месеца, като годишният оборот на пазара на марихуана за 2016 г. е около , докато през 2012 г. е бил не повече от Докладът отчита спад при организираните ДДС измами и на пазара за нелегални тютюневи изделия, но отчита положително икономическо развитие. През периода 2015г. – 2017 г.  БВП расте между 3,6% и 3,9% на годишна база, средната с като България е втората страна с най-висок ръст на доходите в ЕС, а безработицата през 2017 г. е спаднала наполовина спрямо 2013 г. – от 12.9% на 6.3%.   ", "date": "2018.10.15", "title": "Доклад: Увеличила се е нелегалната търговия с горива, канабис и плът"}
{"url": "https://www.actualno.com/vraza/talantlivi-deca-ot-vraca-sa-uchastnici-v-proekta-tvojat-chas-news_700063.html", "text": "  Проектът „Развитие на способностите на учениците и повишаване мотивацията им за учене чрез дейности, развиващи специфични знания, умения и компетентности \"Твоят час\" е най-мащабният в страната, реализиран в сферата на образованието. Финансира се от Оперативна програма „Наука и образование за интелигентен растеж“ и бе осъществен в рамките на последните две години. Над 10 хиляди деца в област Враца са участвали в тази голяма програма за развитие на ученическия потенциал, като са допълвали, развивали и надграждали знания, умения и компетентности, придобити в рамките на задължителната им подготовка в училище.     Това стана ясно днес на заключителния форум по проекта, който се проведе в Градската концертна зала. Приветствие към присъстващите отправи заместник-кметът Петя Долапчиева. Тя връчи на началника на РУО – Галина Евденова поздравителен адрес от името на кмета Калин Каменов. На форума присъстваха още областния управител Малина Николова, депутати,  представители на Министерството на образованието, директори на учебни заведения от област Враца, учители и ученици. В препълнената зала присъстваха и  много педагози и родители, които поощриха малчуганите и младежите, които демонстрираха умения, усвоени в клубовете по интереси в рамките на „Твоят час“.\r\nВ проекта „Твоят час“ участват 20 училища на територията на Община Враца, с включени в заниманията 4 168 ученици. Цифрите сочат, че над 50 % от децата, участвали в занимания по „Твоят час“, са повишили резултатите си на държавните външни оценявания след 4-ти и 7-и клас. Около 6000 деца са взели участие на важни регионални и национални форуми. От тях 332-ма са получили награди за своите постижения.\r\n„Благодаря на всички за усилията, трудът и великолепните резултати от работата по проекта „Твоят час“. Доказахме, че можем да намираме път към децата, чрез който да ги стимулираме да вярват повече в себе си и да се развиват!“, заяви Галина Евденова.  В рамките на заключителния форум пред гостите бе представен филм за проекта, който пресъздава историята му, видяна през очите на деца, педагози, експерти и кметове на общини. За финал по програмата, символично звънеца удари директорът на училището в село Селановци Петя Русинова, след което сцената превзеха талантите от група „Малки весели звънчета“ към СУ „Христо Ботев“, които изпълниха „Химн на децата“ и сложиха начало на пъстрия концерт с участието на десетки вокални и танцови формации от училища в цялата област. За желаещите да видят и постиженията на  децата, занимавали се с приложно изкуство и текстил, във фоайето бе подредена изложба.", "date": "2018.10.15", "title": "Талантливи деца от Враца са участници в проекта “Твоят час“"}
{"url": "https://www.actualno.com/politics/bsp-vnese-vot-na-nedoverie-sreshtu-kabineta-borisov-3-news_700069.html", "text": "  БСП внесе вот на недоверие срещу кабинета „Борисов 3“ в сектор „Здравеопазване“, предаде БГНЕС.     Това е третият вот на недоверие срещу кабинета „Борисов 3“. Социалистите сами внесоха искането без да провеждат консултации с другите политически формации.   От столетницата проведоха редица срещи с лекарски и пациентски организации, с Националното сдружение на общинските болници, с представители на общопрактикуващи лекари, на групите от хора, засегнати, както от сегашното състояние на здравеопазването, така и от бъдещата реформа, която предлагат ГЕРБ. Днес преди внасянето на вота, председателят на НС на БСП Корнелия Нинова, членове на ИБ на БСП и народни представители от ПГ на „БСП за България“ се срещнаха с представители на Българския лекарски съюз в централата на партията.\r\nПървият вот на недоверие беше внесен от БСП в началото на годината на тема „Корупция“, а вторият през юни - в сектор „Сигурност“. И двата не успяха да минат през Народното събрание.  ", "date": "2018.10.15", "title": "БСП внесе вот на недоверие срещу кабинета „Борисов 3“"}
