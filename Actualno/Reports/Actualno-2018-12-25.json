{"url": "https://www.actualno.com/faces/ivan-landjev-pisah-sys-syprotiva-kym-muzite-news_712641.html", "text": "  Днес от 18.30 в Младежкия театър е на новата книга със стихове на Иван Ланджев \"Ти, непрестанна новина\". За нея ще говорят редакторите Иван Теофилов и Георги Господинов. А ето какво разказа Ланджев малко преди представянето:      От предишната стихосбирка минаха около пет години. Това са нещата, които имах да кажа. Нали го знаеш тоя лаф на древните – „Ако си беше замълчал, щеше да си останеш философ“. Може би и с поет важи, знам ли. Аз пробвах, не можах и написах тези стихотворения.   Заглавието е един стих, взет отвътре. С редакторите ми обсъждахме и други варианти, но накрая бяхме единодушни. Това остана по няколко причини. Първо, съдържа противоречие, някакъв оксиморон – нали новината е нещо мимолетно, минава и заминава, после не я помним. Тоест, ако е непрестанна новина, значи има особена трайност – новина, която винаги е нова. Кое е това нещо? Любовта? Добре, самата тя като чувство ли, или обекта на любовта, любимата, това „Ти“? Или изкуството въобще? Поезията в частност? Самият живот? Читателят? Нямам един категоричен отговор.\r\nОсвен всичко останало, хареса ни и по отношение на звука – има готина алитерация в цялото нещо, не само в словосъчетанието, ами и като прибавиш името ми към него. Тези струпвания на АН и НА: „ИвАН лАНджев. Ти, НЕпрестАННА НОвиНА“. Има музика.     Спокойно. Разбирахме се с малко думи. Те насочват умело, да не говорим, че помежду им също има приемственост, естетическите им принципи са сродни. И двамата притежават особен поглед, който например много си пролича в подредбата на стиховете. Аз в началото не знаех много как да ги подредя, това отне време. Намесата им беше ключова. Също и по отношение на заглавието. Изключително полезно е да общуваш с такива редактори, когато имаш избор от (на пръв поглед) равностойни алтернативи. Всъщност не са равностойни и точно такива хора могат да ти помогнат с окончателното решение. Благодаря им. Предполагам, че това сега трябва да изглежда все едно не се познаваме, но ние сме приятели и ти знаеш, че съм меломан. Не мога да оцелявам без музика. Имаше една такава  известна фраза – че всички изкуства се опитват да станат музика. Може би е вярно.\r\nВ стиховете ми личи какво съм слушал. Не пиша на музикален фон, де – това би пречило на концентрацията, тъкмо защото влияе твърде силно. Но в периода, в който е писана „Ти, непрестанна новина“, съм слушал постоянно разни неща, които са нахълтали в стихотворенията. Една от поемите в книгата се казва „Чет Бейкър“, не само защото той играе роля в съдържанието, ами и защото цялата поема е такава, джазова. Друго стихотворение се казва “Papa Was a Rollin’ Stone” като песента на Темптейшънс. На едно друго място има скрит цитат от Воев... Епиграф от Стоунс. Има и още такива неща.   Като атмосфера: Колтрейн присъства доста – „Наима“ и „Моите любими неща“ са директно споменати... Майлс Дейвис – най-вече Kind of Blue, Sketches of Spain и албума-трибют за боксьора Джак Джонсън. Също Дилън. Ред хот. Остава. Ситизън Коуп. Соул – Ета Джеймс, Отис Рединг, Сам Кук. Малко хип-хоп, добри разказвачи на истории – Кендрик Ламар и Нас. Синатра – защото също е сторителър, без да е автор. Много Бил Еванс – пианото му ми помогна в трудни моменти. Много Пол Саймън – историите му и лиризма в тях провокират човек да пише. Джон Ленън – без него не може.\r\nТова определено е музикална книга. Даже ми се ще след официалната премиера да направим и някакво представяне с приятели музиканти, да стане джем. Ще го помисля. Усеща се. Със сигурност трябва да звучи неизбежно, тоест всяка дума идва от  необходимост и без нея цялото се разпада – нещо такова.\r\nАко съм особено вдъхновен и напиша нещо по-бързо от обикновено, започвам настървено да го атакувам после, да видя къде ще поддаде, мога ли да му вярвам. Сега, като си говорим, си мисля така – май трябва хем да се поддаваш, хем да се опълчваш срещу вдъхновението, срещу Музата си. Представи си го като отношения с любимата – на всяка жена ще й доскучае, ако просто я оставяш да те води за носа и си съгласен с всичко, през цялото време. Ще започне да те презира и да не ти казва истината. И с право. Не може да си толкова мекушав и да приемаш безропотно всяка дума на Музата. Бъди несъгласен, опълчвай се. И накрая може да се получи стихотворение от тая борба помежду ви.\r\nНякъде в отговора на въпроса ти трябва да сложим и индивидуалността, да се знае, че това си ти. И честността – тя е важна в поезията по един много особен начин. Можеш да си измисляш, но пак трябва да си честен – ако не си, читателят ще те усети. Защото никой не пита дали композиторът или художникът са се престрували в произведенията си. Но за поета всички питат. Никой не може да те направи поет, това е ясно. В тези курсове споделям неща, които съм научил като читател, както и минималния инструментариум, с който всеки уважаващ себе си автор на стихове трябва да може да борави, поне на базово ниво. Ако си тръгнал да нарушаваш правилата, първо е добре да знаеш горе-долу какви са. Говорим си за любими поети и любими стихотворения, анализираме какво конкретно кара даденото стихотворение да работи по завладяващ начин.\r\nОпитвам се да ги запаля да обичат нещата в изкуството, които и аз обичам – усещам такова влечение в себе си, да споделя това, което ме впечатлява силно, да разкажа тази  любов и тя да стане и тяхна.\r\nА хората, които идват, са ми интересни и защото са много по-различни от мен. Аз никога не съм посещавал такива курсове, не ми е хрумвало, а и като по-малък не съм имал възможностите да се запиша, тъй като това е донякъде скъпо удоволствие. Бил съм сам с книгите. Много по-късно ми се отвориха шансове да се запозная с живи автори, които да ми дадат съвети. Аз ли? Със сигурност съм преживял повече. Имам едно стихотворение в книгата, където казвам, че е важно „опитът да те запази глупав“. Дано досегашният ми опит ме пази все така глупав, наистина държа на това. Все повече си мисля, че криенето зад разни мъдрости или постмодерни остроумия и хрумки не струва пред тежестта на искрената дума, ако можеш да я кажеш както трябва. В тази книга много повече и по-често назовавам директно – „обич“, „обичам“, „любов“. Това не е лесно, убедих се.\r\nСигурно има и още неща. Знаеш ли, допреди две години май никога не се бях провалял в истинския смисъл на думата. Разбира се, претърпявал съм много поражения като всеки, но истински провал като провал – никога. Това също се случи, за което съм благодарен. Да ти кажа честно, дори не го разбирам – фейсбук може да е само някаква платформа, окей. Но платформата да диктува как да се пише?!... Много ми е чуждо това. Нали сега са супер модерни тези неща „Instapoetry”, не знам си какво, където самите социални медии (инстаграм, фейсбук, туитър) определят какво да става и пишещият се нагажда по тях – харесва се това и това, да пиша така и така, до толкова знака, с такава снимка, пък такава фен-страница, където да имам толкова и толкова последователи, да качвам „content”... Добре, и като направиш всичко това, какво ще стане? Пак не си написал никаква поезия. В този отрязък от време, който всъщност и трае по-малко от сто години, става нещо много особено. То не се е случвало по-рано. Не се случва и след това. Руската литература няма традициите на западноевропейската. В някакъв смисъл е нейно дете. И в един момент детето се захваща да догони родителите си по постижения и само́ да стане законодател на вкуса. Взема готови жанрови форми, цели сюжети от родителите си – нормално, откъде другаде да ги вземе? Но ги прави някак свои, по-различни. Хвърля се и стига до неподозирани дълбини. Залогът в руската класика е огромен всеки път – житейски, философски, религиозен, всякакъв. Проблемите са вечни, а подходът към тях – безкомпромисен. Иронията също е забележителна. За да се развие този жанр, в него трябва да се инвестира. Лошата новина е, че излиза по-евтино и сигурно да се купи цял пакет сапунки от съседните страни (и хората ще си ги гледат), отколкото да се продуцира авторски български сериал. Това положение трябва да се промени.\r\nGame of Thrones не гледам, защото не си падам по такива неща, но Breaking Bad e гениален, какъвто е и The Wire. В България такива неща никога не са правени, дано някой ден... Що се отнася до протестите – ние опитахме. И се провалихме. Говорим, защото не знаем какво друго да направим. Аз понякога пиша за тези неща по същата причина. А също и защото често намирам нещо много комично в тях.  Райко Байчев ", "date": "2018.12.25", "title": "Иван Ланджев: Писах със съпротива към музите"}
{"url": "https://www.actualno.com/curious/dneven-horoskop-za-26-dekemvri-news_713325.html", "text": "        Весела Коледа! Навън е студено, но сърцето ви е топло. Денят ви ще подскаже как да запазите по-дълго време тази топлина.    Весела Коледа! Имате толкова много в лицето на хората, които обичате. Предстои ви да срещнете още много хора, които да променят живота ви към добро!   Весела Коледа! Не се колебайте да кажете на хората, които обичате най-топлите и мили думи. Вие ще получите много повече!        Весела Коледа! Топлината, получена в празничния ден ще ви накара да се почувствате най-щастливия човек на света. Колкото повече давате, толкова повече ще получите! Весела Коледа! Днес късметът ще ви покаже, че не ви е забравил. Много скоро ще разберете да сериозна придобивка, която ще ви дари с повече възможности. Весела Коледа! Това, което дадете днес на любимите си хора ще ви направи неимоверно щастливи. Вие сте най-големият подарък за тях.      Весела Коледа! Не преставайте да правите чудеса и да мислите кои да са следващите. Не се колебайте да действате с размах. Весела Коледа! Каквото си пожелаете днес – това ще се случи! Нека мислите ви бъдат изпълнени със светлина и добрина!    Весела Коледа! Всяко добро, направено днес ще ви се върне стократно. Не щадете добротата си! Весела Коледа! Добрите ви думи и постъпки ще направят празника на мнозина по-специален и светъл. Раздавайте се с отворено сърце! Весела Коледа! Накъдето погледнете ще виждате възможности за подвизи. Не спирайте взора си само върху 1-2 неща.    Весела Коледа! Днес можете да мечтаете смело. Чистото ви сърце ще превърне бляновете ви в реалност!", "date": "2018.12.25", "title": "Дневен хороскоп за 26 декември"}
{"url": "https://www.actualno.com/society/dietolog-po-praznicite-moje-da-se-jade-mnogo-no-ne-navednyj-news_713318.html", "text": "  Не е проблем изяденото количеството храна, а ако не сме яли дълго време и след това бързи си наваксаме. Правилото срещу преяждане е да не оставаме цял ден гладни и да седнем да се наядем бързо. Това каза за „Фокус“ диетологът Огнян Симеонов.     „Хубаво е да се храним равномерно и да имаме пет хранения за деня, като три са основни с големи количества храна. Ако се наслаждаваме бавно на храната, няма никакъв проблем човек да преяде“, обясни диетологът.   „Правилото е, когато се храним да не се пият течности като вода, защото стомашните сокове се разреждат и по-бавно става усвояването на храната. Възможно е да не се чувстваме добре, с тежест в гърдите или стомаха, това е единственото неразположение“, допълни Симеонов. По думите му човек може да си позволи по две - три чаши вино или 150 милилитра твърд алкохол, но да не надвишава това количество.", "date": "2018.12.25", "title": "Диетолог: По празниците може да се яде много, но не наведнъж"}
{"url": "https://www.actualno.com/asia/teroristichen-akt-v-kitaj-avtobus-se-vrjaza-v-peshehodci-news_713330.html", "text": "  Най-малко петима души загинаха и други 21 бяха ранени, след като вторник следобед в провинция Фудзиен в източната част на Китай отвлечен автобус се вряза в пешеходци, предава AFP, цитирани от \"Фокус\".     Похитителят, носещ нож, е бил задържан и е разследван от местната полиция, съобщи държавната телевизия CGTN.   Инцидентът се е случил около 15:20 чaса местно време (9:20 часа българско време)в град Лонгян, съобщават местни медии. Един от загиналите е полицай.\r\nБюрото за публична сигурност в Лонгян отказва да коментира инцидента пред агенцията.  Това не е първият подобен инцидент тази година в Китай, припомнят от AFP.   ", "date": "2018.12.25", "title": "Терористичен акт в Китай, автобус се вряза в пешеходци"}
{"url": "https://www.actualno.com/society/vremeto-do-nova-godina-sravnitelno-toplo-news_713332.html", "text": "  През нощта и в сряда преди обяд ще има предимно значителна ниска облачност, която в следобедните часове ще се разкъсва и намалява. Вятърът малко ще отслабне, ще бъде умерен от северозапад.     Минималните температури ще са предимно между минус 6 и минус 1 градуса, максималните - между 1 и 6 градуса. Атмосферното налягане е и ще остане по-високо от средното за месеца, предаде \"Дарик\".\r\nВ планините ще преобладава слънчево време, по-значителна ще бъде облачността главно преди обяд в ниските части. Ще духа силен вятър от север-северозапад. Максималната температура на височина 1200 м ще бъде около минус 3 градуса, на 2000 м - около минус 9 градуса.\r\nНад Черноморието ще преобладава слънчево време, с по-значителни увеличения на облачността главно след обяд по северното крайбрежие. Ще духа умерен северозападен вятър. Максималните температури ще са 3-4 градуса, вълнението на морето ще бъде 2-3 бала. Температурата на морската вода е 7-8 градуса.  В четвъртък и петък облачността ще е разкъсана, в Дунавската равнина и в котловините преди обяд - предимно значителна. Вятърът малко ще отслабне, повече в нощните часове, но през деня отново ще се усилва и ще бъде умерен, през първия ден все още от северозапад, а в петък - временно от югозапад. Минималните температури ще останат без особена промяна - предимно между минус 5 и 0 градуса, а дневните още малко ще се повишат и в петък ще са между 5 и 10 градуса.\r\n \r\nПрез последните три дни от старата година и през първия ден на Новата, времето ще остане динамично. Облачността ще бъде предимно значителна.    По-късно през деня в събота с усилване на вятъра от северозапад и север ще застудява. Ще има и превалявания, през почивните дни само на отделни места, главно в Северна България, а на 31 декември и 1 януари на повече места в страната, вече предимно от сняг, в югоизточните райони - от дъжд. Минималните температури ще са между минус 5 и 0 градуса, по Черноморието малко по-високи, дневните - между 0 и 5 градуса.", "date": "2018.12.25", "title": "Времето до Нова година: сравнително топло"}
{"url": "https://www.actualno.com/europe/vuchich-e-gotov-za-predsrochni-izbori-news_713328.html", "text": "  Сръбският президент Александър Вучич заяви днес, че е готов да чуе недоволни граждани, които протестираха по улиците на Белград и и да се поддаде на техния натиск, но че няма да се поддаде на натиск от \"лъжците\" от опозицията в интервю пред телевизионния канал Pink TV,цитиран от македонския телевизионен канал ”1TB”, предаде \"Фокус\".     Той каза, че е готов да чуе гражданите и да промени това, което не одобряват, но ако гражданите мислят, че това не е възможно, той може да отиде на избори.   „Готов съм да чуя хората, които ми казват какво е лошо, да го променям и да го поправям, или ако мислят, че това е невъзможно и ако имат мнозинство, аз съм готов да отида на избори по всяко време!“ -каза Вучич.\r\nТой добави, обаче, че може да се поддаде на натиска на хората, но не и на политиците, които той нарича \"лъжци, които лъжат, че са против насилието\".  Вучич предупреди опозиционните партии, че може само да мечтаят, че ще се поддаде на техния натиск.", "date": "2018.12.25", "title": "Вучич е готов за предсрочни избори"}
{"url": "https://www.actualno.com/society/48-godishen-myj-e-postradal-pri-pojar-news_713334.html", "text": "  48-годишен мъж е пострадал при пожар в жилищна сграда в село Црънча. Това съобщиха от ГД „Пожарна безопасност и защита на населението“. Сигналът е подаден на 24 декември 2018 година в 07.25 часа в ОЦ при РДПБЗН – Пазарджик. Съобщено е за пожар в жилищна сграда в село Црънча, община Пазарджик. Произшествието е ликвидирано с един противопожарен автомобил и 4 служители от РСПБЗН – Пазарджик. Пострадал е мъж на 48 г. Унищожени са хладилник, ламперия – 10 кв. м. Опушени са 200 кв. м стени. Спасена е къщата.     ", "date": "2018.12.25", "title": "48-годишен мъж е пострадал при пожар"}
{"url": "https://www.actualno.com/europe/papa-francisk-prizova-za-mir-v-sirija-i-jemen-news_713335.html", "text": "  Папа Франциск използва своето коледно послание във вторник, за да призове за мир в конфликтни зони като Сирия и Йемен, чието население е изправено пред едни от най-тежките хуманитарни кризи в света, предава AFP.     \"Желанието ми за щастлива Коледа е желание за братство. Братство между от всяка нация и култура. Братство между хората с различни идеи ... Братство между хора от различни религии\", каза той в традиционното си послание \"Урби ет Орби\" ( Към града и на света – бел.ред) от площад Свети Петър.   Папата каза, че се надява, че примирието в опустошения от конфликта Йемен ще сложи край на разрушителната война, която е отнела живота на около 10 000 души от 2015 г. и е тласнала 14 милиона йеменци до ръба на оцеляването.\r\n\"Моите мисли са насочени към Йемен, с надеждата, че примирието, постигнато от международната общност, може най-накрая да донесе облекчение на всички онези деца и хора, изтощени от войни и глад,\" каза той.  Папата също така говори за войната в Сирия, откъдето американският президент Доналд Тръмп е решил да изтегли около 2000 войници .\r\n\"Нека международната общност работи решително за политическо решение ... така че сирийският народ, особено всички, които са били принудени да напуснат собствените си земи и да потърсят убежище другаде, да се завърнат, за да живеят в мир в собствената си страна\", каза той, предаде \"Фокус\".   Светият отец също така каза, че се надява да бъдат подновени мирните преговори между израелците и палестинците \", които могат да сложат край на конфликт, който повече от 70 години поразява земята, избрана от Господ, за да покаже лицето си и любовта към хората.\"    ", "date": "2018.12.25", "title": "Папа Франциск призова за мир в Сирия и Йемен"}
{"url": "https://www.actualno.com/politics/makedonski-medii-bylgarskite-politici-trupat-podkrepa-v-bylgarija-s-napadki-kym-makedonija-news_713336.html", "text": "  Българските политици „ловят“ гласоподаватели, като говорят за Македония, пише македонският вестник \"Нова Македония\", цитиран от \"Фокус\".     Променя ли България отношението си към споразумението между Македония и Гърция, се пита изданието. \"Този въпрос възниква след последното изявление на българския президент Румен Радев, по Дарик радио, в което той посочва, че България не е съгласна с името \"Северна Македония\". Според Радев дейността на българското правителство по отношение на интеграцията на Западните Балкани върви твърде бързо и това е пагубно за България, а проблемите, които са насложени от векове, просто трудно се решават за шест месеца\", пише Нова Македония.   Политическите анализатори, с които се консултира изданието, твърдят, че критичното изказване на Радев относно Споразумението от Преспа не отразява напълно реалните позиции на България към това събитие.\r\nСпоред тях това изказване на Радев е предназначено за събиране на ежедневни политически дивиденти, които ще бъдат използвани в местната избирателна битка. Анализаторите добавят, че освен българския президент в последно време, има и много други местни политици, които разпространяват объркващи сигнали и изграждат политически кариери за сметка македонския въпрос.  Университетският професор Лазар Лазаров от Македония смята, че няма промяна в междудържавните отношения, а всичко, което се случва сега в България, е просто още една битка на социалистите, водени от Румен Радев с партията ГЕРБ на Бойко Борисов.\r\nСпоред него това събитие наподобява в много отношения македонските вътрешнополитически дискусии, които ежедневно се отразяват от медиите по тази тема и се провеждат предимно между ВМРО-ДПМНЕ и СДСМ.   ", "date": "2018.12.25", "title": "Македонски медии: Българските политици трупат подкрепа в България с нападки към Македония"}
{"url": "https://www.actualno.com/society/etnograf-spored-narodnite-vjarvanija-koledarskata-gega-pritejava-magichni-sili-news_713340.html", "text": "  Според народните вярвания коледарската гега притежава магични сили и има специален ритуал за нейното приготвяне. Това каза в интервю за „Фокус“ Илия Вълев, етнограф в Регионалния исторически музей. Той посочи, че подготовката на коледарската дружина започва още от Игнажден.     „Коледарите се събират в дома на станиника или водача на дружината. Те разучават коледарските благословии и песни и обозначават маршрута, по който ще преминат през селото в коледната нощ, така че да не остане нито една къща необходена\", добави той. Илия Вълев подчерта, че приготвянето на гегата е изпитание за новите коледари. „Те трябва да отидат в гората в потайна доба, обикновено след полунощ, в дните от Игнажден до Коледа, за да си набавят коледарската гега. Отивайки и връщайки се от гората, те трябва да спазват пълно мълчание. Откъсват клон, който в последствие ще се превърне в коледарската гега. Задължително трябва да минат през течаща вода, където потапят гегата, за да се изчисти и да придобие магическата сила, тъй като гегата е един задължителен обреден реквизит на коледарите.   Преди да влезне в дома на станиника новият коледар оставя гегата навън до сутринта, за да преспи под звезди. С изгрева на слънцето той задължително я прибира при останалите коледарски геги, за да не я види чужд поглед. След като си набави коледарската гега, той има право да влезе в коледарската дружина, да стане пълноправен член в групата и да започне да разучава благословиите и песните“, посочи Илия Вълев. По думите му коледарската дружина излизала на Бъдни вечер в полунощ. „Тя трябва да обиколи всяка една къща в селото. Строго се съблюдава всеки коледар да не минава през собствения си дом. Неговите домашни не трябва да го виждат като коледар\", каза още Вълев.", "date": "2018.12.25", "title": "Eтнограф: Според народните вярвания коледарската гега притежава магични сили "}
{"url": "https://www.actualno.com/showbusiness/nina-dobrev-se-pribra-v-bylgarija-za-koleda-snimki-news_713345.html", "text": "  Нина Добрев се прибра в родината си, за да отпразнува Коледа заедно със семейството си. Звездата от \"Дневниците на вампира\" в момента е в София с най-близките си.     29-годишната актриса, която като дете , сподели празнични семейни снимки в Instagram.\r\n\"Вкъщи за празниците\", написа Нина в социалната мрежа.   Разбираемо, постът й събра много лайкове и положителни коментари от българските й фенове. Все още не се знае до кога Добрев ще остане в страната, но ако имате повече късмет, може да я срещнете из софийските улици.", "date": "2018.12.25", "title": "Нина Добрев се прибра в България за Коледа (СНИМКИ)"}
{"url": "https://www.actualno.com/europe/turcija-predupredi-francija-da-prekrati-podkrepata-za-kurdskite-milicii-news_713341.html", "text": "  Турция предупреди Франция да не защитава подкрепяните от САЩ кюрдски милиции в Сирия и заяви, че военната мощ на Анкара е достатъчна, за да победят „Ислямска държава“ след оттеглянето на американските войски, предава AFP, цитирани от \"Фокус\".     Решението на Вашингтон да изтегли всичките две хиляди военни от Сирия внесе смут сред повечето съюзници, включително Франция, но бе приветствано с одобрение от Турция, припомня агенцията.   Анкара вярва, че нейните сили, подкрепящи сирийските опозиционни бойци, сега ще имат по-добра възможност да се съсредоточат върху кюрдски бойци от подкрепяните от САЩ Отряди за народна самоотбрана (YPG), които Турция разглежда като клон на забранената в Турция и призната за терористична организация в много страни по света Кюрдска работническа партия (PKK).\r\n\"Ако Франция остане, за да допринесе за бъдещето на Сирия, страхотно, но ако те правят това, за да защитят (кюрдските милиции), това няма да донесе никаква полза на никого\", каза министърът на външните работи Мевлют Чавушоглу според всекидневника „Хюриет“.  ", "date": "2018.12.25", "title": "Турция предупреди Франция да прекрати подкрепата за кюрдските милиции"}
{"url": "https://www.actualno.com/europe/zashto-iztegljaneto-na-amerikanskite-vojski-ot-sirija-e-losha-novina-za-rusija-news_713346.html", "text": "  Защо изтеглянето на американските войски от Сирия е лоша новина за Русия, анализира руският ежедневник “Взгляд“.     Оттеглянето на американските войски от Сирия е добра новина за Доналд Тръмп. Най-накрая той започна да следва политиката, която е обещал на някои свои избиратели-изолационисти, които искрено не разбират защо военното присъствие на САЩ в Сирия е необходимо и защо е необходимо да се харчат пари за него (обаче, съдейки по проучвания на общественото мнение, това не беше разбрано не само от изолационистите, но и от по-голямата част от американците). В името на демонстративната \"стъпка назад\", Тръмп не се упаши да се скара със силно уважавания в страната генерал Джеймс Матис, който подаде оставка веднага след като президентът изрази решението си за контингента в Сирия.   Оттеглянето на американските войски от Сирия е добра новина за самата Сирия, където (както и Москва) те подчертават ежеседмично: никой не е канил САЩ, те са нелегално на нейна територия, опитвайки се да помогнат за свалянето на напълно законното правителство. Наистина, прекратяването на американските въздушни удари, от които местното население е особено засегнато, е перспектива не на настоящето, а на бъдещето. Засега само две хиляди американски войници ще напуснат Сирия в рамките на два до три месеца. Но американската авиация ще остане в същите бази извън Сирия, където е била разположена по-рано, и ще бъде готова да се присъедини към конфликта по всяко време.\r\nОттеглянето на американските войски от Сирия е добра новина за онези, които биха искали публичното унижение на Вашингтон. Сега американските генерали се опитват да изградят \"добра новина\", но още от една или две години беше ясно, че Пентагонът не е постигнал целите си в Сирия и не може да ги постигне. Подкрепата за \"умерената опозиция\" беше провал поради поражението на тази опозиция, а ЦРУ, чиито оперативни служители набираха бойци на място, като че ли предадоха всички, които успяха. След края на „прочистването по Ефрат“ присъствието на американците в страната беше позиционно стоене, което не можеше да се превърне в нещо различно от открит военен конфликт с Русия, докато обичайната прокси война не донесе никакви бонуси „на фронта“.  Въпреки това, твърденията, че изтеглянето на американските байонети от Сирия е добра новина за Русия, за съжаление, са твърде оптимистични. Дори въпреки факта, че в рамките на публичните изказвания руските военни и дипломати одобриха хода на Вашингтон.\r\nПървата причина е, че американските войници заминават, но Съединените щати остават - и участват в прокси- война чрез чужди ръце с помощта на интриги, финансиране или доставки на оръжие и ще продължат да участват. Няма никакви американци около Донбас, но тяхната деструктивна и значима роля в украинския конфликт е очевидна., пише изданието\r\nКоалицията, обикновено наричана \"проамериканска\" в руските медии, ще продължи да функционира. Французите, се забъркаха в сирийския конфликт много преди активната намеса на Вашингтон, не си отиват. Саудитска Арабия все още се намира там със сателити от типа на Обединените арабски емирства (ОАЕ) - един от основните двигатели на процеса на преразпределение на влияние в Сирия. Само миналия месец имаше съобщения, че саудитците ще отпуснат 100 милиона долара за продължаване на сирийската си политика, още 50 ще бъдат дадени на Обединените арабски емирства, същото толкова и на французите.       В същото време развитието на ситуацията в региона ще стане още по-непредсказуемо, т.е. експлозивно. Очевидно Израел и, което е по-важно, Турция ще започнат по-агресивна политика. Между другото, в навечерието на подписването на заповедта за оттегляне на войските, Тръмп проведе дълги телефонни преговори с президента на Турция Реджеп Тайип Ердоган.\r\nОсновните различия между американците и турците в региона са кюрдите (Башар Асад е еднакво мразен и от двете страни, но сега Анкара се опитва да не заявява публично това). Ако за САЩ, кюрдите са главният съюзник и партньор, за турците те са врагове. Самите кюрди играят единствено за себе си и е възможно след като американците напуснат, те да станат много по-съгласни на съюз с Асад, който им беше предложен повече от веднъж. Това е добре, пише изданието.\r\nЛошото е, че американците балансираха присъствието на Турция, с други думи, турските войски бяха принудени непрекъснато да се съобразяват с тях, а сега Ердоган разшири възможностите за разрушително творчество. Крехкото равновесие е нарушено и твърде много сега зависи от това как и дали Москва е в състояние да сдържа турските амбиции, чиято основна същност е да оформят значителна част от Сирия като зона на своето абсолютно влияние.\r\nОсвен това от Москва зависи дали ще бъде възможно да се запазят все още оставащите центрове на тероризма в Сирия. Трябва да се разбере, че в провинция Идлиб, където са събрани групировки от всякакъв вид, изтласкани от други райони на Сирия, все още нищо не е ясно. Вече не е възможно да се прехвърли отговорността за евентуалната дестабилизация на Съединените щати. В най-добрия случай ще се прехвърли на Турция, тъй като Идлиб е нейната област на отговорност, но Анкара и Вашингтон, противопоставящи се на международно ниво, са фундаментално различни субекти. В глобалното измерение тежестта на тези участници е несравнима и с Турция Русия просто трябва да поддържа добри отношения, което донякъде стеснява полето за маневриране.\r\nИ последно. Докато американците присъстваха в Сирия чрез войски и оръжие, имаше тема за договаряне. От доста дълго време координацията около Сирия беше почти единственият канал за взаимодействие между Руската федерация и САЩ, понякога продуктивно взаимодействие. Колкото и американците да искат да вкарат Русия в пълна изолация, те не могат да отрежат тази линия от контакти с Москва, цената на въпроса е твърде висока - рискът от открита война (която те обичат да наричат Трета световна война).      Според конспиративната, но много често срещана гледна точка, възможността за договаряне с Вашингтон се превърна в една от основните причини за въвеждането на руския контингент в Сирия. Макар това да е само конспирация едва ли е възможно да се изключи напълно този мотив. Ще отстъпим тук и ще се отстъпите там (например в Донбас) - това е доста работещ метод, когато става въпрос за наистина мащабно противопоставяне на суперсили.\r\nКакто и да е, сега този прозорец от възможности се затвори - американците напускат играта и не планират да седят на обща сирийска маса. Това е разбираемо: те вече не очакват да спечелят в Сирия, сега техният интерес е да спаси (ако е възможно) остатъците от влияние \"на сирийския фронт\", но в същото време да разпалят конфликта и да инвестират в неговото влошаване. Тъй като не могат да бъдет победител и трябва да напуснат, те ще целят конфликтът да продължи доста дълго и да изтощят противника колкото е възможно повече\r\nСега ще трябва Русия да се договаря не със САЩ, а с Турция, която няма какво да предложи в други области (например Донбас), но като посредник между руснаците и американците, турците очевидно не са подходящи. Израелците, например, са подходящи, но те искат твърде много, а способността на Русия да повлияе на Иран по такъв начин, че да реализира дори половината от израелските желания, е ограничена.\r\nВ краткосрочен план Русия получава регион, в който политическо уреждане на конфликта вече е започнало, но постигането на наистина траен мир е въпрос за далечното бъдеще. Американците вече няма да се занимават с Русия директно, но ще увеличат натиска си отвън, налагайки \"война на изтощение\" и очевидно искат Русия да затъне в сирийския пясък. В същото време политическата карта не е опростена, напротив, отново ще започне процесът на преразпределение на сферите на влияние, чиито резултати са непредсказуеми, също толкова непредсказуеми като турците и саудитите.\r\nВ същото време Москва ще трябва да реши къде да заложи и какви възможности има за атаки и отстъпки, тъй като в глобален смисъл конфронтацията със САЩ продължава. В случая със Сирия сега на практика Русия няма няма какво да предложи на американците, защото американците сами не искат нищо конкретно от там. Освен, разбира се, че Русия да губи след тях.", "date": "2018.12.25", "title": "Защо изтеглянето на американските войски от Сирия е лоша новина за Русия"}
{"url": "https://www.actualno.com/society/novinite-naj-vajnoto-za-denja-25-dekemvri-news_713337.html", "text": "        Негово светейшество Българският патриарх и Софийски митрополит Неофит оглави богослуженията за Рождество Христово в патриаршеската катедрала „Св. Александър Невски“. Божествената Света Литургия започна в 9.30 ч. Първата половина на месец май прикова погледа на всички към един от най-обичаните, достойни, целеустремени българи. Боян Петров е не само национална гордост, а човек от световна величина, за когото великият Меснер, първият човек, изкачил Еверест без кислород, а после и първият, покорил всички осемхилядници, винаги говореше с голямо възхищение.   В България сме на последно място по поставяне на противогрипна ваксина. Това каза за „Фокус“ пулмологът д-р Рада Александрова.     Най-малко петима души загинаха и други 21 бяха ранени, след като вторник следобед в провинция Фудзиен в източната част на Китай отвлечен автобус се вряза в пешеходци, предава AFP, цитирани от \"Фокус\". Стрелба и поне една експлозия разтърсиха либийското външно министерство във вторник, когато нападатели атакуваха сградата в столицата Триполи, съобщиха свидетели и правителствени медии. Най-малко един човек е загинал при нападението според първоначалните информации. 1,3 млрд. лв. ще имат ВиК операторите у нас по Оперативна програма „Околна среда” за програмния период 2014-2020. Проектите ще се изпълняват на територията на 51 агломерации с над 10 000 еквивалент жители, като от подобрената инфраструктура ще се възползват над 2 млн. българи, съобщават от МРРБ.   Броят на загиналите от цунамито в Индонезия е нараснал до 429 души. Това съобщи в понеделник информационната агенция Xinhua, цитирайки представител на Националната агенция за предотвратяване на природни бедствия Сутопо Нурохо, предава TACC, цитирани от \"Фокус\". По-рано се съобщаваше за 373 жертви и 1459 ранени.", "date": "2018.12.25", "title": "Новините: Най-важното за деня, 25 декември"}
{"url": "https://www.actualno.com/healthy/pulmolog-v-bylgarija-sme-posledni-po-protivogripni-vaksini-a-vyrluva-opasen-virus-news_713314.html", "text": "  В България сме на последно място по поставяне на противогрипна ваксина. Това каза за „Фокус“ пулмологът д-р Рада Александрова.     По думите ѝ още от началото на ноември в страната ни върлуват вируси и сме на прага на грипна епидемия. „Нападнати сме от грипен вирус А, който е доста опасен защото се разпространява много бързо и най-важното, за да се предпазим от него е нужна противогрипната ваксина, за която вече е късно“, посочи д-р Рада Александрова.   Тя допълни, че единственият начин, за да не се разболее човек от грип е като се изгради имунитет против даден вирус.\r\n„Късно е през декември да се мисли за противогрипна ваксина, затова е необходимо хората да ограничават да посещават места, където се събират много хора и да засилят имунната си система с природни средства“, каза пулмологът.  Според д-р Рада Алексиева основната причина за широкото и бързо разпространение на вирусите е, че пациентите нямат навика да се ваксинират против различните щамове на грипа.   ", "date": "2018.12.25", "title": "Пулмолог: В България сме последни по противогрипни ваксини, а върлува опасен вирус"}
{"url": "https://www.actualno.com/showbusiness/kevin-spejsi-napraviha-mi-impijchmynt-bez-syd-news_713323.html", "text": "  Кевин Спейси вече официално е обвиняем за сексуално посегателство срещу 18-годишен младеж. Делото е насрочено за 7 януари. Американският актьор обаче отвърна на удара с провокативен видео монолог, в който отрича всякаква вина.     „Не би повярвал в най-лошото без доказателства, нали? Не би прибързвал със заключенията без факти”, казва той с акцента и маниера на героя си от „Къща от карти” Франк Ъндърууд.   Обявява се за жертва на \"импийчмънт без съд\" и обещава, че скоро \"ще знаете пълната истина\". \r\nЕтюдът продължава 3 минути, озаглавен е „Нека бъда искрен” и . Това е първият публичен коментар на Спейси след избухването на секс скандала с него преди повече от година. Няколко души го обвиняват в тормоз, като в някои случаи става дума за инциденти, датиращи чак от 80-те.  Звездата в един случай обяви, че няма спомен от случилото се, а за другите категорично отрече да е извършвал нещо лошо.\r\nРезултатът от всичко това беше истински кариерен крах за актьора. Героят му в „Къща от карти” беше убит преди началото на новия сезон, а пълнометражен филм с негово участие беше заснет наново. Имаше и зрителски бойкот на продукциите, в които Спейси се е снимал.   „Разбира се, някои повярваха на всичко. Те просто чакат със затаен дъх да ме чуят как признавам всичко. Ще кажат, че не съм проявил уважение, че не съм играл по правилата… Сякаш съм играл някога по нечии правила. Никога не съм. И ти харесваше”, обръща се директно към зрителя Ъндърууд. Или Спейси.    ", "date": "2018.12.25", "title": "Кевин Спейси: Направиха ми \"импийчмънт\" без съд"}
{"url": "https://www.actualno.com/balkani/vuchich-kosovo-otkazva-kompromis-s-belgrad-news_713320.html", "text": "  Косовските албанци по всякакъв начин избягват компромис между Белград и Прищина. Това съобщи във вторник по телевизионния канал RTV Pink сръбския президент Александър Вучич, цитиран от TACC.     \"Албанците смятат, че цялото Косово принадлежи на тях, а сърбите, особено сърбите от Косово и Метохия, знаят, че Косово не е наше. Албанците не искат никакъв компромис, но ако искат, ние сме готови за разговор и споразумение, което може да осигури задоволително бъдеще за сърбите и албанците ”, каза Вучич.   В същото време президентът потвърди позицията си, че диалогът ще продължи само след отмяна на митата върху сръбските стоки. \"Само когато премахнат тези мита. Ще действаме съобразно правната рамка. Нека те само да премахнат митата\", каза той.\r\nНа 21 ноември Косово наложи 100% мита върху стоки от Сърбия и Босна и Херцеговина. Вучич проведе извънредни срещи с посланиците на Русия, Китай, САЩ, Великобритания, Франция, Германия и Италия, както и извънредно заседание на Съвета за сигурност на страната. Министър-председателят на Босна и Херцеговина Денис Звизич заяви, че подобно решение на Косово е погрешно и нарушава Споразумението на страните от Централна Европа за свободна търговия (ЦЕФТА). Решението на Прищина предизвика протести на сръбското население в северната част на страната (наречена регион в източника), припомня ТАСС, цитирани от \"Фокус\".  ", "date": "2018.12.25", "title": "Вучич: Косово отказва компромис с Белград"}
{"url": "https://www.actualno.com/vraza/edin-chovek-e-postradal-pri-katastrofata-na-pytja-borovan-altimir-news_713324.html", "text": "  Един човек е пострадал при катастрофата на пътя Борован – Алтимир. Това съобщиха от пресцентъра на МВР. Катастрофата е станала между два автомобила в района след Борован. При инцидента е пострадал един човек, който е откаран за преглед в болнично заведение със съмнение за комоцио. Местопроизшествието е запазено и движението се регулира от полицейски служители.     ", "date": "2018.12.25", "title": "Един човек е пострадал при катастрофата на пътя Борован – Алтимир"}
{"url": "https://www.actualno.com/society/prognoza-za-vremeto-25-dekemvri-vtornik-news_713288.html", "text": "  През нощта срещу Коледа и до сутринта ще бъде облачно, ветровито и с превалявания, предимно от дъжд. Ще духа силен и поривист вятър от запад-северозапад и с него застудяването ще продължи; на места в Предбалкана и високите котловинни полета дъждът ще премине в сняг. През деня ще остане ветровито, но привечер вятърът ще отслабва.     От запад облачността ще се разкъсва и намалява, най-късно над югоизточните райони от страната, където ще остане облачно почти през целия ден. Температурите ще са без съществен дневен ход и минималните ще са между минус 4° и 1°, а максималните ще са между минус 1° и 4°. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН).\r\nСутринта по Черноморието ще бъде предимно облачно и по южното крайбрежие ще превали слабо. След обяд облачността ще се разкъсва и намалява до предимно слънчево време, най-късно над южните райони. Ще бъде ветровито с умерен до силен вятър от запад-северозапад. Температурите ще се понижат и максималните ще са между 2° и 4°. Вълнението на морето ще е 1 - 2 бала. Температурата на морската вода е 7° - 8°.\r\nВ планините няма да е подходящо за туризъм. Ще бъде ветровито и ще е студено. Ще духа силен западен вятър, който след обяд ще отслабва и ще се ориентира от север-северозапад. Ще нахлува студен въздух и в комбинация със силния вятър усещането ще е за мразовито време. Максималната температура на височина 1200 метра ще е около минус 5°, на 2000 метра - около минус 10°.  През следващите три дни облачността ще е разкъсана, в повечето райони предимно значителна. В сряда и четвъртък вятърът малко ще отслабне, повече в нощните часове, но през деня отново ще се усилва и ще бъде умерен, от север и северозапад. Минималните температури през първия ден ще се понижат, а дневните съвсем слабо ще се повишат. В петък вятърът ще отслабне още, за кратко ще бъде от югозапад. На отделни места в Северна България ще превали слабо – предимно дъжд. Минималните температури ще останат без особена промяна – предимно между минус 5° и 0°, а дневните още малко ще се повишат. Атмосферното налягане ще се повиши значително и ще е по-високо от средното за месеца.", "date": "2018.12.25", "title": "Прогноза за времето - 25 декември (вторник)"}
{"url": "https://www.actualno.com/europe/kremyl-potvyrdi-planiranata-vizita-na-putin-v-belgrad-prez-januari-news_713327.html", "text": "  Кремъл потвърди планираната визита на Владимир Путин в Белград през януари, предава TACC, цитирани от \"Фокус\".     Посещението на руския президент Владимир Путин в Сърбия трябва да се проведе през януари 2019 г., потвърди прес-секретарът на руския лидер Дмитрий Песков.   По-рано сръбският президент Александър Вучич заяви, че очаква руския си колега на посещение в Белград на 17 януари. За Последният път двамата лидери се срещнаха в Москва на 2 октомври 2018 година.\r\nСръбските медии преди това съобщиха, че по време на посещението на Путин в Белград се планира да подпишат 20 различни споразумения. В центъра на вниманието ще бъде и реализирането на съвместни проекти в областта на енергетиката, инфраструктурата и иновативните технологии.  Вицепремиерът на Русия Юрий Борисов заяви по-рано, че по време на посещението може да бъде подписано и споразумение за създаване на ядрен център в Сърбия.", "date": "2018.12.25", "title": "Кремъл потвърди планираната визита на Путин в Белград през януари"}
{"url": "https://www.actualno.com/society/bylgarija-prez-2018-godina-izchezvaneto-na-bojan-petrov-news_711313.html", "text": "  Първата половина на месец май прикова погледа на всички към един от най-обичаните, достойни, целеустремени българи. Боян Петров е не само национална гордост, а човек от световна величина, за когото великият Меснер, , изкачил Еверест без кислород, а после и първият, покорил всички осемхилядници, винаги говореше с голямо възхищение.     Какво се случи с Боян Петров? На 7 май жената до него Радослава Ненова публикува пост в социалните мрежи, в който обяви, че Боян е в . Беше четвъртия ден, в който алпинистът вече липсваше - последно бе видян, устремявайки се към връх Шиша Пангма на 3 май - поредното предизвикателство в стремежа му да изкачи всички 14 осемхилядници на планетата и да оформи т.нар. Хималайска корона.  \r\n\"Отлагах този пост, за да си представям още малко, че всичко е наред. Но историята бавно плъзна по чужди сайтове, а вече и във външно министерство. Боян е в неизвестност от дни, някъде по склона на връх Шиша Пангма. Със сигурност е направил опит да се качи на върха, защото палатката му е била на лагер 3. Времето рязко се е влошило и другите момчета са слезли в базовия лагер. Те са се движили един ден след него...спасителна акция в момента не е възможна. Най-рано утре ще тръгнат да го търсят. Държа постоянна връзка с тях по сателитния телефон\", написа тогава Радослава.  Малко по-късно просветна надежда - че Боян Петров се е обаждал от телефона си. Оказа се обаче, че и той всъщност е оставил устройството в лагера. \r\nСоциалните мрежи реагираха бурно на изчезването на алпиниста, новинарските емисии се посветиха изцяло на драмата с изкачването на Шиша Памгма, която всъщност никой не очакваше - той е най-ниският от всички осемхилядници. Планът на Боян бе да атакува него и Еверест, а до това да сложи \"Хималайската корона\" - метафора за покоряването на 14-те осемхилядници, оставаше съвсем малко. Всички мислеха, че след фамозните успехи на най-трудните - К2, Канджендзьонга и най-фаталния Анапурна (41% от опитите там завършват с трагичен край), Боян ще се справи с \"джуджето\" Шиша Пангма, както го наричат алпинистите. В този момент публикува , който бе масово цитиран и препечават в социалните мрежи - всички надежди бяха отправени към оцеляването на Боян, който след като бе преборил рака на два пъти, бе пропадал в цепнатина при изкачването на друг връх, след катастрофата в Кресненското дефиле, отново ще намери начин да изиграе смъртта и да триумфира над нея. А в книгата Боян Петров винаги разказва, че е един от най-внимателните алпинисти, че опитът го е научил никога да не рискува. Беше се случвало да стигне на 50 метра от връх и да се върне заради лошо време. И в алпинистките среди му се носеше славата на изключително внимателен играч - той често казваше, че каквото и да прави, винаги пази 20% от енергията си в случай на непредвидени обстоятелства. \r\nНа осми май Боян Петров в лагер 1. Това че палатката му бе открита празна и това, че стана ясно, че е оставил телефона си, предизвика съмнения, че е рискувал прекалено много. Опитни алпинисти обаче казаха, че това е обичайна практика - всеки грам се мери и всъщност е безопасно да си по-бърз и да качиш върха по-лесно, отколкото да се претрупаш с багаж, който да затрудни прехода в планината. Големият въпрос по-скоро бе дали Петров се е снабдил с достатъчно инсулин. Въпреки всичко разказахме за достатъчно случаи, в които алпинисти са и всички се надяваха, че то ще се случи и с Боян.    С всеки следващ ден обаче надеждата намаляваше. Алпинистът Марио Виелмо , че шансовете всъщност са доста малки. А се оказа, че и на няколко пъти спасителната операция бе отлагана. \r\nМеждувременно се стигна до безпрецедентна дипломатическа ситуация, в която към издирването в Непал, въпреки традиционно обтегнати отношения между двете страни. Бяха изпратени и Случи се и нещо особено неприятно - първоначалната мощна подкрепа се раздвои по . Чуха се вечните български гласове, за които правилно е казвано, че ако има български ад, той е такъв, в който всеки натиска другия в казана. Защо бил хукнал Боян по чукарите, заслужавал съдбата си, с какво бил допринесъл за държавата и прочие чобански изказвания. \r\nНадеждите угаснаха, когато се оказа, че , най-близкия до върха. Бе открита , но него го нямаше. Операцията , а за Боян все по-често започна да се говори в минало време. \r\nСтотици почетоха паметта на Петров в по любимия маршрут на алпиниста за тренировки и разходки - от \"Княжево\" до Копитото. А Радослава Ненова до последния момент запази самообладение и някак си поне в публична среда направи впечатление на изключително силен човек, който намира воля да се справи с трагедията и да запази Боян Петров като легенда, а не да изпадне в черен траур. Затова и написахме - специално за нея.   Това, което остана на светлия християнски празник Коледа, е да си спомним за , които вдъхновяват мнозина, независимо към какви върхове - реални или лични - са се отправили. И никога да не ги забравяме.", "date": "2018.12.25", "title": "България през 2018 година: Изчезването на Боян Петров"}
{"url": "https://www.actualno.com/society/vesela-koleda-news_713022.html", "text": "  Честита Коледа, скъпи читатели на Бъдете здрави, щастливи и много обичани. Напълнете сърцата си с любов и не забравяйте, че малките неща са в основата на голямото щастие!     Днес отбелязваме един от най-големите църковни празници - Рождество Христово, на който се чества рождението на Божия син - Исус Христос.\r\nВ България коледните празници започват още от 24 декември. Тогава празнуваме , когато, според християнските обичаи, приключват предколедните пости, които траят 40 дни. Едно от най-популярните имена на Бъдни вечер е Малка Коледа, което е и още един знак кога започват празниците по случай раждането на Спасителя.\r\nДнес, 25 декември, е същинската Коледа. Това е денят, в който се ражда Исус Христос. В мига на Рождеството в небето пламнала необикновена светлина, явил се ангел, който съобщил, че на света е дошъл Спасителят. Празникът е известен под имената Рождество Христово, Божик, Божич. В България Коледа като официален празник се утвърждава с решение на Народното събрание от 28 март 1990 година. Освен религиозен празник, Коледа е и своеобразна граница във времето. Рождество Христово представлява началото на съвременното летоброене, което е в сила и до днес. Календарът е създаден от римския монах Дионисий, който е изчислил, че Христос се е родил 754 години след основаването на Рим.   За разлика от Бъдни вечер, на коледната трапеза се слага и месо. Няма задължение относно броя на ястията, но традицията повелява да има пуйка или свинско месо, а както знаем „свинско и винско” е фраза, от която кръвта на всеки българин бушува. Коледа, разбира се, не може да мине без сладко – меденки, джинджифилови сладки, коледни кейкове и миризмата на канела. Тези сладки традиции са по-скоро привнесени от Западна Европа у нас, но едва ли някой има нещо против тях. У нас традицията повелява да се пекат гевреци, наречени колаци. Те се мажат с масло и се поднасят с мед или сладко.     Разбира се, най-хубавата традиция за мнозина, е идването на Дядо Коледа. Съвременният вид на милия старец се счита за дело на популярната американска компания Coca Cola, която изменя образа на Свети Никола от Мира с рекламна цел. Свети Никола е живял е живял през трети-четвърти век след раждането на Христа във Византия и е останал в историята като изключително религиозен и благочестив човек, който е дарил цялото си богатство на най-бедните. В негова чест възниква обичаят да се разменят подаръци. Дълги години в България Дядо Коледа беше известен като Дядо Мраз, а подаръците се даваха на Нова година. Дядо Мраз е образ от славянската митология, който е символ на зимата. Той е и символ на настъпването на Нова година – облечен е в червено-синя-бяла одежда. Дядо Мраз и внучката му Снежанка в съвременния си вид се раждат през 1930 година, когато в Съветския съюз Коледа била обявена за обикновен работен ден. Елхата, под която Дядо Коледа слага подаръци, е традиция, възникнала в Германия. Старите германци вярвали, че в нея живее духът на гората, който ги закриля, а по-късно вечнозеленият цвят на клоните ѝ вече означавал вечна вяра в Исус Христос. Традицията повелява коледната елха да се слага на 23-ти декември и да се маха на 5-ти януари.    На Рождество Христово имен ден имат всички, които носят имената Христо, Христина, Християн, Християна, Кристиян, Кристияна, Кристина, Радослав, Радославa, Радостина, Радостин, Божидар, Емил, Емануил, Ренета. Техният празник е двоен, затова нека първи се чувстват поздравени, да не се спасят от здраве, щастие и късмет, както и всички покрай тях. Разбира се, Коледа е всеобщ празник, но празникът има свои традиции в различните държави по света. Ето и някои от тях:   Австралия - там Коледа често се празнува на плажа при 40 градуса температура. В Южното полукълбо Коледа съвпада с ваканцията и отпуските и австралийците обичат да прекарват празничната нощ в градината на светлината на свещи и факли. По традиция коледната елха тук се слага на 1 декември. Австрия - това е страната, където се ражда известната коледна песен „Зимна нощ\", изпълнена за пръв път в църквата „Свети Никола\" в Обендорф, близо да Залцбург, през 1818 година.    Албания - празникът е един от най-популярните фестивали и се посреща с голямо веселие от местните хора. Аржентина – хората там украсяват не елха, а вечно зелените дръвчета със сняг, направен от памук. Традиционно на Коледната вечеря цялото семейство се събира в лятната градина. Армения - арменците празнуват Бъдни Вечер на 5 януари, а Коледа и Богоявление в един ден - на 6 януари, тъй като спазват Юлианския календар. Бангладеш - по Коледа мъжете засаждат двойки от бананови дървета в близост до къщите си и до църквата. Малко преди Коледа те накланят листата им, така че да се образува дъга. Бахамските острови – коледните чествания, наречени Junkanoo, се провеждат на 26-ти декември и 1-ви януари. Между 2 часа през нощта и сутринта огромен парад радва стотици хора с танци, музика и най-различни костюми.    Беларус - тук сламата е важен аспект от Коледа. Повечето от ярко оцветените играчки на елхата в Беларус са направени от слама във всякакви форми. Белиз - елхата се украсява с лодки, символизиращи успешната риболовна индустрия на страната. Друга типична декорация са птиците, които са символ на мира. Боливия - основният акцент на коледната украса е сцената \"Рождество Христово\". Повечето от тях са направени под формата на пирамида със самата ясла в горната част. Босна и Херцеговина - коледните дръвчета са украсени с играчки, шоколад, светлини и цветни топки и традиционно гарнирани със звезди. Бразилия - обичайте са доста различни поради различните вярвания. Една от традициите е направата на сцената на \"Рождество Христово\" или \"Пресепио\" (думата произлиза от иврит \"presepium\", което означава леглото от слама, на което Исус е спал за първи път във Витлеем).", "date": "2018.12.25", "title": "Весела Коледа!"}
{"url": "https://www.actualno.com/viewpoint/razfasovanata-nacija-news_713201.html", "text": "  Едно изказване на кмета на Пловдив през миналата седмица буквално взриви социалните мрежи. По време на общинската сесия , че от общината организират празник на  26 декември, на който на площада ще бъдат разфасовани две прасета, като освен това ще има вино, бира и друга храна, а ястията ще бъдат приготвени от Ути Бъчваров. Реакцията в социалните мрежи беше мигновена и още на другата сутрин кметът , че думите му са имали за цел именно това – да тестват общественото мнение и да се види имат ли традициите място в съвременния ни живот.     Цялата тази сага наистина се превърна в един социален експеримент, който е много показателен за средата в България. Истерията, създадена от изказването на кмета, за пореден път показа каква огромна пропаст между хората зее в обществото ни. Докато едни приветстваха идеята, други я окачествиха като примитивна и неуместна. Стигна се дотам, че дори авторитетни медии разкритикуваха остро намерението в центъра на Пловдив да се организира подобно събитие. Интересното в случая е, че много от тях буквално преиначиха думите на кмета като писаха, че се готвело заколване на прасета. Именно подобни уж сериозни издания описаха апокалиптични картини как на Главната в Пловдив щели да колят прасета и да се леят реки от кръв. Дали политически мотивирани или водени от желание за рейтинг и тираж, те не обърнаха внимание на това, че кметът каза \"разфасоваме\". Погледнато безпристрастно, това може да означава, че тези прасета биха могли да се разфасоват и след като бъдат опечени. Нещо, на което обаче никой не обърна внимание, а и никой не се сети да попита. Подобни цели опечени животни между другото се срещат в не един и два магазина, като често дори могат да бъдат видени на витрина на самата главна улица.\r\nВсички знаем, че в големи градове като Мюнхен, Виена и Прага има традиционни коледни базари, на които се предлагат тонове месо в най-различна форма. Само че там предлагането на бира и греяно вино с вурстчета, свински джолан или ребърца например, се води за цивилизовано, докато тук подобно събитие в очите на критиците изглежда като ретроградно и примитивно. Факт е, че повечето хора се хранят редовно с месо и това е нещо напълно нормално. Всъщност, в наше време се яде повече месо, откогато и да било в човешката история. Наскоро дори имаше интересно проучване, според което само за домашните любимци в САЩ годишно отиват повече мръвки, отколкото за цяла Франция. На някои места можеше дори да се види как се правят обобщения, че тези, които не са съгласни с тази идея са само високоинтелигентни хора, живели на Запад, които насреща си имали простолюдие, живяло на село, хора, които според авторите са виновни за всичко лошо, случило се в държавата ни. А именно подобно поставяне на хора под общ знаменател в никакъв случай не е признак за висока култура и интелект.\r\nФакт е, че коленето на прасе и приготвянето му за празничната вечеря е традиция тук от векове. Тя обаче очевидно пречи на някои, които хем обясняват как са за пълна свобода и неограничен личен избор, хем скачат като ощипани всеки път, когато нещо не отговоря на техния мироглед. Критици на идеята дори нарекоха обичаят зверство, който няма място в съвременното ни общество. Бегъл поглед в културата на западните народи, с които често се сравняваме обаче показва, че там има много по-шокиращи традиции, живи и до днес. Така например, всяка година край Фарьорските острови датчани избиват жестоко стотици китове, а исландците правят пиршество, на което буквално на улицата ядат варена овча глава, мариновани тестиси на добитък и други подобни \"деликатеси\".  Очевидно е, че този въпрос за пореден път стана пример за това колко големи са различията в българското общество, което изглежда по-разфасовано от всичките прасета, които ще бъдат изядени за Коледа. Какъвто и да е казусът в България, той води до огромно разделение и истинска война по форуми и социални мрежи. Това положение се засилваше все повече през годините на прехода и в крайна сметка достигна връхната си точка днес. Противници и привърженици на една или друга теза, партия или идея изключително рядко успяват да проведат дори елементарен диалог, а разделението на \"фили\" и \"фоби\" е по всякакви теми, дори и те да са далече от живота в България. Те се замерят с епитети като \"рубладжии\", \"путинисти\", \"соросоиди\" и \"джендъри\", като никой не се опитва да разбере мотивите на събеседника си отсреща.\r\nПодобно разделение стана още по-очевидно с навлизането на платформите за споделяне. Там може да се види как наглед интелигентни и образовани хора стигат до крайности и обиди, спорейки ожесточено със своите опоненти. Така постепенно нормалните хора бяха избутани встрани от смислен дебат, а форумите и социалните мрежи бяха превзети от най-агресивните защитници на дадена теза, като напълно оправдано често се прокрадват съмнения, че в много от случаите те са финансово мотивирани, за да защитават една или друга теза. Всичко това още повече изостря различията и прави невъзможно постигането на консенсус дори и по незначителни въпроси, като казусът с двете прасета на площада.\r\nОчевидно е, че каквито и идеи да се лансират, те трудно ще намерят път до сърцето на претръпналия и невярващ на нищо българин. Така недоверието към всичко и всички, огромното разделение и неприкритата омраза към хората с различно мнение, обрича държавата ни на тежко бъдеще.      Елин Андреев ", "date": "2018.12.25", "title": "Разфасованата нация"}
{"url": "https://www.actualno.com/celebrate/chestito-rojdestvo-hristovo-news_712410.html", "text": "  В последните столетия преди Рождество Христово Юдея се намирала току-речи постоянно под тежкото иго на иноплеменници: изпод владичеството на персийците тя минала под властта на Александър Велики, а след неговата смърт - под владичеството на египтяни, сетне на сирийци, а след кратковременна независимост - под властта на римляните, които обложили юдеите с данък и за цар поставили Ирод. Страдайки под чуждо иго, юдейският народ се утешавал с надеждата за скорото идване на Спасителя или Месия - Христа, обещан от всички пророци.     Пророчествата ясно определяли и времето, и мястото на Спасителевото раждане. Пророк Даниил предсказал, че Христос ще се яви след 490 г. от възстановяването на Йерусалимския храм; пророк Михей означил мястото на Неговото раждане - Витлеем (Мих. 5:2; Мат. 2:6).\r\nС приближаване на указаното време всички надежди на юдеите се устремили към идването на Месия, от Когото те очаквали за себе си величие и слава. Чудесните личби, които ставали при раждането на Йоана Предтеча, бързо се разнесли по планинската страна на Юдея. Пророческите думи на свещеник Захария, внушени му от Св. Дух, ясно посочвали приближаващото се явяване на Спасителя: \"И ти, младенецо, ще се наречеш пророк на Всевишния, понеже ще вървиш пред лицето на Господа, за да приготвиш Неговите пътища\" (Лука 1:76). Но юдеите още не знаели за благовещението, пратено на св. Дева Мария. Като приела с вяра думите на архангела, който й известил, че ще роди Син, Който ще се нарече Син Божи, тя смирено пазела тая вест в сърцето си. Нейният годеник Йосиф узнал за това от ангела, който му се явил насън.\r\nЙосиф, макар да произлизал от царския Давидов род, живял в труд и бедност. Той бил дърводелец и с упражняването на този занаят изкарвал прехраната си.  Когато наближило време Мария да роди, особен случай я повикал с Йосиф във Витлеем. Римският император Август заповядал да се направи народно преброяване в цялата обширна империя. Всеки отивал да се запише в онова място, където бил роден. Йосиф трябвало да отиде във Витлеем, бащиния Давидов град.\r\nВитлеем бил незначителен град в околностите на Йерусалим. През време на преброяването той се оказал малък да побере дошлия в него народ. Йосиф и Мария не могли да намерят място в гостоприемницата и били принудени да се подслонят извън града в една пещера, където нощно време пастирите затваряли добитък. Тук Мария родила Сина си, повила Го в пелени и Го положила в яслите, където били привързани осел и вол, които със своето дишане съгрявали божествения Младенец.\r\nПървата вест за това велико събитие ангелите съобщили на смирените пастири, които недалече от Витлеем пазели в полето стадата си. Ненадейно те видели на небето чудна светлина, и ангел Божи им се явил в небесна слава. Бедните пастири се уплашили от чудното видение, но ангелът им казал:    \"Не бойте се! Ето, благовестя ви голяма радост, която ще бъде за всички човеци! Защото днес ви се роди в града Давидов Спасител, Който е Христос Господ. И ето ви белег: ще намерите Младенец повит, лежащ в ясли\" (Лука 2:10).\r\nЩом ангелът произнесъл тия думи, изведнъж се появило множество небесни сили, които хвалели Господа и пеели:\r\n\"Слава във висините Богу, и на земята мир, между човеците благоволение!\" (Лука 2:14)\r\nКогато се прекратило чудесното явление, изумените и зарадвани пастири си казали един на друг: \"Да идем до Витлеем и да видим случилото се там, за което ни възвести Господ!\" Като дошли до пещерата, те намерили Младенеца, лежащ в ясли, поклонили Му се и след това разказали на всички за това, което видели.\r\nСлед известно време в Йерусалим дошли мъдреци от Изток. Известно е, че някога в Халдея пророк Даниил бил поставен от Навуходоносор за началник над езическите мъдреци (Дан. 5:11). Трябва да се предполага, че тогава той открил на халдейските мъдреци своето пророчество за времето, когато ще се роди очакваният от юдеите Месия (Дан. 9:24-27). Това пророчество било предавано от поколение на поколение. И когато на Изток се появила необикновена звезда, мъдреците разбрали, че пророчеството се е изпълнило. Тогава те, не без особено внушение отгоре, се отправили към Йерусалим да се поклонят на родилия се юдейски цар. Следвайки източния обичай да се поднасят на царете дарове, те взели със себе си злато, ливан и смирна, и като дошли в Йерусалим, питали: \"Где е новородилият се Цар Юдейски? Видяхме звездата Му на Изток и дойдохме да Му се поклоним\". Цар Ирод, като узнал това, се смутил, събрал първосвещениците и учените книжници, и ги питал: \"Где трябва да се роди Христос?\" Те отговорили: \"Във Витлеем Юдейски, както е казано в пророчествата\". Тогава замисляйки зло, царят повикал мъдреците и им казал: \"Идете, разпитайте грижливо за Младенеца и като Го намерите, обадете ми, за да ида и аз да Му се поклоня!\" Мъдреците веднага заминали, и звездата, която те видели на Изток, им показвала пътя. Тя се спряла на същото място, където бил Младенецът. Като влезли, те Му се поклонили и с благоговение Му поднесли скъпоценните дарове. Така се изпълнили пророчествата, които преди толкова векове предсказвали идването на Избавителя.   Мъдреците, като се поклонили на Иисуса Христа, заминали по друг път за своето отечество, понеже получили от Бога насън повеля да не се връщат при Ирод. На Йосиф също насън се явил ангел и му казал: \"Стани, вземи Младенеца и майка Му и бягай в Египет, и остани там докле ти кажа! Защото Ирод ще търси Младенеца, за да Го погуби\". Йосиф изпълнил заповяданото и същата нощ заминал за Египет, където живял до смъртта на Ирод.\r\nПреданието говори, че през време на пътуването светото семейство било  нападнато от разбойници, и един от тях, като видял Иисуса, се удивил на красотата Му и удържал другарите си, като казал: \"Не им правете зло! Ако Бог вземеше на Себе Си човешки образ, не щеше да бъде по-прекрасен от тоя Младенец\". Тогава пресветата Дева казала на разбойника: \"Тоя Младенец ще ти се отплати с добро, задето сега Го запази\". Той бил същият разбойник, който по-късно бил разпнат отдясно на Христа, покаял се, повярвал в Него и чул думите: \"Истина ти казвам: днес ще бъдеш с Мене в рая\" (Лука 23:43). Изобщо преданието за пътешествието на божествения Младенец и пречистата Му майка се запазило живо в оная страна. Досега показват мястото, където те почивали под смоковнично дърво. Близо до това дърво тече чудесно явилият се за светите пътници извор, от който те пили и в който пресветата Дева къпала божествения Младенец. Явяването на божествения Младенец в Египет се ознаменувало и с велико чудо: идолите на Египет веднага паднали и се счупили.\r\nИрод чакал мъдреците, но като видял, че не се връщат, и страхувайки се за своя престол, решил да погуби Младенеца. Като не знаел как да Го намери, той заповядал да избият във Витлеем и в околностите всички младенци от мъжки пол от две години и надолу. Това ужасно злодеяние било извършено и изпълнило цялата страна с плач и ридание, но не постигнало целта си, защото Иисус Христос вече не бил тогава във Витлеем. Избиването на витлеемските младенци се възпоменава от Църквата на 29 декември.\r\nА в деня на Рождество Христово Църквата пее:\r\n\"Твоето Рождение, Христе Боже наш, огря света със светлината на познанието, защото при него служителите на звездите чрез звезда се учеха да се покланят на Тебе, Слънцето на правдата, и Тебе да признават за Изток от горе. Господи, слава на Тебе!\"\r\n\"Днес Девицата ражда Предвечния; а земята предлага пещера на Непристъпния; ангели заедно с пастирите славословят, а мъдреци по (указание на) звездата пътешестват; защото заради нашето спасение се роди младо Отроче – предвечния Бог!\" © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев) ", "date": "2018.12.25", "title": "Честито Рождество Христово!"}
{"url": "https://www.actualno.com/africa/vyoryjena-ataka-v-libijskoto-vynshno-ministerstvo-news_713322.html", "text": "  Стрелба и поне една експлозия разтърсиха либийското външно министерство във вторник, когато нападатели атакуваха сградата в столицата Триполи, съобщиха свидетели и правителствени медии. Най-малко един човек е загинал при нападението според първоначалните информации.     Атаката е извършена от „трима или четирима въоръжени нападатели\",като е използвана кола-бомба, взривена пред входа на сградата според официалния телевизионен канал на правителството то на либийското национално единство, който цитира източници на външно и вътрешно министерство.   От сградата продължава да се издига дим, съобщават свидетели, цитирани от АФП и \"Фокус\".", "date": "2018.12.25", "title": "Въоръжена атака в либийското външно министерство"}
{"url": "https://www.actualno.com/koledenduh/otec-todor-ot-asenovgrad-trjabva-syrceto-da-gori-vyv-vjarata-news_713295.html", "text": "  Навръх Рождество Христово Ви срещаме с - емблематичен за Асеновград свещеник. Той е познато лице, обичан от много хора, носител на приза \"Почетен гражданин\" на Асеновград. Пред отец Тодор разказа за подготовката и провеждането на Коледа в храма \"Свети Иван Рилски\", в който служи в момента. Сподели за добрините, на които е ставал свидетел и за горящото сърце на вярата. Отец Тодор разкри и лични изживявания от 45-годината си практика, посветил на тайнството на свещеничеството.      Работата на свещеника не е само по време на празниците. Тя си е ежедневна. В своята 45-годишна практика съм разбрал много добре, че всеки ден имам ангажименти с какво ли не. Първо с обгрижването на енориашите и тяхната духовна просвета и израстване. А и ремонтите, поддръжката на храма и сградите около него и т.н.    Първо започваме с украсяването на храма с рождественска украса. Готвим се за богослужението, защото по време на този празник то е с особено песнопение. Тук имаме традиция - вечерта преди Рождество ни гостуват дечица. Те изнасят програма, а ние ги почерпваме по нещичко. Възрастните, пък, носят питка, четат се молитви и така. А в празничния ден започва богослужението. След като мине празникът ще си отпочинем няколко дни и после чакаме и започваме подготовката за следващите празници, които през януари са един след друг - Василовден, Йордановден, Ивановден и т.н.  Изначално работата на свещеника не е като на останалите хора. Свещеничеството е служение, не е работа. Така, че човек захванал ли се е с това нещо, трябва да го прави, както е редно и да го прави от сърце най-вече, защото не гори ли сърцето, нещата не се получават.      Исус Христос много правилно ни е посочил това, което трябва да правим. Той е казал: \"Ако нямате любов, нищо не сте!\". Така, че основното и най-важното нещо на християнството - това е любовта към ближните. След нея следва всичко.  О, най-различни. Всеки си идва с болката. Нямате си представа какви мъки и затруднения имат хората и търсят утехата в църквата и Бог най-вече. Доколкото Бог ми е дал сили, опитвам се да им помагам.    Защо? Защото аз съм, така да се каже, роден в Църквата. Моят баща беше свещеник. И аз още от най-ранна детска възраст съм закърмен с вярата и църковния живот. Някак си естествено стана това мое служение. Баща ми се помина и аз по това време бях студент в духовната академия, след това станах свещеник и се прехвърлих в задочно обучение. И така вече повече от 45 години.  Стигнал съм до извода, че човек трябва да бъде най-вече добър. Да се вслушва в хората. Да бъде внимателен към тях. Колкото и да е изнервен и да има някакви проблеми, с хората трябва да се отнасяме добре. Стремя се да спазвам това и виждам, че има резултат. Има отклик от хората към мен, почувствал съм го.  По начало това е един много хубав християнски празник. Аз се ядосвам и укорявам много хора, защото и чета, и гледам по телевизията - почти никъде не казват съществото на този празник. Всички говорят за \"Коледа\". \"Честита Коледа!\", \"Весела Коледа\" и т.н. Никой не обяснява, че този празник е Рождество Христово. Това много ме дразни. А точно това е същността - родил се е Христос - основата на нашата вяра. Затова ние трябва да го почитаме и да се отнасяме с любов към този празник, който ни дава сили и здраве да го дочакаме. И след това, да дочакаме същия празник през следващата година. Това е вълшебството и прави хората по-добри. А по начало ние знаем, че раждането на едно дете носи единствено и само радост в семейството и обществото. Така, че раждането на Богомладенецът носи само радост и нищо друго повече, затова ставаме по-добри.     Винаги са ми задавали въпроса - след като станаха промените от 1989 г. в България, идват ли повече хора в църквата. Аз винаги съм отговарял, че специално за Асеновград, който се хвали със своята църковност, някаква особена промяна не съм почувствал. Хора, които са идвали и преди, пак си идват. Даже и такива, които скришом са ходили на църква, сега вече се освободиха от тези задръжки и вече спокойно посещават храма. Но трябва да Ви кажа, че липсва стремеж към общението с църквата. Например, повечето хора идват на църква, когато има празници - Рождество, Великден и т.н. Мислят, че само като се запалят по една или две свещички, това ще е достатъчно и по някакъв начин, както се казва сме почели празника и сме се отчели. Но всъщност, за да посещаваш църква, трябва сърцето ти да гори за Бог. Да се съобразяваш с много неща, които църквата изисква и проповядва. Много малко хора в последно време се съобразяват с това. Разбира се, аз ги оправдавам с това, че животът сега е много напрегнат. Какви ли не грижи спохождат хората. Но въпреки всичко, ние не трябва да забравяме вярата, с която сме откърмени и възпитани.  В този храм \"Свети Иван Рилски\" съм от две години. Повечето свещеничество ми премина в църквата \"Света Богородица-Благовещение\". Там бях свещеник. Аз познавах енорията по имена. Беше малка. Знаех почти кой кога е роден, баба му, баща му, майка му и т.н. Всяка година извършвах ръсене по домовете по време на Йордановден. Всички хора знаеха, че аз в този ден ще посетя техния дом. И на всеки обръщах внимание и казвах няколко топли думи. Хората се радваха, приемаха ме топло, а някои ме познаваха и от дете. Аз израснах в този храм. А и след като баща ми беше свещеник там, аз по-късно продължих неговото дело. Така че самото отношение на свещеника към хората прави много.  Случаите са много. Много неща са ми останали в сърцето и душата и винаги съм се впечатлявал от тези неща. Има много добри хора. Почувствал съм го, видял съм го, уверил съм се в това нещо. Много хора искат тази добрина, която са направили, по някакъв начин да се изяви, да се популяризира, да се покаже, да се види, да ги похвалят. Други, пък, правят точно обратното. Те постъпват по евангелския принцип - лявата ръка да не знае какво прави дясната. Направиш добро на някого, то се записва на някакво друго място ( сочейки с пръст нагоре ). Не е необходимо да парадираш с това, което си направил. Бог вижда, Бог чува и в крайна сметка очакваме от него оценка на тези добрини, които правим. Сега точно не мога да се сетя конкретно за пример, но със сигурност добрините са били много досега. И със средства са помагали хора, и с отношение, помагали са на болни деца и възрастни и т.н.", "date": "2018.12.25", "title": "Отец Тодор от Асеновград: Трябва сърцето да гори във вярата"}
{"url": "https://www.actualno.com/asia/brojat-na-zaginalite-v-indonezija-e-veche-429-dushi-news_713301.html", "text": "  Броят на загиналите от цунамито в Индонезия е нараснал до 429 души. Това съобщи в понеделник информационната агенция Xinhua, цитирайки представител на Националната агенция за предотвратяване на природни бедствия Сутопо Нурохо, предава TACC, цитирани от \"Фокус\".     По-рано се съобщаваше за 373 жертви и 1459 ранени.   Силно цунами в нощта на 23 декември порази крайбрежните зони на индонезийските острови Ява и Суматра.\r\nСпоред специалисти приливната вълна е възникнала заради подводно свличане при изригването на вулкана Анак Кракатау.  ", "date": "2018.12.25", "title": "Броят на загиналите в Индонезия е вече 429 души"}
{"url": "https://www.actualno.com/society/promjana-na-dvijenieto-v-sofija-zaradi-bylgarskata-koleda-news_713298.html", "text": "  Въвежда се временна организация на движението във връзка с благотворителния спектакъл „Българската Коледа“. Това съобщиха от пресцентъра на Столична община. От 12.00 часа до приключване на мероприятието се забранява престоят и паркирането на пътни превозни средства, с изключение на гостите на благотворителния концерт, както следва:     - на ул. „Иван Вазов” между ул. „Георги Бенковски” и ул. „Кузман Шапкарев”;   - на ул. „Славянска” между ул. „Дякон Игнатий” и ул. „Георги Бенковски”;\r\n- на ул. „Георги Бенковски” между ул. „Иван Вазов” и ул. „Славянска”.  От 19.00 часа до приключване на мероприятието на 25.12.2018 г. да се забрани влизането на пътни превозни средства, само по преценка на отдел „Пътна полиция” при СДВР, както следва:\r\n- по ул. „Иван Вазов” между ул. „Георги Бенковски” и ул. „Кузман Шапкарев”;   - по ул. „Славянска” между ул. „Дякон Игнатий” и ул. „Георги Бенковски”;    - по ул. „Георги Бенковски” между ул. „Иван Вазов” и ул. „Славянска”.", "date": "2018.12.25", "title": "Промяна на движението в София заради Българската Коледа"}
{"url": "https://www.actualno.com/society/patriarh-neofit-da-vjarvame-v-utreshnija-den-rojdestvo-hristovo-e-tajnstvo-news_713299.html", "text": "  Негово светейшество Българският патриарх и Софийски митрополит Неофит оглави богослуженията за Рождество Христово в патриаршеската катедрала „Св. Александър Невски“. Божествената Света Литургия започна в 9.30 ч.     \"Рождество Христово е нечувано тайнство, което обновява човешката природа и цялото тварно естество; тайнство, което беше предвъзвестено още на праотците\", обърна се към събралите се в храма патриарх Неофит.\r\n\"Изпълниха се дните на дългоочакваното Рождество на Богомладенеца и вече \"с нас е Бог\". Нашата надежда отдалечи всяка скръб и безнадеждност. Отдалечи се непроницаемият мрак, защото днес изгря вечната светлина, и затова радостта ни е пълна, и цялата Църква тържествено възглася: \"Твоето Рождество, Христе Боже наш, озари света със светлината на познанието\".\r\nПатриарх Неофит пожела „сърца, изпълнени с благост, милосърдие и добра воля“.  \"Щедро огрени от тази духовна светлина, ние отново и отново се прекланяме и величаем безмерната Божия любов, защото Синът Божий заради нас и заради нашето спасение стана Син Човечески, за да освети падналата човешка природа, като даде възможност на повярвалите да възстановят нейната първоначална красота, и както припомня нашето православно богослужение - \"падналия преди образ\". Непонятно е за човешкия ум това Божие дело, което се извърши чрез Въплъщението на Самия наш Бог и Творец\".\r\n\"Господ Иисус Христос живя сред човеците и ни остави Своето спасително учение, и ни даде достоен пример за жертвена любов, затова в деня на Неговото Рождество, заедно с ангелското войнство отново и отново пеем и прославяме Всемилостивия Бог, и от дълбините на сърцата си възкликваме: \"Слава във висините Богу, и на земята мир, между човеците благоволение!\", продължи службата патриархът.\r\n\"Затова в този свят и пресветъл ден светата Православна църква ни призовава, като подражаваме на Всещедрия и Всемилостив Бог, и ние щедро да отворим нашите сърца, и да сторим всичко, което е по силите и възможностите ни, та между нас да няма никой самотен и без надежда. Днес за всички нас се ражда Спасителят Христос Господ, Който като ни призовава да стоим непоклатно във вярата, ни учи: \"Вие сте светлината на света\".       Поздравяваме всички наши духовни чеда в пределите на Родината и извън нея със светлия празник на Христовото Рождество и отечески им благопожелаваме здраве, духовни успехи, мир в семействата, училищата, държавните институции, та да има повече благост, търпение, добра воля и любов.\r\nБлагодатта и мирът на раждащия се днес Богомладенец, и общението в Светия Дух да бъдат с всички нас! Честито Рождество Христово!\", завърши патриарх Неофит.\r\n\"Да бъдат около бъдника, щастливи, честити и с вяра в утрешния ден. С много постижения в нашия живот. Това пожела oще Неофит вчера за Бъдни вечер, предаде БГНЕС.\r\nПреди да влезе в катедралния храм „Св. Александър Невски“, където патриарх Неофит оглави празничната служба за Бъдни вечер в съслужение с архиереи от Българската православна църква, той оправи кратко пожелание за здраве и благоденствие на целия български народ. „Трябва да помислим колкото е възможно повече за тези, които имат нужда! Които вярват, ще получат доброто, което очакват“, призова негово светейшество. Въпреки лошото време, в храма се събраха десетки миряни, които запалиха свещ и се помолиха за здраве и благоденствие – свое и на близките си. \"От дълбините на сърцата си благодарим на Всемилостивия и човеколюбив Небесен Отец – за безграничната Му любов и грижа за нас, и с ликуване приветстваме раждащия се от утробата на Мариам Богомладенец, обгръщайки го с нежна любов и умиление.\r\nПоверяваме себе си на Него – идващия сред нас Господ, Учител и Спасител, в Когото е нашето единствено истинско упование и вечно спасение. Защото чрез Него ние „живеем, и се движим, и съществуваме“ (Деян. 17:28), като знаем със сърцата, че „… под небето няма друго име, на човеци дадено, чрез което трябва да се спасим“ (Деян. 4:12)\", се обърна към богомолния народ Българският патриарх Неофит в рождественското си послание.   ", "date": "2018.12.25", "title": "Патриарх Неофит: Да вярваме в утрешния ден, Рождество Христово е тайнство"}
{"url": "https://www.actualno.com/prasspress/diktaturata-na-prokurora-se-naricha-prokuratura-news_713313.html", "text": "  Близо 30 години след началото на прехода, демокрацията в България най-сетне настъпи. Парламентът гласува най-демократичния закон в новата ни история – 48 часа арест без уведомление. Но това не е всичко – демокрацията постигна още една победа. Конфискация на имущество ще има и след прекратяване на наказателно дело. Ура, другари! Няма как да не бъдем щастливи. Трябва да има законност, дори тя да е в разрез с общоприетите права на човека и гражданина. Каквото каже прокурора – това е закон, дори да не е съвсем законно.     От днес, ако пишеш във фейсбук срещу премиера, главният прокурор, който той си го избра, има право да влезе в дома ти, да ти конфискува компютъра, рутера и кабела на интернета.\r\nАко журналист зададе наудобен въпрос му се конфискува трудовата книжка и столчето.\r\nАко някой карикатурист има наглостта да нарисува премиера по-дебел, отколкото той си мисли че е, е законно този карикатурист да изчезне. Просто след време ще прекръстят галерията „Райко Алексиев“ с неговото име.  Най-страшно е ако се казваш Лозан Панов и имаш наглостта да не изпълняваш заповеди.\r\nАко се мислиш за бизнесмен, но не си плащаш такса „спокойствие“, ще понесеш цялата строгост на закона, заедно с глобите със стара дата.\r\nАко напишеш книга, в която сравняваш настоящето с фашизма, печелиш безсрочна екскурзия до Белене.    Всички мерки – интерниране, изселване, заточение и каторга, са напълно законни и неизбежни.\r\nАко имаш късмет, ще успееш да напишеш прощално писмо до жена си, в което ще напишеш, че понякога ще идваш във съня й като нечакан гостенин.\r\nИсторията помни и други периоди, в които законността е била на първо място. Все още има хора, които знаят какво е суспендиране на конституция, режим на правомощия, закон за защита на държавата,  Народен съд, нощта на дългите ножове… Все думички, след които ти идва да напишеш, че ни управлява ГЕРБСТАПО!\r\nНе знам защо, но се сещам какво е казал Хитлер на немските депутати, след като те гласуват извънредните му пълномощия. Казал е: „Сега вече нямам нижда от вас!“\r\nИ още един цитат: „Да строшим костите на демократите… и колкото по-скоро, толкова по-добре“. Казал го е Мусолини. Днес в България някои управляващи си го мислят, но нямат смелостта да го изрекат на глас.   И не, българите не сме търпелив народ!   Но сме горд народ!\r\nИ ако някой чужденец ни попита дали в България се живее зле, дали има репресии и нагло управление, ще му отговорим като Каравелов „В моята родина подобни работи не стават!“\r\nИ ще излъжем!  Калинка Тодорова,  ", "date": "2018.12.25", "title": "Диктатурата на прокурора се нарича ПРОКУРАТУРА"}
{"url": "https://www.actualno.com/society/jylt-kod-za-16-oblasti-news_713305.html", "text": "  Жълт код за силен вятър е обявен в 16 области на страната, сочи справка на сайта на НИМХ. Предупреждението е в сила за областите Видин, Враца, Монтана, Плевен, Велико Търново, Габрово, Ловеч, Русе, Сливен, Стара Загора, Пловдив, Пазарджик, София град, София област, Перник и Кюстендил. В тези райони заради преминаващия студен атмосферен фронт още в началото на денонощието ще има временно усилване на вятъра до 14-19 м/сек.     Жълт код за силен вятър е в сила и по Черноморие, където поривите на северозападния вятър ще достигат до 15-20 м/сек (7-8 бала по Бофорт).   От НИМХ съветват за повишено внимание за летящи във въздуха предмети. По тази причина са възможни локални нарушения на обичайните дейности на открито.", "date": "2018.12.25", "title": "Жълт код за 16 области"}
{"url": "https://www.actualno.com/society/pss-predupredi-ne-hodete-v-planinata-news_713300.html", "text": "  Лоши са условията за туризъм в планините. Това съобщиха за от Планинска спасителна служба (ПСС) към Българския червен кръст, предаде \"Фокус\".     Навсякъде условията за ски и туризъм не са подходящи, заради лошото време във високите части на планините, с изключение на Пирин. В надгористия пояс е мъгливо, с ниски температури и на повечето места духа много силен вятър. На Ботев вятърът е квалифициран като ураганен. В такива ситуации има реални опасности от измръзване и загубване, затова се препоръчва докато не се оправи времето да не се предприемат изкачвания към високите части на планините. Температурите по най-високите части варират между минус 17 и минус 14 градуса на Мусала, на Тодорка – минус 14, минус 15 е на Ботев, на Черни връх температурите са минус 12. Независимо, че снегът не е много, заради силния вятър съществуват подветрени райони, в които има натрупване на значителна снежна покривка и на тези места съществува известна опасност от лавини. Добре е да се избягва преминаването през такива участъци и да се използва само зимната маркировка, която е съобразена с лавиноопасните и подветрените райони. Съоръженията работят във зимните курорти. Няма регистрирани инциденти с туристи през изминалото денонощие.   Телефоните на ПСС са: 02/ 9632000 и 088 1470.", "date": "2018.12.25", "title": "ПСС предупреди: Не ходете в планината"}
{"url": "https://www.actualno.com/society/800-km-vodoprovodi-shte-se-strojat-s-evropari-news_713310.html", "text": "  1,3 млрд. лв. ще имат ВиК операторите у нас по Оперативна програма „Околна среда” за програмния период 2014-2020.     Проектите ще се изпълняват на територията на 51 агломерации с над 10 000 еквивалент жители, като от подобрената инфраструктура ще се възползват над 2 млн. българи, съобщават от МРРБ.   Определените за изграждане ВиК обекти включват 800 км водопроводна мрежа, както и канализационни колектори, пречиствателни станции, съоръжения за третиране на утайки, автоматизирани системи за управление на ВиК и др.\r\nПредвижда се да бъдат обявени над 190 обществени поръчки. Първата вече е факт – за строителство на пречиствателната станция за питейни води на Шумен.  Към момента се изпълняват 2 обекта по програмата – за прединвестиционни проучвания в 14 области за 58 млн. лв. и за подобряване на административния капацитет за 16 млн. лв.", "date": "2018.12.25", "title": "800 км водопроводи ще се строят с европари"}
{"url": "https://www.actualno.com/cars/kitajski-sedan-shte-konkurira-naj-evtinata-tesla-model-3-news_713317.html", "text": "Компанията Geely, която е собственик на шведския производител Volvo, показа първа снимки на електрически седан. Засега той е известен като G11, като именно на серийния модел, които ще излезе на пазара догодина, ще стане ясно по-късно. Този електромобил ще трябва да се конкурира с най-достъпната версия на Tesla Model 3. Като дизайн бъдещият електомобил на Geely се отличава значително от вече показаните хечбек GS и седана Emgrand. Новият модел няма имитация на решетка на радиатора, а дръжките на вратите са скрити. Освен това, той е получил и различна емблема. Китайският вариант на Volvo показа третия си модел Компанията Lynk&Co показа първи снимки на новия си модел – седана 03. Автомоблиът първо ще стъпи на китайския пазар, а на по-... Прочети повече От Geely засега не разкриват техническите характеристики на автомобила, но някои китайския издание се добраха до снимки на интериора му. Подобно на Tesla Model 3, и тук напълно отсъстват бутони и превключватели, а основна роля играе голям сензорен екран над приборния панел, който на свой ред също представлява сензорен дисплей. Размерите на седана са дължина от 4736 мм, а разстоянието между двете оси е 2700 мм. За сравнение, при Tesla Model 3 тези показатели са съответно 4690 и 2800 мм. Китайският електромобил ще получи електромотор с мощност 177 к.с. и литиево-йонна батерия, чийто капацитет засега не се разкрива. Затова и липсват детайли за пробега с едно зареждане. Приблизително известни са цените на серийния G11. В Китай то ще се предлага за около 25 000 щатски долара, което е значително под базовата Tesla Model 3, оценана на 35 000 долара. В Geely вече приемат поръчки за електрическия седан, като обещават първите доставки до крайните клиенти да станат факт още през първата половина на 2019 г.", "date": "2018.12.25", "title": "Китайски седан ще конкурира най-евтината Tesla Model 3"}
{"url": "https://www.actualno.com/chronicles/nikolae-chaushesku-i-jena-mu-sa-osydeni-na-smyrt-i-razstreljani-news_712362.html", "text": "  Кървавите събития от Тимишоара и Букурещ през декември 1989 г. намират кулминацията си в падането на Чаушеску и комунистическия режим.     На XIV-тия Конгрес на РКП през ноември 1989 г. Чаушеску е избран отново за партиен и държавен ръководител с още 5-годишен мандат.   Опитът на режима да прогони унгарския реформистки пастор Ласло Тьокеш (László Tőkés) от жилището му в Тимишоара с мотива, че проповядвал етническа омраза, среща съпротивата на енориашите му, които правят жива верига около дома му в знак на протест. Към тях се присъединяват и румънски студенти, а демонстрацията за кратко време се разраства в протест срещу комунистическия режим. Части от армията, милицията и Държавна сигурност (Секуритате) обграждат митинга на 17 декември 1989 г. и откриват огън по протестиращите.\r\nНа 18 декември 1989 г., Чаушеску заминава на официално посещение в Иран, оставяйки на съпругата си Елена и на сътрудниците си да се справят с протестите в Тимишоара. Бунтът обаче се разраства. След връщането си в страната на 20 декември, Чаушеску държи телевизионна реч от телевизионно студио, оборудвано в сградата на Централния комитет на РКП, в което обявява събитията в Тимишоара за опит на чужди държави да се намесят във вътрешните работи на Румъния и посегателство на суверенитета ѝ. До изявлението на Чаушеску официалните медии стриктно са избягвали каквото и да е споменаване на събитията в Тимишоара, като единствените източници на информация, достъпни за румънците са били чуждестранните Радио Свободна Европа и Гласът на Америка.  „Народен митинг“ в подкрепа на режима е организиран за следващия ден – 21 декември пред сградата на ЦК на РКП. Митингът обаче се обръща срещу режима. Семейство Чаушеску, изненадани от хода на събитията, не успяват да овладеят масовото недоволство и се оттеглят в сградата на ЦК на РКП.\r\nНаселението на столицата се събира в центъра, където обаче се сблъсква с военни и милиционерски подразделения. Строят се импровизирани барикади. Силите на реда обаче са многочислени и добре въоръжени и успяват да превземат барикадите и да арестуват стотици от протестиращите.\r\nВъпреки че телевизионната програма е прекъсната, безпомощната и неадекватна реакция на Чаушеску е видяна в цялата страна. До сутринта на 22 декември протестите се разпространяват из всички големи градове на Румъния.       Смъртта на министъра на отбраната на Румъния, Василе Миля, настъпила при подозрителни обстоятелства, е обявена на 22 декември по всички национални радио и телевизионни станции. Веднага след обявяването ѝ, се състои извънредно заседание на Изпълнителния политически комитет на РКП, ръководено от Чаушеску, което решава диктаторът да поеме лично ръководството на армията.\r\nЧаушеску прави още един неуспешен опит да произнесе реч пред хората, събрани пред седалището на Централния комитет на РКП. Протестиращите обаче насилват вратите и проникват в сградата, при което на Николае и Елена Чаушеску им остава само възможността да избягат с вертолет, който ги очаква на покрива на постройката. Точният начин, по който се развиват събитията от 21 – 22 декември 1989 г., довели до падането на комунистическия режим в Румъния дълго време не е напълно изяснен. Първоначално се смята, че това е една спонтанна народна революция. Но през 2004 година немската режисьорка Сузана Брандщетер успява да се добере до сведения и признания на очевидци, които по-късно обединява в своя филм „Революция по поръчка: шах и мат срещу семейство Чаушеску“. Пред камерата ѝ застават тогавашният премиер на Унгария, тогавашният лидер на Фронта за национално спасение в Румъния, а по-късно и президент Йон Илиеску (бивш верен сподвижник на Чаушеску), протестантският пастор Ласло Тьокеш от Тимишоара, който уж запалва искрата на революцията, зам.-министърът на отбраната по времето на Чаушеску генерал Станкулеску и резиденти на ЦРУ, френското и унгарското разузнаване. Всички признават, че т. нар. революция е била дълго и внимателно планирана още от 1986 година. Координирана от унгарското разузнаване, тя е била приложена на практика от негови агенти, чиято цел е била да агитират масите на въстание. Едва в този филм участниците в събитията признават, че труповете на убити по заповед на Чаушеску всъщност са били отдавна умрели, взети от моргите срещу подкуп. А ген. Станкулеску признава, че, макар и смятан за предан на Чаушеску и доверено лице на съпругата му Елена, която го и подбутва в йерархията, е бил дълбоко законспириран агент на унгарското разузнаване. Самият той казва, че е саботирал заповедите на Чаушеску и когато той е издал нареждане да се разгонят протестиращите и да се установи порядък, Станкулеску е издал точно обратната заповед – войниците да се оттеглят. Той признава още и че около 90% от жертвите при тези събития не са сред мирното население, а войници от различни поделения, които, поради хаоса са се смятали едни други за терористи и са се стреляли.\r\nВисшият офицер от Секуритате (тогавашната Държавна сигурност) Филип Теодореску, твърди, че група заговорници – генерали от Секуритате, са се възползвали от събитията от 16 – 22 декември, за да извършат държавен преврат. Друг офицер от Секуритате пък казва, че държавен преврат е планиран още от 1982 г. и е трябвало да бъде осъществен по Нова година ’89-’90. Заради неочакваното развитие на събитията, планът е бил спонтанно пригоден към новите условия. Министърът на отбраната генерал Миля е бил убит от заговорниците, тъй като е отказал да им сътрудничи, или е бил убит от хора верни на Чаушеску, защото е отказал да разпореди армията да открие огън по протестиращите. Официалната версия е, че се е самоубил.      Бурлан също признава, че ръководители на съзаклятието са генералите Стънкулеску и Нягое – близки сътрудници на диктатора и негови съветници по въпросите на сигурността. Бурлан твърди, че генерал Стънкулеску е човекът, убедил Чаушеску да свика митинга от 21 декември пред седалището на Централния комитет, където предварително са били подготвени дистанционно управляеми оръжия, за да бъдат използвани срещу протестиращите. Те трябвало да стрелят по хората, докато внедрени провокатори викат антикомунистически лозунги и да се предизвика паника. Същевременно по мегафони трябвало да се заяви, че войници на Чаушеску стрелят по хората и така диктаторът да бъде компрометиран завинаги.\r\nПо време на митинга в тълпата избухва бомбичка пиратка и хората се разбягват по площада. Силно изненадан, Чаушеску спира речта си и камерите на телевизията го фиксират как гледа с недоумение случващото се. В следващия миг телевизията спира директното излъчване. През това време на площада вече започват да се чуват антиправителствени лозунги. В един момент обстановката като че ли изглежда спокойна и телевизията отново възстановява директното излъчване. Чаушеску, обещава повишения на заплатите, което не е било предварително вписано в речта му. След митинга обстановката в Букурещ става напрегната. В града избухват вълнения. През нощта площадът пред ЦК на Румънската комунистическа партия е запълнен с народ. Чаушеску и съпругата му са в сградата на ЦК и първоначално отказват да я напуснат. Провеждат се заседание след заседание, на които диктаторът недоумява защо се е стигнало до безредиците, след като е издал заповед на армията и милицията да се намесят. По това време в Румъния няма отряди за борба с безредиците. Чаушеску е смятал, че народът го обича и подобни сили не са необходими. Същевременно нито една от заповедите му да се разгонят тълпите и дори да се стреля по хората, ако това е необходимо, не се изпълняват. На 22 декември 1989 г. сутринта протестиращите пробиват и навлизат в сградата на ЦК. Ген. Станкулеску успява да убеди семейство Чаушеску, че за тях е по-добре да я напуснат с хеликоптер. Макар че в подземията е имало специални укрития за държавния глава и правителството, които са били оборудвани с всичко необходимо и дори с проходи до други, по-далечни, сгради, Чаушеску се е доверил на генерала, когото е смятал за много верен. На място е извикан хеликоптер. Той обаче не може да кацне на площада, запълнен с хора и каца върху покрива на ЦК. Николае, Елена и още двама членове на правителството се качват с тях. Хеликоптерът ги отвежда най-напред до близка резиденция извън Букурещ, където министрите слизат. А семейство Чаушеску продължават, доверявайки се изцяло на Станкулеску. Генералът обаче е оставил президента на произвола на съдбата. След като и пилотът на хеликоптера разбира, че за сигурността на държавния глава вече никой не се грижи, на свой ред лъже семейството, че няма гориво и ги стоварва на поляна до село, недалеч от румънския град Търговище. Там диктаторът и жена му откриват случаен румънец и го принуждават да ги вземе в колата си. По пътя те чуват по радиото, че водещите ги наричат „зверове“, „изчадия“ и „изверги“, което силно разстройва Чаушеску. До този момент той е бил заблуждаван от обкръжението си, че цялата страна го обича. Шофьорът на колата ги отвежда до един кооператив, където работниците задържат семейството и го предават на армията. Това се случва на 22-ри вечерта. Последните три дни от живота си Чаушеску прекарват в казарма в Търговище. Но те и до последно не са знаели, че вече са детронирани. Смятали са, че ги държат там просто заради сигурността им. Едва на 25-ти сутринта, след като ги отвеждат в едно помещение на казармата, където ги чака полеви съд, разбират, че нещата са фатални. Но и до последния момент съпрузите не са предполагали, че ще бъдат екзекутирани. Убийството им е заснето с камера, но по телевизиите тогава е излъчен съкратен запис. Пълната версия на съдебния процес и екзекуцията вече е достъпна в интернет с английски субтитри.\r\nСъдът е необичаен с факта, че служебният адвокат на диктаторското семейство вместо да ги защитава сътрудничи с желание на прокурора. Полковник Бурлан твърди, че при екзекуцията генерал Виктор Стънкулеску окуражава войниците от наказателния взвод с думите: „Хич да не ви е жал, имат два милиарда леи в банковите сметки!“.", "date": "2018.12.25", "title": "Николае Чаушеску и жена му са осъдени на смърт и разстреляни"}
{"url": "https://www.actualno.com/asia/brojat-na-ubitite-v-kabul-stigna-nad-40-news_713311.html", "text": "  Най-малко 43 души са убити, а други 10 бяха ранени в резултат на нападение от страна на бунтовници срещу правителствена сграда в Кабул, съобщава РИА Новости позовавайки се на информация на Tolo news.     По-рано беше съобщено за 28 убити и трима ранени.   В понеделник бяха произведени три експлозии в правителствена сграда в Кабул. Нападателите влязоха в сградата със стрелба и държаха в нея заложници.\r\nПо-късно беше съобщено, че военните са освободили сградата, а трима престъпници са били убити.  ", "date": "2018.12.25", "title": "Броят на убитите в Кабул стигна над 40"}
