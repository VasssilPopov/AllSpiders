{"url": "https://www.actualno.com/crime/transportirat-za-pirogov-postradalija-shofior-v-incidenta-v-blagoevgrad-news_742036.html", "text": "  42-годишният водач на лекия автомобил „Форд“, който днес обратен завой „Опел“ бе транспортиран в 16.40 ч. за „Пирогов“ с мозъчен оток, предаде кореспондентът на БГНЕС в Благоевград.     Два автомобила,единият правещ неразрешен обратен завой, се удариха днес в Благоевград.   Пътният инцидент стана в 13.40 ч. на ул.\"Иван Михайлов\". И двата автомобила се движат един след друг в посока Радио-телевизионния център.\r\n77-годишният водач на“Опел“, се изнася вдясно, за да направи обратен завой пред Бюрото по труда. Тогава е ударен в задната лява врата от „Форд“ с 42-годишен водач. При удара водачът на „Форд“ –а напуква с глава предното стъкло.  72-годишният водач на „Опел“-а, предизвикал пътния инцидент, не е пострадал, и на двамата са взети кръвни проби, тези с полевия тест са отрицателни.", "date": "2019.04.21", "title": "Транспортират за \"Пирогов\" пострадалия шофьор в инцидента в Благоевград"}
{"url": "https://www.actualno.com/europe/v-gryckata-stolica-prikluchvat-stroeja-na-pyrvata-djamija-news_742012.html", "text": "  В гръцката столица Атина приключват строителните работи по изграждането на първата джамия в града.     Според местните медии тя ще бъде открита в средата на месец май или след европейските избори от 26 май. \"Целта е последният ден от Рамазана в началото на месец юни да бъде отбелязан с откриването на джамията\", съобщава порталът \"Нюз 247\", цитиран от БГНЕС.   49-годишният Мохамед Заки от Мароко бе избран за имам на храма. Той е пристигнал като икономически имигрант преди 25 години в Гърция. Той говори гръцки, арабски и френски език.\r\nПреди официалното откриване ще трябва да има президентски указ подписан от държавния глава Прокопис Павлопулос. \"Ние сме първата европейска столица, където ще има държавна джамия. В нея ще се побират 350 души\", каза генералният секретар на министерството на образованието Йоргос Каладзис пред в. \"Прото тема\". Той съобщи, че строителството на джамията е станало само с пари от държавния бюджет - около 1 млн.евро.  Проповедите ще бъдат на гръцки език, а молитвите, както във всички джамии по света, на арабски.\r\nВ Атина живеят около 250 000 мюсюлмани.   ", "date": "2019.04.21", "title": "В гръцката столица приключват строежа на първата джамия"}
{"url": "https://www.actualno.com/smolyan/v-devin-mijat-ulicite-s-shampoan-news_742004.html", "text": "  В Девин измиха центъра и улиците на кв. „Врътлек“ с шампоан на Цветница. „Договорихме се с фирмата да мият улиците след края на зимния сезон без да се плащат допълнителни средства, каза зам.-кметът Владимир Солаков.     Той, кметът на общината Красимир Даскалов и общински служители се наеха да събират боклуци в района на същия квартал, чиито улици предстои да се асфалтират с целеви средства от държавата.   „Кандидатствахме по втория прием на Програмата за развитие на селските райони. Най-напред получихме одобрение за изграждане на многофункционална спортна площадка в кв. Настан за около 100 000 лева. И само преди няколко дни получихме и одобрение и на второто ни предложение -  за изграждане и реконструкция на улица в кв. „Врътлек“, свързваща квартала с републиканската пътна мрежа. Тя ще бъде един алтернативен път при затруднения за основния или особени ситуации, затрудняващи трафика по главната входна артерия. Улицата, което ще се изгражда, е на стойност около 1 000 000 лева. Обяваваме обществена поръчка и се надявам, ако няма обжалване, до края на лятото да започнат строителните дейности“, обясни кметът. Докато управниците и служителите чистеха, към инициативата им се присъедини и 10-годишният Марти.    „Когато на деца като Марти им даваме пример със собствените си действия, те се научават да им е чисто. Гордея се, че имаме такива деца – те са бъдещите граждани на общината. Родителите му явно го възпитават в уважение към общата собственост, което е истински пример за подражание. Акцията ни не е с цел да почистим напълно днес, а да дадем пример, особено на децата, как искаме всички да ни е чисто. И, ето, че има резултат“, коментира кметът.\r\nВ подкрепа на пролетната акция за почистване се включи и персоналът на болницата, които обраха боклуците, разхвърлени около лечебното заведение.", "date": "2019.04.21", "title": "В Девин мият улиците с шампоан"}
{"url": "https://www.actualno.com/dobrich/oficialno-otkrivat-remontirani-14-km-ot-pytja-dobrich-kardam-news_742008.html", "text": "  Реновирана 14-километрова отсечка от второкласния път II-29 Добрич – Кардам ще бъде официално открита утре, съобщават от АПИ. Това е най-краткото разстояние между Румъния и черноморските курорти и свързва Добрич и Варна.     Договорът за ремонта е на стойност 13 813 919,64 лв. с ДДС, а строително-монтажните дейности са изпълнени от „Инжстройинженеринг“ ЕООД. Строителният надзор е осъществен от „Трафик холдинг“ ЕООД. Техният договор е за 382 200 лв. с ДДС. Авторският надзор е на „Трансконсулт-22“ ООД, а техният договор е за 5 621,94 лв. с ДДС.   Проектът е финансиран от Оперативна програма „Региони в растеж“ 2014-2020 г. чрез Европейския фонд за регионално развитие и националния бюджет. Очакванията са на церемонията да присъства директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в АПИ Николина Чапанова.", "date": "2019.04.21", "title": "Официално откриват ремонтирани 14 км от пътя Добрич – Кардам"}
{"url": "https://www.actualno.com/society/pochina-aktrisata-violeta-gindeva-news_742037.html", "text": "  На 72-годишна възраст почина голямата българска актриса Виолета Гиндева, съобщиха от Народния театър \"Иван Вазов\". Актрисата ни напусна след кратко боледуване.     Виолета Гиндева е родена на 14 юни 1946 г. в Сливен. Завършва актьорско майсторство за драматичен театър в класа на професор Желчо Мандаджиев във ВИТИЗ през 1968 г. Играе в Драматичен театър „Сава Огнянов“ Русе (1968 – 1969), Народен театър „Иван Вазов“ (1969 – 1971), Театър „София“ (1971 – 1974), Народен театър „Иван Вазов“ (1974 – 1993), Нов драматичен театър „Сълза и смях“ (от 1994). Директор на кафе-театъра в кафе-бар „София“ от 1998.   Ще запомним актрисата с ролите й в „Черните ангели” и „Чичо Кръстник”, в които си партнира със Стефан Данаилов, Йосиф Сърчаджиев, Апостол Карамитев, Коста Цонев и др.\r\nОт 2008 г. Виолета Гиндева преподаваше актьорско майсторство в Пловдивския университет „Паисий Хилендарски“ с асистент Михаил Ботевски.  Поклон пред светлата й памет!", "date": "2019.04.21", "title": "Почина актрисата Виолета Гиндева"}
{"url": "https://www.actualno.com/curious/dneven-horoskop-za-22-april-news_742050.html", "text": "        Този понеделник ще изпитате силно желание да разнообразите обстановката около вас. Гладът ви за новости е голям, затова най-добре първо преценете, какво точно искате и после посетете някой магазин. Този понеделник се отнасяйте към другите, така както вие бихте искали те да се отнасят към вас. Самочувствието ви ще е на ниво, но не пропускайте да проявите уважение към останалите.   Този понеделник бъдете преди всичко рационални, а не емоционални. Използвайте случая, за да уредите едни по-сложни отношения между вас и ваши близки. Не се подавайте на емоциите в никакъв случай.     Този понеделник направете някого щастлив. Не е задължително да има повод. Дори жестът ви да е малък ще подарите много радост и щастие. Този понеделник се отнасяйте към другите, така както вие бихте искали те да се отнасят към вас. Самочувствието ви ще е на ниво, което не е здравословно за отношенията ви с околните, а и за вас самите. Този понеделник не търсете вината за всичко у себе си. Сега е много важно да се сте скромни, но все пак не преминавайте границите.   Този понеделник ви очаква приятна изненада от страна на ваш приятел. Намерете време да си подарите един ден на истинско празнуване на отношенията ви. Този понеделник може да си позволите малко повече свобода и волност в работата. Не се колебайте да търсите съвети и опит от странични места. Този понеделник денят предполага сериозни разговори и спорове. Помислете добре дали изобщо ви е нужно това и какво бихте спечелили. Този понеделник ще ви се наложи да преговаряте с някого, който не е от листата на любимите ви хора. Приемете случващото се, като предизвикателство, през което трябва да преминете достойно. Този понеделник активността ви ще е на ниво. Ако сте творец не пропускайте момента, за да добавите поредния шедьовър в своето изкуство. Ако трябва отложете, предварително уговорена среща. Много е лесно да се скараш с някого и днес ще имате не малко поводи за това. Опитайте се да надминете себе си и да подложите на изпитание търпението си.", "date": "2019.04.21", "title": "Дневен хороскоп за 22 април"}
{"url": "https://www.actualno.com/asia/brojat-na-jertvite-v-shri-lanka-raste-kamikadzeta-sa-izvyrshili-pone-dve-ot-atakite-news_742046.html", "text": "    , съобщи говорителят на полицията Руван Гунасекера, цитиран от AFP.     Към този момент няма данни за пострадали българи, съобщи от външно министерство, въпреки че стана ясно, че в един от пострадалите . , съобщи министър от кабинета, цитиран от РИА Новости.   На пресконференция той обяви, че са задържани трима души за съпричастност към осемте смъртоносни атаки срещу луксозни хотели и пълни с вярващи църкви в островната държава. Осмият взрив от серията атаки и е взел три жертви – полицейски служители.\r\nИзточник от силите на реда, пожелал анонимност, заяви, че атентаторът-самоубиец се е взривил, когато полицаите са влезли в къща в северно предградие на столицата Коломбо, за да извършат обиск. При ударната вълна се е срутил изцяло втория етаж на сградата и отломките са затрупали полицаите.      Официален представител на „Синамън гранд“, един от трите взривени луксозни хотела в центъра на столицата Коломбо, заяви, че нападението е било извършено от камикадзе, което е детонирало експлозивите си в ресторанта на хотела.\r\nЕстеството на останалите взривове се уточнява, предаде БГНЕС. – най-смъртоносният акт на насилие в страната след края на кървавата гражданска война, приключила преди повече от десетилетие.\r\nНаложеният от правителството на Шри Ланка влиза в сила незабавно и ще продължи „до следващо разпореждане“. Това обяви полицията в страната. Първоначално беше съобщено, че на островната държава се въвежда полицейски час, който ще действа от 18:00 часа местно време в неделя до 06:00 часа местно време в понеделник.    Междувременно властите в страната спряха и достъпа до социалните мрежи. Решението беше взето, за да се спре масовата паника и разпространението на фалшиви новини за атаките. Правителството беше категорично – достъпът до социалните мрежи и апликациите за текстови съобщение е само временно ограничен, и призова гражданите да запазят спокойствие и да спазват указанията на органите на реда.", "date": "2019.04.21", "title": "Броят на жертвите в Шри Ланка расте, камикадзета са извършили поне две от атаките"}
{"url": "https://www.actualno.com/music/pop-pevicata-sofija-predstavi-pytjat-kym-teb-news_742055.html", "text": "  След три годишно отсъствие от голямата сцена певицата София се завръща с нова песен, наречена .     Тя представи песента пред приятели, близки и почитатели в \"Кино Култура\".\r\n\"Различното в тази песен е, че е в един не толкова типичен за мен стил. Музиката отново е на Момчил Колев - моногамна съм в това отношение. Работила съм и с други автори през годините, но с Момчил си паснах най-много\", сподели изпълнителката на \"Син талисман\" пред .\r\nВ аранжимента на парчето, освен него, се включва и сина му - Калоян Колев - Коко, който се изявява като диджей от няколко години. \"Музиката има полъха на New Wave. Нямам такива песни до сега. Носи духа на 90-те, разбира се, с модерни, пригодени към времето музикални щрихи\", допълни София. Текстът е на Лина Шишкова, която също работи не за пръв път с певицата. \"Лина много бързо усети какво искам да изразя с тази песен и написа страхотен текст. Късмет е да работя с такива хора във времето\", обясни София.    ", "date": "2019.04.21", "title": "Поп певицата София представи \"Пътят към теб\""}
{"url": "https://www.actualno.com/curious/sedmichen-horoskop-za-22-28-april-news_742087.html", "text": "        За да имате успешна седмица наблюдавайте последователността на събитията. Звездите ви съветват през този период да се посветите на служебните си задължения, особено ако работите в сферата на недвижимото имущество.  За тези, които искат да развият бизнеса си или търсят нова посока на развитие звездите ще дадат много шансове за реализация. Освен това периодът е добър и за профилактични прегледи.  Ако дълго сте отлагали посещението при вашия личен лекар сега е моментът да го посетите. През тази седмица ви чакат несполуки в личния живот. За по-голямата част от тях сте виновни вие самите, така че вместо да се оплаквате и ако имате желание да се оправят нещата, ще трябва да се погледнете честно в очи и да си признаете доста грешки. Компромисите ще са големи, но цената на хубавите неща не е ниска. Ако  изберете правилната посока ще вървите само напред. Ако имате други специални планове, постарайте се да ги изпълните още в понеделник. Това ще гарантира успеха ви. Това е денят, в който може да се развихрите, но от там нататък ще трябва да сте спокойни.  Особено във вторник не си позволявайте никакви избухвания.  В сряда щадете здравето си. До края на май бъдете сдържани, каквото и да ви струва това.   През тази седмица не се доверявайте излишно. Може да благодарите деликатно, но не давайте обещания. Сега е важно да държите нещата си под контрол. Във вторник е добър ден за парични сделки. Сряда ще ви зарадва с успешни преговори с хора, с които не всеки може да се разбере. В четвъртък и петък не си мислете, че нещата ще се получат от само себе си. Ще са необходими много усилия от ваша страна, но всички те ще бъдат възнаградени високо. През почивните дни не правете компромиси с желанията си и прекарайте уикенда, така както се заканвате от седмици, но все не ви стига времето.     В понеделник много хора ще се допитват до вас по най -различни въпроси. Във вторник всяка информация от всеки източник ще ви е полезна и необходима. В сряда бизнес пътуванията ви ще бъдат успешни. В четвъртък не подписвайте нищо, освен ако не е наложително. През уикенда си починете. Напук на всички останали, които са депресирани, безпарични или най-малкото унили, вие цъфтите от щастие. На всичкото отгоре ще имате и късмет, и то с парите. Това ви прави доста желани и уязвими. Не бъдете стиснати, но и не харчете за щяло и нещяло. През тази седмица ви очакват промени в деловата или творческата сфера и всички предпоставки, за това са налице. За целта обаче ще трябва да се вслушвате в съветите на околните, защото те ще се окажат достатъчно полезни за вас. Много е възможно да възникне някакво напрежение в отношенията ви с близки приятели или с половинката ви. В тази връзка ще е добре през почивните дни да организирате среща, в която да изясните всички възникнали недоразумения. Периодът е изключително подходящ за финансирането на нови бизнес идеи. Някои от вас може да получат първите си приходи от наскоро започната дейност. Тази седмица е време, в което ще трябва постепенно да започнете осъществяването отдавна планирани идеи, събития и цели. Е, естествено няма да минете без промяна на някои планове в последния момент, но това само ще подсили замисъла ви. Все пак реалността не винаги е такава, каквато сме си я представяли. Бъдете внимателни, защото тази седмица ще сте предразположени към емоционална нестабилност, която ще ви кара ту да се смеете ту да плачете. Направете всичко възможно все пак крайният резултат да е смеха, а не плача.   През тази седмица ще се посветите на новите си идеи и планове. Те може да не са от най-практичните, но нека това не ви притеснява.  Отхвърлете насмешките на околните – най-добре се смее този, който се смее последен! Може да очаквате придвижването или решаването на въпрос, свързан с наследство. В средата на седмица е възможно да ви се наложи да направите избор. Ако сте прекалено затруднени в решението се допитайте до приятел, но нека все пак решението бъде ваше. Опитайте се да си представите всички варианти за развитие на нещата. Може пък да получите възможност за отсрочка. През тази седмица бъдете изключително внимателни, когато работите с нови документи. В четвъртък преди да действате преценете всички възможности. Във почти всички сфери ще трябва да взимате много бързи решения, а това важи с пълна сила в професионално отношение, а също така и в личния си живот. В този момент наблегнете на импулса, а рисковете ще оценявате по-късно. В сряда и четвъртък е много вероятно да се сблъскате с неразбиране и недоверие. Отново ще ви се наложи да завоювате приятели и близки отношения. Не се притеснявайте ще разполагате с достатъчни количества обаяние и тактичност, за да се справите. През тази седмица най-важното, което трябва да направите е да не бързате за нищо и за никъде. Дори да ви предстои романтична среща, звездите съветват да не си”чупите” краката от бързане. В средата на седмицата ще се развиват добре партньорските отношения- служебни и семейни. Някои представителите на знака ще имат сексуални постижения. Във вторник ще постигнете целите си само ако работите в екип. В сряда чрез сериозността и готовността си ще привлечете вниманието на другите. В четвъртък не налагайте волята си върху хората - оставете ги да си вършат работата, както те си знаят, дайте им време, не ги натискайте. Почивните дни ще преминат спокойно. През тази седмица не бива да си позволявате никакви емоции или агресия . Дори в мислите си бъдете по-тихи от водата.  Не предприемайте действия, свързани с вземането на пари назаем. Дори да имате нужда не взимайте кредит дори от приятели.  Опитайте се да се справите с положението без да затъвате в дългове. Сега не е добър момент за обмисляне на развод. В служебно отношение седмицата ще иска от вас да мислите трезво и да се съсредоточите в действията си. Не се надценявайте, тъй като колегите ви ще работят изненадващо добре. Четвъртък ще бъде най-щастливият ви ден от седмицата.. В петък някои съмнения и недоволство ще ви надвият, но не се тревожете - ще намерите силата да разрешите всичките си проблеми. През уикенда реализирайте потенциала си, относно семейните проблеми. През тази седмица ще ви се наложи да бъдете внимателни. Ще бъдете заети с въпроси и проблеми за решаване, които обаче не са по силите ви. Това не е, защото сте неспособни да се справите, просто няма как да знаете намерения и плановете на другите. Въздържайте се от сключването на сделки със земя, бизнес, свързан с храненето. Пазете гърлото си, особено ако знаете, че имате проблеми с него. През тази седмица си наложете самодисциплина, защото решенията, които взимате, може да не се харесат от обществото. В понеделник се погрижете за бизнес проектите и пътуванията ви. Във вторник анализирайте всичките си дейности. В сряда не се захващайте с авантюри. Посветете четвъртъка на дома си, ако има неща за ремонтиране. В петък не се занимавайте с нищо, в което не сте експерт. През тази седмица няма да ви стигнат силите и желанието да направите всичко, което сте запланували. Възможно е да настъпи суматоха както на работното ви място, така и в семейството. Добавете към времето, което отделяте на всичко и малко запас, така че да не изпаднете в цайтнот. Ако имате нещо, което е много важно за вас, най-добре го свършете в петък. През деня ще можете да работите много ползотворно, а вечерта да си починете пълноценно. През почивните дни не се занимавайте с нищо важно, което по някакъв начин е свързано с работата ви. Просто обърнете внимание на близките и семейството си.", "date": "2019.04.21", "title": "Седмичен хороскоп за 22-28 април"}
{"url": "https://www.actualno.com/balkani/pendarovski-vodi-na-pyrvija-tur-na-izborite-v-severna-makedonija-news_742094.html", "text": "  Държавната избирателна комисия /ДИК/ оповести първите резултати от първия тур на днешните президентски избори в Република Северна Македония.     Според тях Стево Пендаровски води на първия тур, предаде БГНЕС.   От 47 263 преброени гласове Пендаровски получава 41,75%, Гордана Силяновска-Давкова - 37,56 %, а Блерим Река- 16,80%. Избирателна активност е около 42 на сто.\r\nПраво на глас днес имаха 1 808 131 граждани. Те гласуваха в 3480 избирателни секции.  ", "date": "2019.04.21", "title": "Пендаровски води на първия тур на изборите в Северна Македония"}
{"url": "https://www.actualno.com/curious/elizabet-vtora-otpraznuva-93-ija-si-rojden-den-video-news_742070.html", "text": "  Британската кралица Елизабет Втора – най-възрастният и най-дълго служилият жив монарх в света, днес празнува 93-ия си рожден ден, съобщава Routers, цитирана от БГНЕС. По традиция рожденият ден на кралицата се отбелязва два пъти: веднъж на истинската дата 21 април и „официално“ на избрана дата през май или юни.     Официалният рожден ден се насрочва да бъде отпразнуван в месеци, когато вероятността за хубаво време е по-висока, за да може армията да проведе традиционния си парад.   Днес не само по повод личния си празник Елизабет Втора посети и Великденската църква в параклиса на замъка Уиндзор. Тя беше придружена от членовете на своето семейство, включително внуците си - принцовете Уилям и Хари, и съпругата на Уилям – Катрин. Съпругата на Хари – Меган, която е в напреднала бременност и всеки момент се очаква да роди първото си дете, не присъстваше на службата.\r\nЕлизабет Втора е родена на 21 април 1926 година и се възкачва на британския престол през 1952 година – едва 25-годишна, след внезапната смърт на баща си – крал Джордж VI.  Тя е и най-дълго управлявалият монарх на Острова, което я превръща в най-могъщата жена в света За 77-те години, през които е на трона, в Съединените щати се сменят 12 президенти, а във Ватикана - шестима папи. През това време монархът е имала контакт с 14 последователни британски премиери, от Уинстън Чърчил до Тереза Мей и е поставила подписа си под над 3500 закона, гласувани от парламента. ", "date": "2019.04.21", "title": "Елизабет Втора отпразнува 93-ия си рожден ден (ВИДЕО)"}
{"url": "https://www.actualno.com/ruse/majoretki-pokazaha-zavidni-umenija-na-festival-v-ruse-news_742026.html", "text": "  На 20 и 21 април в Русе се проведе III Международен младежки мажоретен фестивал „Русе - Ритъм & Марш“ . Участваха 450 мажоретки, включени в 28 състава от:  Разград, Плевен, Кнежа, София, Казичене, Шумен, Правец, Бургас, Добрич и гости от Румъния.     През първия ден мажоретките дефилираха по ул. „Александровска“, изпълнявайки парадни композиции. Атрактивното шествие завърши на площад „Свобода“ пред Съдебната палата, където се състоя официалното откриване на фестивала. Заместник-кметът по устройство на територията инж. Димитър Наков и директорът на дирекция „Култура и образование” Ирена Петрова приветстваха и пожелаха успех на мажоретките   На 21 април, от 11 часа, на прекрасния празник на възраждащата се природа – Цветница, „Русе - Ритъм & Марш“ продължи с представяне на художествени мажоретни композиции на импровизирана сцена, като бе обособено и място със столове за зрителите на площада пред Търговски комплекс „Дунав“. Участваха и две младежки гвардейски духови формации.\r\nБогатата заключителна програма и завидният ентусиазъм и майсторство на младите хора предизвика бурните аплодисменти на публиката. По-късно на тържествена церемония инж. Димитър Наков, Пламен Нунев, Ирена Петрова и директорът на Младежки дом - Русе Красимира Николаева връчиха грамоти и награди на всички състави.  Организатори на прекрасния фестивал са Община Русе и Общински младежки дом - Русе.", "date": "2019.04.21", "title": "Мажоретки показаха завидни умения на фестивал в Русе"}
{"url": "https://www.actualno.com/society/novinite-naj-vajnoto-za-denja-21-april-news_742066.html", "text": "   Редакционният екип на Actualno.com ви представя най-важните новини за изминалия ден, 21 април.       Поредица от взривове в Шри Ланка взеха живота на стотици души. Жертвите до тук са най-малко 207 души. Над 450 са ранените, съобщи говорителят на полицията Руван Гунасекера, цитиран от AFP.\r\nСтана ясно, че поне две от атаките са извършени от камикадзета.  Към този момент няма данни за пострадали българи, съобщи от външно министерство, въпреки че стана ясно, че в един от пострадалите хотели е имало българи. Oсем души са арестувани във връзка с експлозиите, съобщи министър от кабинета, цитиран от РИА Новости. Световни лидери остро осъдиха серията бомбени атаки в Шри Ланка по Великден, съобщава АFP, цитирана от БГНЕС. Британският премиер Тереза определи кървавото нападение като \"наистина ужасяващо\". Българският премиер Бойко телеграма до премиера на Шри Ланка.     Северна Македония гласува, за да избере първия си президент след историческата промяна на името си. Право на глас имат 1 808 131 граждани. Те гласуват в 3480 избирателни секции. Изборният ден започна в 7.00, приключва в 19.00 часа местно време. Нагла кражба на електроенергия разкриха служители на ЧЕЗ Разпределение България със съдействието на полицията. Кражбата е осъществена чрез директно присъединяване към електромерното табло на кабел с голяма мощност в нова, модерна сграда в столицата на бул. \"България\".    \"Винаги съм странял от икономически групировки, политиката трябва да създава равни условия за всички. Очевидно, че предложението за Пеевски, беше грешка и аз съм си платил цената. Който гледа в миналото, прави грешки, защото се спъва\". Това заяви в ефира на bTV бившият премиер и лидер на Партията на европейските социалисти (ПЕС) Сергей Станишев. Лидерът на основната опозиционна партия в Турция – Републиканската народна партия, Кемал Кълъчдароглу, е бил на нападнат в предградието на Анкара Чубук, съобщава РИА Новости. Негово Светейшество Българският патриарх Неофит оглави Света Божествена литургия в Патриаршеската катедрала „Св. Александър Невски” навръх Цветница. Хиляди са българите, които дойдоха днес в най-големия ни православен храм, за да благословят върбовите клонки, които ще поставят над праговете на домовете си. На 72-годишна възраст почина голямата българска актриса Виолета Гиндева, съобщиха от Народния театър \"Иван Вазов\". Актрисата ни напусна след кратко боледуване.  ", "date": "2019.04.21", "title": "Новините: Най-важното за деня, 21 април"}
{"url": "https://www.actualno.com/asia/sybudi-se-edin-ot-naj-golemite-vulkani-na-ostrov-bali-news_742069.html", "text": "  Един от най-големите вулкани на остров Бали се събуди, съобщава Straitstimes. Агунг е изхвърлил пепел на 2 км височина тази нощ в 3.21 часа местно време, съобщават местните власти, цитирани от Нова телевизия.     Изригването стана причина да бъдат отменени всички полети до международното летище на острова. То е определено трето от четири нива на опасност. Местните жители са снабдени с маски за защита от вулканичната пепел. Около Агунг е отцепена 4-километрова зона за сигурност.   ", "date": "2019.04.21", "title": "Събуди се един от най-големите вулкани на остров Бали"}
{"url": "https://www.actualno.com/asia/ataka-sreshtu-ministerstvo-v-kabul-idil-poe-otgovornost-news_742058.html", "text": "  Терористичната групировка ИДИЛ пое отговорността за атаката срещу афганистанското министерство на комуникационните и информационни технологии в центъра на Кабул в събота, съобщи The Routers.     В ранните часове на съботния ден няколко нападатели, включително трима атентатори камикадзе, атакуваха правителствената сграда. При последвалата престрелка силите за сигурност успяха да ликвидират двама от нападателите.   Над 2800 служителите на министерството, намиращи се в сградата, бяха евакуирани. По последни данни при атаката са загинали седем души - четирима цивилни и трима полицаи.", "date": "2019.04.21", "title": "Атака срещу министерство в Кабул, ИДИЛ пое отговорност"}
{"url": "https://www.actualno.com/europe/aktivistka-razgoli-gryd-sreshtu-kandidat-prezident-v-ukrajna-news_742038.html", "text": "  Активистка от феминистката група \"Фемен\" разголи гърди пред избирателната секция в Киев, в която гласува кандидатът за президент – комикът Владимир Зеленски, съобщава The Routers.     Полуголата жена крещеше „Спрете да изнасилвате Украйна“. На голия си корем активистката беше изписала „прасе на шиш“ – израз,който настоящият държавен глава Петро Порошенко използва, за да опише опонента си по време на телевизионен дебат преди няколко дни.   Според последните социологически проучвания Зеленски, който играе ролята на президент в популярен телевизионен сериал, е кандидатът с най-големи шансове да бъде следващият държавен глава на Украйна.", "date": "2019.04.21", "title": "Активистка разголи гръд срещу кандидат-президент в Украйна"}
{"url": "https://www.actualno.com/europe/poroshenko-izgubi-izborite-v-ukrajna-news_742093.html", "text": "  Досегашният президент на Украйна Петро Порошенко призна победата си на изборите от комика Владимир Зеленски. „Драги украинци, следващият месец аз се оттеглям от поста държавен глава. Това решиха мнозинството украинци. Приемам това ваше решение“, заяви в реч Порошенко.     Той каза, че вотът е бил честен и обеща партията му да защити курса на Украйна към ЕС и НАТО, съобщи РИА Новости. Петро Порошенко обеща преди да напусне президентството да подпише Закона за езика, ако Върховната Рада го приеме следващата седмица.   Въпреки поражението, Порошенко обеща да остане в политиката, съобщи РИА Новости.\r\nПорошенко се появи в предизборния си щаб, където беше посрещнат с аплодисменти. Той се усмихваше и се ръкуваше с всички присъстващи.  Екзит пол след изборите сочи, че комикът Владимир Зеленски е получил 73% от гласовете, а Порошенко – едва 25%.", "date": "2019.04.21", "title": "Порошенко изгуби изборите в Украйна"}
{"url": "https://www.actualno.com/asia/policijata-v-shri-lanka-e-zadyrjala-mikrobus-s-kojto-sa-prevozvani-eksplozivi-news_742071.html", "text": "  Полицията в Шри Ланка е задържала микробус в столичния квартал Велавате по подозрение, че с него са превозвани експлозивите, с които са били извършени смъртоносните атаки в Коломбо, съобщава БГНЕС. Шофьорът на превозното средство е задържан.     РИА Новости посочва, че с новия арест броят на задържаните за съпричастност с атентатите, взели до момента най-малко 215 жертви, е 13 души. По-рано премиерът на страната Ранил Викремесинге обяви, че са задържани осем заподозрени атентатори – граждани на Шри Ланка.   На територията на цялата страна се извършват полицейски акции и обиски в търсене на отговорните за атентатите. Вероятно на това се дължи и разминаването в данните на арестуваните за съпричастност към най-кървавите нападения в Шри Ланка за последното десетилетие. Все още никой не е поел отговорност за атаките, но властите предполагат, че те са дело на една организация.", "date": "2019.04.21", "title": "Полицията в Шри Ланка е задържала микробус, с който са превозвани експлозиви"}
{"url": "https://www.actualno.com/plovdiv/izlojba-za-romski-kvartal-v-plovdiv-predstavja-fotograf-ot-turcija-news_741929.html", "text": "  Изложба за ромския квартал „Столипиново“ представя утре турският фотограф Айдън Четинбостаноглу от Измир. Организатор е катедра „Етнология“ на Философско-историческия факултет (ФИФ) на Пловдивския университет „Паисий Хилендарски“.     Изложбата ще бъде открита на 22 април, понеделник, от 16:00 ч., на 4-тия етаж в сградата на факултета на ул. „Костаки Пеев“ № 21.   Фотоекспозицията показва част от нематериалното културно наследство на някои ромски групи в Пловдив, съобщават от университета.\r\nИзложбата е под наслов „Столипиново – всеки има история“ (‘Stolipinovo - everyone has a story’) и ще бъде открита от автора си Айдън Четинбостаноглу и от проф. днк Мария Шнитер от ФИФ.  Организирането й е в рамките на проект по Национална научна програма „Културно-историческо наследство, национална памет и обществено развитие“, финансирана от Министерството на образованието и науката.\r\n„Работата ми обикновено е дългосрочен проект, който се състои от културни и човешки права. Изследването на ромската култура е едно от тях. Проучването, което започнах през 1999 г., продължава в различни балкански страни,“ споделя Айдън Четинбостаноглу.   ", "date": "2019.04.21", "title": "Изложба за ромски квартал в Пловдив представя фотограф от Турция"}
{"url": "https://www.actualno.com/society/njama-danni-za-postradali-bylgari-pri-teroristichnite-ataki-v-shri-lanka-news_741930.html", "text": "  По информация на посолството ни в Индия към 11:00 ч. няма данни за пострадали български граждани при терористичните атаки в три църкви и три хотела в Шри Ланка, съобщиха от МВнР.     При необходимост от съдействие българските граждани могат да се свържат с посолството в Индия на дежурен телефон : +919910999498.   Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04 или имейл: crisis@mfa.bg.", "date": "2019.04.21", "title": "Няма данни за пострадали българи при терористичните атаки в Шри Ланка"}
{"url": "https://www.actualno.com/politics/rumen-radev-pozdravjava-hristijanskata-obshtnost-v-bylgarija-news_741953.html", "text": "  Президентът Румен Радев поздравява християнската общност в България по повод , съобщиха от прессекретариата на държавния глава.     Българската православната общност чества влизането на Иисус Христос в Йерусалим. Своя имен ден отбелязват и стотиците хиляди българи, чиито имена са свързани с Цветница.   Днешният ден е празничен и за представителите на католическата, арменската и протестантската общност, които отбелязват Възкресение Христово. Великден е най-светлият празник за християнския свят, който свързваме с възкръсналата надежда за човечеството и с въздигането на вярата.\r\nДържавният глава отправя към християнската общност в България своите поздравления и пожелания за здраве и благополучни дни за техните семейства и близки. Президентът Румен Радев изразява увереност, че всички сме свързани от общото желание за мирен и достоен живот, изпълнен с хармония, вяра в доброто и сила за истината.  ", "date": "2019.04.21", "title": "Румен Радев поздравява християнската общност в България"}
{"url": "https://www.actualno.com/balkani/malko-nad-35-izbiratelna-aktivnost-v-severna-makedonija-news_742067.html", "text": "  Избирателната активност в първия тур на президентските избори в Северна Македония до 17:00 ч. е 35,13%, според получената информация от Държавната избирателна комисия (ДИК). Тя съобщава, че в 79,73% от избирателните секции досега са гласували 496 784 граждани.     „Ако следваме тази тенденция и като се вземе предвид, че досега са обработени едва 79,73% от избирателните секции, това означава, че ако се обработят 100% от избирателните секции, досега са гласували около 600 000 гласоподаватели“, каза на пресконференция Люпка Гугучевска, говорител на ДИК, предаде БГНЕС.   „Гласуването протича гладко. Няма нови нередности, остават само обявените до сега. Всички десет жалби за лично избирателно право са отхвърлени“, добави Гугучевска.\r\nС най-висока избирателна активност са общините Крива Паланка с 57,82%, Демир Капия с 52,78, Демир Хисар с 51,94%, Крушево с 50, 64%, Новаци с 53,73%, Прилеп с 50,3%, Вевчани с 50,93 %...  Най-ниска е избирателната активност в Пласница, където до 12 ч. са гласували 12,04% от избирателите, Липково - 13,55 и Зелино - 13,62.\r\nОт регистрираните 52 193 граждани на Охрид с право на глас, 23 315 граждани са гласували до 17 часа, или 44,6%.\r\nЖителите на Охрид днес избират и нов кмет. В Охрид се гласува в 88 избирателни секции за един от трите кандидати за президент и за пет кандидати за кмет.       В община Дебър към 17:00 часа са гласували 6 737 души или 36% от регистрираните граждани.\r\n47% от гласоподавателите са гласували в Кавадарци до 17:00, в Неготино - 49,14, в Росоман - 35,6, Демир Капия - 52,78% от гражданите с право на глас.\r\nВ община Йегуновце има най-висок процент на гласуване сред гражданите в рамките на тетовския регион до 17:00 часа.\r\nОбщинската избирателна комисия заяви, че гласувалите са 28,06% от 10 171 граждани с право на глас. След нея е община Тетово с 24,46% или 20 395 граждани от общо 83 367 души.\r\nОбщинските избирателни комисии от Битоля, Демир Хисар, Новаци и Могила съобщават, че избирателният процес в общините Пелагония се осъществява без пречки и е демократичен.      На територията на община Битоля до 17:00 часа гласували 39,44% от 81 738 гласоподаватели, докато 51,94% от 6 955 са гласували в Община Демир Хисар.\r\n53,93% от 2 959 избиратели са гласували в община Новаци до 17:00, докато 41% са гласували в Община Могила на днешните президентски избори.", "date": "2019.04.21", "title": "Малко над 35% избирателна активност в Северна Македония"}
{"url": "https://www.actualno.com/balkani/severna-makedonija-ochakva-pyrvija-si-prezident-sled-istoricheskata-promjana-na-imeto-news_742005.html", "text": "  Северна Македония гласува, за да избере първия си президент след историческата промяна на името си. До 10.00 часа местно време са гласували 81 869 души от имащите право на глас. Това прави 6.05 на сто от общия брой на гласоподавателите.     Данните бяха оповестени от говорителя на Държавната избирателна комисия /ДИК/ Любка Гугучевска. От ДИК подчертават, че изборният ден върви нормално.   Най-високата избирателната активност е в Прилеп - 11.05%, Свети Никола - 11.48%, Пехчево - 10.22% и Македонски брод - 10.11%.\r\nНай-ниска е избирателната активност е в Боговине - 1.79%, Липково - 0.9%, Долнени и 1.85% и Зелино - 1.82%, информира БГНЕС.  „Надявам се да докажем, че като държава сме готови да започнем преговори за членство в Европейския съюз. Трябва да докажем, че като държава притежаваме институционален, административен и политически капацитет за да продължим по пътя на евроатлантическата интеграция“.\r\nТова заяви кандидатът за президент Блерим Река след като гласува в скопската община Бутел. Кандидатурата му е подкрепена от две албански формации - Беса и Алиансът на албанците.\r\nРека призова гражданите масово да участват във вота и да използват своето конституционно право.       „Подкрепям договорите с България и Гърция защото, това е единствената възможна европейска рамка, която ще ни изтегли от балканската кал и ще ни изведе по пътя към Европа. Това е и начинът за разрешаване на споровете, за да може да вървим напред“.\r\nТова каза кандидатът за президент на управляващата коалиция в Северна Македония Стево Пендаровски, след като пусна бюлетината си на първия тур от президентските избори. \"Стига с конфликтите. Балканите трябва да оставят зад себе си миналото, а сегашните политици да не се занимават с балканската история. Ако днес гражданите ми гласуват доверие, моята задача оттук нататък ще бъде да направя по-добър живота на всички. А не да говорим дали Александър Македонски преди 23 века е бил не знам какъв по националност, или пък за апостолите на ВМРО от XIX и XX век. Това не е работа на сегашните политици. Това ще бъде харчене на време, пари и застой на страната. Имаме един грандиозен провален проект в центъра на Скопие, който ни изпокара с всички съседи и доведе до дълбоки разделения в страната ни. Този вид националистическа и популистическа политика ми е чужда. Ние сме длъжни да дадем пример, че и от Балканите най-накрая може да бъдат изпращани и положителни новини\", подчерта Пендаровски.\r\nТой очаква изборният ден да мине спокойно, така както става във всяка една европейска и демократична държава. \"Очаквам висока избирателна активност, защото гражданите знаят, че става въпрос не за личен избор, за избор на концепция за Република Северна Македония, която трябва да продължи напред и в кратки срокове да бъде част от евроатлантическите структури. В края на деня очаквам да постигнем убедителна преднина, която ще ни позволи на втория тур окончателно да получим масова подкрепа на гражданите за пътя на Северна Македония, а това означава далеч от изолацията и по-близо до Европа, на която реално принадлежим\", подчерта Пендаровски след като гласува в скопската община Аеродром.\r\n„Много е важно всички да признаят изборните резултати. Във всеки вот има победители и такива, които не са постигнали очакваните резултати“, категоричен беше лидерът на Демократическия съюз за интеграция /ДСИ/ Али Ахмети, след като упражни правото си на глас.\r\nДСИ е част от управляващата коалиция със Социалдемократическия съюз на премиера Зоран Заев. И двете формации подкрепят кандидатурата на Стево Пендаровски за президент на страната.      \"Много е важно изборният процес да мине в коректна и честна атмосфера и накрая всички да приемат изборните резултати. Според моите информации до момента гласуването протича спокойно и без никакви проблеми\", каза още Ахмети, който пусна бюлетината в село Заяс, недалеч от Кичево, в западната част на републиката.\r\nЗа нов президент на западната ни съседка освен Стево Пендаровски участват още Гордана Силяновска-Давкова от опозиционната ВМРО-ДПМНЕ и Блерим Река, кандидат на двете албански формации - Беса и Алиансът на албанците.\r\nПраво на глас имат 1 808 131 граждани. Те гласуват в 3480 избирателни секции. Изборният ден започна в 7.00, приключва в 19.00 часа местно време.", "date": "2019.04.21", "title": "Северна Македония очаква първия си президент след историческата промяна на името"}
{"url": "https://www.actualno.com/crime/sydyt-ostavi-v-aresta-komandosa-ot-otrjada-za-borba-s-terorizma-news_741954.html", "text": "  Съдът остави в ареста командоса от отряда за борба с тероризма. Той беше задържан, защото предложил съдействие за връщане на откраднат автомобил срещу 11 000 лева откуп. Задържан е в момента, в който получавал парите, предаде БГНЕС.     В залата той заяви, че е набеден и настояваше заседанието да е закрито. Искането беше отхвърлено, съобщи Нова телевизия.   Защитата на обвиняемия заяви, че няма доказателства, че е взимал пари, а това били само твърдения на свидетели. Съдът отхвърли тези доводи и обяви, че имало данни за условията, при които се провеждали срещите между командоса и един от свидетелите – те да бъдат в отсъствието на собственика на луксозния автомобил, който е откраднат, а парите да бъдат занесени в плик, без да ги докосва, след което да бъдат отнесени в неизвестно чейндж бюро. Всички тези разговори командосът провеждал от чужда сим карта.", "date": "2019.04.21", "title": "Съдът остави в ареста командоса от отряда за борба с тероризма"}
{"url": "https://www.actualno.com/politics/bez-tok-v-parlamenta-zaradi-remontni-dejnosti-news_741935.html", "text": "  Поради техническо-монтажни дейности, свързани с изграждането на новата пленарна зала в сградата на Народното събрание на пл. „Кн. Александър І“ 1, е изключено електрозахранването на 20 и 21 април 2019 г., съобщиха от пресцентъра на Народното събрание.     От вчера не работи . Интернет-страницата на Народното събрание не се отваря, като на сайта пише: Няма достъп до този сайт.   От пресцентъра обясниха още, че са изключени всички информационни и комуникационни системи на парламента. Захранването ще бъде възстановено до края на деня на 21 април 2019 г., когато ще бъдат включени и информационните и комуникационни системи на Народното събрание.", "date": "2019.04.21", "title": "Без ток в парламента заради ремонтни дейности"}
{"url": "https://www.actualno.com/europe/napadnaha-lidera-na-osnovnata-opozicionna-partija-v-turcija-news_742039.html", "text": "  Лидерът на основната опозиционна партия в Турция – Републиканската народна партия, Кемал Кълъчдароглу, е бил на нападнат в предградието на Анкара Чубук, съобщава РИА Новости. Инцидентът е станал по време на погребението на войник, убит при операция срещу терористичната организация Кюрдска работническа партия – ПКК, предаде БГНЕС.     По време на церемонията група мъже наобиколили опозиционния лидер и започнали да го бутат и обиждат. Кълъчдароглу бил спасен от разярената тълпа от охраната си, която го завела в една от съседните къщи и го поставила под полицейска защита.   По време на инцидента опозиционерът не е бил ранен, а е отведен в една от близките къщи, където е бил под полицейска защита. Опозиционерът не е пострадал. Подробностите около случая се изясняват от полицията.", "date": "2019.04.21", "title": "Нападнаха лидера на основната опозиционна партия в Турция"}
{"url": "https://www.actualno.com/asia/razuznavaneto-e-predupredilo-za-ochakvani-ataki-v-shri-lanka-news_741936.html", "text": "  Главният полицейски началник на Шри Ланка е издал предупреждение на територията на цялата страна още преди 10 дни за очаквани бомбени атаки, планирани от атентатори самоубийци в емблематични църкви в страната, съобщава АFP.     Пуджут Джаясундара е изпратил предупреждението до високопоставени лица в правителството още на 11 април.   „Чуждестранна разузнавателна агенция ни съобщи, че групировка, наречена NTJ (National Thowheeth Jama'ath) планира да извърши самоубийствени атаки срещу църкви, както и срещу посолството на Индия в Коломбо“, се посочва в предупреждението, предаде БГНЕС.\r\nNTJ е радикална мюсюлманска групировка в Шри Ланка, която се появи миналата година и вече е свързана с няколко вандалски прояви срещу будистки храмове в страната.  Междувременно премиерът на Шри Ланка Ранил Викремесинге заклейми серията от взривове като ги нарече „акт на страхливци“ и заяви, че кабинетът му работи „по овладяването на ситуацията“.\r\n„Призовавам всички граждани в този трагичен момент да запазят спокойствие, да останат силни и обединени“, написа премиерът в профила си в „Тwitter“.   ", "date": "2019.04.21", "title": "Разузнаването е предупредило за очаквани атаки в Шри Ланка"}
{"url": "https://www.actualno.com/asia/vlastite-v-shri-lanka-vyvedoha-policejski-chas-news_741955.html", "text": "  Правителството на Шри Ланка въведе вечерен полицейски час, който ще действа от 18:00 часа местно време в неделя до 06:00 часа местно време в понеделник, съобщава АФП. Мярката се предприема заради серията бомбени атаки в островната държава, взели най-малко 160 жертви. Сред жертвите има и 35 чужденци – американски, британски, холандски и португалски граждани. Според РИА Новости ранените са близо 360 души. CNN съобщава за 560 пострадали.     Властите в страната са спрели достъпа до социалните мрежи, съобщава Ройтерс. Вероятна причина за решението е да се спре масовата паника и разпространението на фалшиви новини за атаките. Все още никой не е поел отговорност за атаките.   Общо осем взрива разтърсиха островната държава. Най-новата експлозия стана в северното предградие на столицата Коломбо - Оругодавата. Полицията не даде повече подробности. По обяд в неделя бомбена експлозия разтърси и малък хотел в южния столичен квартала Дехивала. Полицията съобщава за най-малко две жертви - полицаи.\r\nВ столицата Коломбо в ранните часове на неделния ден бяха взривени три луксозни хотела - – „Шангри Ла“, „Синамън гранд“ и „Кингсбъри“. Експлозии прогърмяха и в три католически църкви – \"Свети Антоний\" в столичното предградие Кочикаде, \"Свети Себастиан\" в Негомбо – северно от столицата и \"Цион\" в Батикалоа в източната част на острова. Властите предупредиха, че броят на загиналите и пострадалите вероятно се разминава, тъй като в църквите е имало огромно множество хора, отбелязващи Великден. Болниците са препълнени, а в районите на взривовете цари хаос. Достъпът до мястото на взривовете е блокиран. Има десетки екипи на полицията, пожарната и спешна помощ.  БГНЕС припомня, че експлозиите са били координирани и са избухнали по едно и също време на няколко места на островната държава. Все още никой не е поел отговорност за атаките, които властите вече определиха като тероризъм. Изяснява се какво точно е предизвикало взривовете – нарочно поставени бомби или са били атентатори самоубийци.\r\nПрезидентът на страната Майтрипала Сирисена в извънредно обръщение към нацията, заяви, че е шокиран от случилото се и призова към спокойствие.\r\nФинансовият министър Мангала Самаравеера написа в профила си в „Twitter“, че при атаките са загинали много невинни хора и експлозиите са „добре координиран опит да се създаде хаос и анархия и да се убият множество хора“.       Първите взривове са проехтели в църквите \"Свети Антоний\" в Кочикаде и \"Свети Себастиан\" в Негомбо – северно от столицата. Ранените при експлозиите са били откарани веднага в Националната болница в столицата, от където са отправили призив към близките на пострадалите да дойдат и да ги потърсят.\r\nМалко след това проехтяват взривовете в луксозните хотели, единият от които – „Синамън гранд“ е разположен в непосредствена близост до официалната резиденция на премиера Ранил Викремесинге. След това е взривена и църквата в източната част на острова.\r\nПремиерът заклейми серията от взривове като ги нарече „акт на страхливци“ и заяви, че кабинетът му работи „по овладяването на ситуацията“.\r\n„Призовавам всички граждани в този трагичен момент да запазят спокойствие, да останат силни и обединени“, написа премиерът в профила си в „Twitter“.\r\n„Свикано е спешно заседание на кабинета. Текат спасителни операции“, посочи министърът на икономическите реформи Харша де Силва в профила си в социалните мрежи. Той призова хората да запазят спокойствие и да останат по домовете си докато ситуацията бъде овладяна.      Великден е важен празник в християнския свят. Едва 6-процента от предимно будисткото население в Шри Ланка изповядва католицизма, но тази религия се разглежда като обединяваща, тъй като е изповядвана от две етнически групи.\r\nГлавният полицейски началник на Шри Ланка е издал предупреждение за повишена тревога на територията на цялата страна още преди 10 дни за очаквани бомбени атаки, планирани от атентатори самоубийци в емблематични църкви в страната. Пуджут Джаясундара е изпратил предупреждението до високопоставени лица в правителството още на 11 април.\r\n„Чуждестранна разузнавателна агенция ни съобщи, че групировка, наречена NTJ (National Thowheeth Jama'ath) планира да извърши самоубийствени атаки срещу църкви, както и срещу посолството на Индия в Коломбо“, се посочва в предупреждението.\r\nNTJ е радикална мюсюлманска групировка в Шри Ланка, която се появи миналата година и вече е свързана с няколко вандалски прояви срещу будистки храмове в страната.", "date": "2019.04.21", "title": "Властите в Шри Ланка въведоха полицейски час"}
{"url": "https://www.actualno.com/america/navodnenijata-v-kvebek-vzeha-jertva-news_741959.html", "text": "  Жена загина в окръг Понтиак в канадската провинция Квебек, след като тежки наводнения отнесоха пътя, по който шофирала, съобщава Routers. Над района през последните дни се изливат проливни дъждове, които създадоха опасност и от свлачища.     Местните власти съобщиха, че колата на загиналата буквално е била повлечена от придошлите води и тя не е могла да се спаси навреме.   В Понтиак и още два съседни окръга е обявено бедствено положение заради наводненията. На помощ на засегнатите от стихията райони са изпратени военни, които да помогнат за евентуална евакуация и при укрепването на речните корита. Очакванията на синоптиците са дъждовете в източната част на Канада да продължат и през следващите дни.", "date": "2019.04.21", "title": "Наводненията в Квебек взеха жертва"}
{"url": "https://www.actualno.com/society/370-962-dushi-praznuvat-na-cvetnica-news_741885.html", "text": "  85 134 мъже и 285 828 жени ще празнуват на Цветница. Това показват данните на Националния статистически институт от края на 2018 г., предаде репортер на БГНЕС.     Статистиката показва, че 19 131 души се казват Цветан, 16 402 – Росен, 15 881 – Венцислав, 7 473- Калин, 6 414- Явор, 6 186- Цветомир, 3 896- Цветелин.   17 949 пък са жените, които се казват Цветанка, 16 540 Цветелина, 29 235 Росица, 25 785 Виолета, 25 488 Маргарита, 19 697 Лиляна, 11 959 Лилия, 4 484 Цвета, 7 398 Роза, 7 812- Невена, 8 141 Теменужка, 9 724 Камелия, 9 764 Калина и 6 850 дами носят името Калинка.\r\nДруг интересен факт е, че Цветница е един от двата дни във Великия пост, в който се разрешава да се яде риба.  Цветница или още както го наричат Връбница е подвижен християнски, но и народен празник, който се празнува, както в православната, така и в католическата и протестантската църква една седмица преди Великден, в неделята след Лазаровден.", "date": "2019.04.21", "title": "370 962 души празнуват на Цветница"}
{"url": "https://www.actualno.com/celebrate/sv-sveshtenomychenik-januarij-news_741481.html", "text": "  Свещеномъченик Януарий е живял през онова страшно за Църквата време, когато земята била осеяна с гробове на християнски мъченици. Жестокото гонение, предприето от императорите Диоклетиан и Максимиан, отнело живота на десетки хиляди християни.     През това време Януарий бил епископ в италианската област Кампания. Раздразнен от бързото увеличаване на християните, управителят на областта, Тимотей, повикал при себе си епископа и му предложил да се отрече от вярата си в Христа и да се поклони на идолите. Януарий останал твърд и непоколебим в християнските си убеждения. Не помогнали нито обещанията, нито заплахите. Разгневен от това, Тимотей заповядал да го хвърлят в нагорещена пещ, но Януарий излязъл от нея невредим.   На другия ден епископът–мъченик заедно с дякона Фавст и четеца Дезидерий били закарани в град Путеол и там били затворени в тъмница. В същата тъмница били затворени и други християни: дяконите Прокул и Сосий и миряните Евтихий и Окутион – всички осъдени да бъдат разкъсани от зверове. Това било особен вид смъртно наказание, при което изкарвали осъдените на арената в цирковете, а след това пускали диви зверове да ги разкъсат. През това време безбройни тълпи народ се наслаждавали от това зрелище.\r\nИзкарали осъдените християни на арената и пуснали зверовете. Но станало чудо! Зверовете кротко легнали пред краката на епископа, а зрителите онемели от учудване. Управителят Тимотей обаче не бил поразен от чудото. В своето заслепение той го приписал на някакви магии. Като наказание за неговата духовна слепота той ослепял и с телесните си очи.  Но и това нещастие не пробудило у него чувство на състрадание и милост към невинните жертви. За да събуди неговата съвест, Бог проявил към него особена милост. Той дал сила на незлобливия Януарий да изцери ослепения управител. Около пет хиляди езичници били свидетели на тези чудеса. Те почувствали силата на истинския Бог и повярвали в Него.\r\nСамо закоравялото сърце на управителя не се трогнало. Телесното му зрение било възвърнато, но духовната слепота останала. Като не могъл да търпи просветените с истината, той заповядал да изведат осъдените християни начело с епископ Януарий вън от града и да ги обезглавят с меч. Заповедта била изпълнена.   Благочестиви люде от околностите на Путеол прибрали телата на светите мъченици и ги погребали на различни места. Тялото на св. Януарий било пренесено в Неапол, където и до сега благоговейно се почита неговата памет. Жителите на Неапол го почитат като свой защитник и покровител.     © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2019.04.21", "title": "Св. свещеномъченик Януарий "}
{"url": "https://www.actualno.com/curious/5-te-zodii-koito-sa-golemite-predateli-na-zodiaka-news_741383.html", "text": "            Телецът е спокойна личност, която осигурява спокойна любовна среда на половинката си. Проблемът при него идва, когато се заговори за публичност. Би измислил хиляди оправдания, с които да оправдае отсъствието си на последното парти. Не иска да признава истината за връзките си публично, с което директно обявява, че няма никакви сериозни намерения към половинката си.   Започвате да се срещате с Лъва и да фантазирате за перфектните ви любовни отношения. Винаги създава добро впечатление и има умението да омайва представителите на противоположния пол. Проблемът е, че не си пада по сериозните връзки. Дори да казва, че е готов за сериозни отношения, просто иска сексуални приключения от време на време. Подгответе се за постоянни изневери.    Винаги е готов да каже точно, това което искате да чуете. Дори да е различно от истинското му мнение, ще го спомене само, за да успокои половинката си. След като приключи спора, продължава с плановете си, без дори да се замисля от последствията. С времето започвате да осъзнавате, че всичко, което казва, е лъжа.     Ако Водолеят реши да ви предаде, ще бъдете забъркани в големи неприятности. Изключително отмъстителни представители, които добре познават слабите ви страни и знаят къде да атакуват. Биха направили и невъзможното да ви разделят с близките и приятелите ви, така че да останете самотни и безсилни.    Големи мечтатели, които биха ви принудили да инвестирате в бъдещето им съвсем неусетно. Когато очаквате техните успехи и вашата финансова печалба, ви става ясно, че сте били предадени. Оставате с разбито сърце и празна банкова сметка.", "date": "2019.04.21", "title": "5-те зодии, които са големите предатели на зодиака"}
{"url": "https://www.actualno.com/society/hiljadi-bylgari-v-aleksandyr-nevski-na-cvetnica-snimkivideo-news_741923.html", "text": "  Негово Светейшество Българският патриарх Неофит оглави Света в Патриаршеската катедрала „Св. Александър Невски” навръх Цветница.     В литургията взеха участие главният секретар на Св. Синод Мелнишкият епископ Герасим, Белоградчишкият епископ Поликарп –викарий на Софийския митрополит и др. висши клирици.\r\nХиляди са българите, които дойдоха днес в най-големия ни православен храм, за да благословят върбовите клонки, които ще поставят над праговете на домовете си.\r\nВ неделята, която предшества седмицата на най-тежката скръб и страдание, преживени от Иисус Христос, преживявана и днес от неговите ученици, Светата църква тържествено отбелязва влизането на Спасителя в Йерусалим и началото на последните, най-решаващи дни от неговия земен живот, заяви патриарх Неофит в словото си.  Дългите и мъчителни дни, които завършват на Голгота и в мрака на хладния гроб, но които ще бъдат увенчани със славна победа над смъртта чрез Възкресението. Посрещаме Го като този, който идва, за да донесе избавлението и помирението с небесата. В този ден радостта от срещата с Христос е неизбежно примесена със скръб и горест от това, което предстои – предателството, присъдата. Тази радостна тъга съпреживяваме и ние днес. Днес ние също приветстваме влизащия Господ, простираме пред Него одеждите на нашата вяра, добави патриархът.    Ние сме призвани не само днес, но и през всички дни на нашия живот да държим сърцата си отворени за Него, да живеем с вярата в Него и да претворяваме тази вяра в дела и състрадание и любов, за да носим достойно Неговото име и да се удостоим с обещаните ни от Него спасение и вечен живот. Благодатта и мирът на Господа Иисуса Христа нека днес да са с всички нас. Честит и благословен празник, завърши словото си патриарх Неофит. На Цветница в църквата се отслужва молитва и се благославят върбови клонки. Те се раздават на вярващите и всеки ги отнася до дома си за здраве. Пак за здраве се окичват с върбови клонки портите и се сплита венче от осветената в църквата върба. Върбовите клонки символизират палмовите, с които е бил посрещнат в Йерусалим Иисус Христос. В този ден, който е през периода на постите, се разрешава риба. Според старите български обичаи имен ден празнуват всички, носещи имена на цветя, растения, храсти и дървета – Камелия, Цена, Цено, Цветан, Върбан, Върбинка, Виолета, Здравко, Здравка, Лилия, Латинка, Теменуга, Теменужка, Цвета, Цветанка, Цветелина, Ясен, Явор и др.    Текст: БГНЕС\r\nСнимки и видео: Actualno.com/Румен Скрински", "date": "2019.04.21", "title": "Хиляди българи в \"Александър Невски\" на Цветница (СНИМКИ+ВИДЕО)"}
{"url": "https://www.actualno.com/chronicles/rodena-e-adriana-dunavska-news_741490.html", "text": "        Адриана Владимирова Дунавска е българска състезателка по художествена гимнастика. Тя е първата българска олимпийска медалистка в художествената гимнастика и едно от „Златните момичета“ на Нешка Робева.   През 1988 г. на Олимпиадата в Сеул художествената гимнастика за пръв път е включена в олимпийската програма. С дебюта си на олимпийските игри Адриана печели сребърен медал в борба с Марина Лобач и Александра Тимошенко (и двете от СССР). Адриана има сестра близначка – Камелия, която също е гимнастичка. В началото се занимават с художествена гимнастика под ръководството на треньорката Борислава Кютчукова, в Клуб ЦСКА (София), а след това със Светла Колтчевска. В националния отбор тренират под ръководството на Нешка Робева. Въпреки получена фрактура на дясното стъпало участва през 1987 г. на Световното първенство във Варна.\r\nПрез юни 2007 г. е назначена за старши треньор на националния ансамбъл по художествена гимнастика. През 2006 получава покана от Франция да поеме техния национален отбор, но поради ангажимента си към нашия отбор остава с него до завръщането в България след олимпийските игри в Пекин. През 2008 напуска българския национален отбор и става старши треньор на френския национален отбор – индивидуално и ансамбъл. Под нейно ръководство отборът отбелязва рязък възход, като запазва духа на френската гимнастика, но бива обогатен с много сложни елементи, типични дотогава само за водещите школи, една от които е българската.  ", "date": "2019.04.21", "title": "Родена е Адриана Дунавска"}
{"url": "https://www.actualno.com/asia/navryh-velikden-vzrivove-v-cyrkvi-i-hoteli-v-shri-lanka-ima-mnogo-zaginali-snimkivideo-news_741900.html", "text": "  Шест експлозии проехтяха в Шри Ланка по Великден, съобщава AFP. Най-малко 137 са жертвите, включително 9 чужденци. Вероятно броят на загиналите ще нарасне, предупредиха местните власти. Ранените са близо 200 души. Според РИА Новости загиналите при взривовете са 160 души.     Взривени са три луксозни хотела – „Шангри Ла“, „Синамън гранд“ и „Кингсбъри“ в столицата Коломбо. Експлозии е имало и в - \"Свети Антоний\" в Кочикаде в столицата, \"Свети Себастиан\" в Катувапития – близо до Коломбо и \"Цион\" в Батикалоа в източната част на острова.  Властите предупредиха, че броят на загиналите и пострадалите вероятно се разминава, тъй като в църквите е имало огромно множество хора, отбелязващи Великден. Болниците са препълнени, а в районите на взривовете цари хаос.    Експлозиите са били координирани и са избухнали по едно и също време на няколко места на островната държава. Все още никой не е поел отговорност за атаките, които властите вече определиха като тероризъм.       Президентът на страната Майтрипала Сирисена в извънредно обръщение към нацията, заяви, че е шокиран от случилото се и призова към спокойствие.  Финансовият министър Мангала Самаравеера написа в профила си в „Тwitter“, че при атаките са загинали много невинни хора и експлозиите са „добре координиран опит да се създаде хаос и анархия и да се убият множество хора“  Първите взривове са проехтели в църквите \"Свети Антоний\" в Кочикаде и \"Свети Себастиан\" в Негомбо – северно от столицата.\r\nРанените при експлозиите са били откарани веднага в Националната болница в столицата, от където са отправили призив към близките на пострадалите да дойдат и да ги потърсят, предаде БГНЕС.  Малко след това проехтяват взривовете в луксозните хотели, единият от които – „Синамън гранд“ е разположен в непосредствена близост до официалната резиденция на премиера Ранил Викремесинге. След това е взривена и църквата в източната част на острова.  „Свикано е спешно заседание на кабинета. Текат спасителни операции“, посочи министърът на икономическите реформи Харша де Силва в профила си в социалните мрежи. Той призова хората да запазят спокойствие и да останат по домовете си докато ситуацията бъде овладяна.  Великден е важен празник в християнския свят. Едва 6-процента от предимно будисткото население в Шри Ланка изповядва католицизма, но тази религия се разглежда като обединяваща, тъй като е изповядвана от две етнически групи.   ", "date": "2019.04.21", "title": "Навръх Великден: Взривове в църкви и хотели в Шри Ланка, има много загинали (СНИМКИ+ВИДЕО)"}
{"url": "https://www.actualno.com/society/patriarh-neofit-shte-oglavi-praznichnite-liturgii-na-cvetnica-i-velikden-news_740767.html", "text": "  Патриарх Неофит ще оглави празничната Света литургия на Връбница в патриаршеската катедрала \"Св. Александър Невски\". На Цветница литургията е с начален час 09:30.     На празника по време на сутрешното богослужение (утренята) се благославят върбови клонки и се раздават на богомолците.   На Велика събота (27 април) от 23:30 часа в патриаршеската катедрала „Св. Александър Невски” ще бъде отслужена полунощница с утреня и Златоустова литургия за Възкресение Христово. Службата ще бъде оглавена от патриарх Неофит.\r\nНа Възкресение Христово (Великден) от 11:00 часа, отново българският патриарх ще оглави богослужението в митрополитската катедрала „Св. Великомъченица Неделя\".  Последната седмица преди Възкресение се нарича страстна. Тя е наречена така, защото е посветена на възпоменанията за последните дни от земния живот на Спасителя – от Неговите страдания, през разпъването му на кръста, погребението му, до неговото Възкресение.", "date": "2019.04.21", "title": "Патриарх Неофит ще оглави празничните литургии на Цветница и Великден"}
{"url": "https://www.actualno.com/society/prognoza-za-vremeto-21-april-nedelja-news_741805.html", "text": "  Днес облачността ще е променлива, на отделни места, главно в източните райони ще превали слаб дъжд. Минималните температури ще са между 1° и 6°, максималните - предимно между 13° - 18°. Атмосферното налягане ще се понижи , но ще остане по-високо от средното за месеца. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ).     Над Черноморието облачността ще е променлива, често значителна. Ще духа слаб изток-югоизточен вятър. Максималните температури ще са 12° - 14°. Температурата на морската вода е 11-13°. Вълнението на морето ще е 2-3 бала.\r\nНад планините ще има променлива облачност, на отделни места със слаби превалявания от дъжд, над 1800 м - от сняг. Ще духа слаб до умерен северозападен вятър. Максималната температура на 1200 метра ще е около 7°, на 2000 метра – около 0°.\r\nВ понеделник облачността отново ще се увеличи и на места, повече в източната половина от страната, ще превали слаб дъжд. Вятърът ще се ориентира от югоизток и температурите слабо ще се повишат. Във вторник ще преобладава облачно време, главно в Западна България ще има и краткотрайни валежи. Дневните температури ще са по-ниски. В сряда облачността ще е променлива, почти без валежи. Ще започне бързо и чувствително затопляне.  ", "date": "2019.04.21", "title": "Прогноза за времето - 21 април (неделя)"}
{"url": "https://www.actualno.com/asia/arestuvanite-v-istanbul-shpioni-ot-oae-sa-doshli-s-kola-s-bylgarska-registracija-news_741895.html", "text": "  Само преди два дни турското разузнаване арестува двама агенти на тайните служби на Обединените арабски емирства (ОАЕ) в Истанбул.     Според турските медии двамата агенти, чиито имена не се оповестяват, са арестувани в Истанбулския квартал \"Есенйурт\". Двамата разузнавачи от ОАЕ са пристигнали в Турция от България с кола със софийска регистрация,съобщава кореспондентът на в Кърджали.   Съгласно турското разузнаване МИТ,  арестуваните агенти са събирали данни за граждани от арабските страни – бизнесмени, студенти и други,  които са били в опозиция с управляващите в арабската страна. Така също са събирали и разузнавателна информация от военен характер.\r\nТурската прокуратура съобщи, че разследват връзките на двамата шпиони с убийството на журналиста на The Washington Post , който изчезна през октомври миналата година, след като отиде в Консулството на Саудитска Арабия в Истанбул.  ", "date": "2019.04.21", "title": "Арестуваните в Истанбул шпиони от ОАЕ са дошли с кола с българска регистрация"}
{"url": "https://www.actualno.com/curious/3-te-zodii-koito-nikoga-njama-da-vidite-bez-gadje-news_741384.html", "text": "         За някои хора любовта е най-важното нещо в живота им. Други обичат да флиртуват и нямат граници в общуването си с противоположния пол. Трети изобщо не бърза да се обвързват и предпочитат да се наслаждават на личния си живот.     Различните зодии, приемат обвързването и интимните отношения по специфичен начин.  Ето зодиите, които имат нужда винаги от партньор до себе си!    Раците постоянно мислят за любовта. Тяхната романтична природа  ги тласка към разнообразни връзки и нови интересни хора. Те държат на отношенията си си противоположния пол и са склонни да пробват всичко в името на любовта. Много лесно се влюбват и са склонни често и бързо да сменят партньорите си. За тях животът без връзка е почти невъзможен!        Техният чар, индивидуалност, красота и сексапил се забелязват от всички! Не обичат самотата и често търсят нова компания за всичко, особено в интимността. Живеят живота си един път и се радват колкото могат в любовта. Държат на партньорите си и са всеотдайни. Понякога още преди да са приключили една връзка, вече е назряла нова любов. В отношенията им всичко се случва доста бързо. Имат вътрешен усет дали всичко в любовта е наред и знаят много добре какво да направят за перфектната романтика. Не полагат много усилия да намерят нов партньор. Добрата им душа, позитивната аура и благият характер привличат постоянно нови обекти на романтика и любов. Много лесно започват нови връзки и намират обект за сърцето си. Изключително рядко са сами. Обичат да флиртуват, но за тях по-важно е силната и сериозна връзка. Нямат проблем да започват нови отношения и да се впускат в нови партньорства. Трудно ще видите представители на тази зодия да са заложили на ергенството.   ", "date": "2019.04.21", "title": "3-те зодии, които никога няма да видите без гадже  "}
{"url": "https://www.actualno.com/asia/osmi-vzriv-v-shri-lanka-v-edin-ot-postradalite-hoteli-e-imalo-bylgari-news_741949.html", "text": "   Полицията съобщи, че е ударено северното предградие на Коломбо - Оругодавата. Не се посочват повече подробности.     Взривът идва след като хотел в южния столичен квартала Дехивала в столицата Коломбо.   Полицията съобщава за най-малко още две жертви - полицаи. Рано в неделя островната държава беше разтърсена от шест експлозии - в три луксозни хотела и три католически църкви, пълни с вярващи, дошли да се помолят за Великден.   По информация на посолството ни в Индия към 12:00 ч. няма данни за пострадали български граждани при терористичните атаки в три църкви и три хотела в Шри Ланка. Взривни устройства бяха задействани в църквите Kochikade Church, Katuwapitiya Church и Church in Batticaloa, както и в хотелите Shangri La hotel, Cinnamon Grand Hotel и Kingsbury Hotel, съобщиха от МВнР. Те имат връзка с посолството в Делхи, с оглед оказване на съдействие при необходимост.        Посолството на Република България в Делхи е в постоянен контакт по линия на местното консулско сътрудничество с посолството на страните от ЕС в Делхи, където се подава актуална информация от Коломбо, в тази частност и от Делегацията на Европейския Съюз (ДЕС).\r\nПрепоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявават предпазливост, ако са в близост до големи събирания на хора, протести или демонстрации.\r\nПри нужда, българските граждани могат да се свържат с посолството на Република България в Делхи на тел.: + 91 11 26115549; +91 11 26115550 или при извънредна ситуация и в извън работно време на тел.: + 91 9910999498.   Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.21", "title": "Осми взрив в Шри Ланка, в един от пострадалите хотели е имало българи"}
{"url": "https://www.actualno.com/politics/borisov-izprati-telegrama-do-ministyr-predsedatelja-na-shri-lanka-news_741975.html", "text": "  Премиерът Бойко Борисов изпрати съболезнователна телеграма до министър-председателя на Шри Ланка Ранил Викремесингхе.     “Потресен съм от новината за ужасяващите атентати в църкви и хотели в Шри Ланка, довели до загубата на живота на толкова много хора и стотици ранени, съобщиха от правителствената пресслужба.   Осъждам най-категорично тези жестоки актове на тероризъм, които не биха могли да бъдат оправдани с никакви каузи”, пише премиерът Борисов.\r\n“От името на българското правителство и от свое име изказвам най-дълбоки съболезнования на Вас и близките на жертвите, както и най-искреното ни съчувствие към болката на приятелския народ на Шри Ланка. Пожелавам бързо възстановяване на всички пострадали”, посочва още Борисов.  ", "date": "2019.04.21", "title": "Борисов изпрати телеграма до министър-председателя на Шри Ланка"}
{"url": "https://www.actualno.com/crime/13-zadyrjani-sled-derbito-v-sofija-news_741908.html", "text": "  В резултат на предприетата от ръководството на СДВР организация, не са регистрирани напрежение и по-сериозни инциденти по време на футболната среща от първенството на Първа професионална лига между отборите на , съобщиха от пресцентъра на МВР.     Мачът се игра на Националния стадион „Васил Левски”. Не бяха допуснати нарушения на обществения ред и в столицата, предаде БГНЕС.   Столичната полиция предприе всички необходими мерки за обезпечаване на реда и сигурността на гражданите. Посетителите на спортното събитие бяха проверявани на изградените в района на стадиона контролно-пропускателни пунктове.\r\nПреди, по време и след приключване на футболната среща са задържани 13 души, от които един без документи за самоличност, останалите за извършени различни нарушения по Закона за опазване на обществения ред при провеждането на спортни мероприятия. Общо 12 души във видимо нетрезво състояние са били върнати от входовете на стадиона.  ", "date": "2019.04.21", "title": "13 задържани след дербито в София"}
{"url": "https://www.actualno.com/crime/luksozna-sgrada-v-sofija-kradjala-tok-za-hiljadi-mesechno-news_741996.html", "text": "  Нагла кражба на електроенергия разкриха служители на ЧЕЗ Разпределение България със съдействието на полицията. Кражбата е осъществена чрез директно присъединяване към електромерното табло на кабел с голяма мощност в нова, модерна сграда в столицата на бул. „България“.     Чрез кабела за месец са отклонявани 35 000 киловатчаса електроенергия на стойност около 7000 лева. Това е месечната консумация на около 70 домакинства, съобщиха от ЧЕЗ.   Присъединението е използвано за захранване на бойлери и на климатичната система на сградата и на общите ѝ части, установиха разследващите. С цел да прикритият нарушението, извършителите са прерязали кабелите под напрежение, предизвиквайки късо съединение и прекъсване на електрозахранването за цялата сграда. По този начин те са застрашили не само своя живот, но и сигурността на живущите в нея и нейните ползватели. По случая е заведено досъдебно производство.\r\n„Кражбите на електроенергия ощетяват не само дружеството, но и коректните клиенти и представляват опасност за здравето и за човешкия живот. Нашите служители и полицията работят усилено за разкриване на незаконните присъединявания. През миналата година сме установили 6672 нарушения, а от началото на годината до края на март разкритите кражби са 1551. С цел подобряване на разкриваемостта сме взели всички възможни мерки и сме въвели нови технологии, но очевидно това не е достатъчно. Необходими са по-строги и ефективни санкции срещу кражбите, които не само да наказват извършителите, но и да имат възпиращ ефект“, коментира Филип Йорданов, ръководител „Нетехнически загуби“ в „ЧЕЗ Разпределение България АД.  ", "date": "2019.04.21", "title": "Луксозна сграда в София \"крадяла\" ток за хиляди месечно"}
{"url": "https://www.actualno.com/curious/5-godishno-momchence-zvynna-na-911-za-da-si-porycha-sandvich-news_741909.html", "text": "  5-годишно момченце от Мичиган звънна на телефона за спешни случаи 911, за да си поръчa сандвич от \"Макдоналдс\", съобщава \"The New York Times\". Бабата на детето спяла и за да не я буди, то решило да се възползва от услугите на центъра за спешна помощ.     Изая Хол позвънил на Сара Куберски и задал въпроса: \"Може ли да ми донесете Макдоналдс?\". Първоначално диспечерката на спешния телефон му отказала, но все пак се обадила в полицията. Патрулният полицай Дан Патерсън разказа, че първоначално решил, че колегата му се шегува, но все пак спрял и купил сандвич на детето, след което отишъл до дома му.   Когато Изая отворил на позвъняването на полицая и видял сандвича първите думи на детето били: \"Баба ще бъде бясна. Моля бихте ли си тръгнали?\".", "date": "2019.04.21", "title": "5-годишно момченце звънна на 911, за да си поръча сандвич"}
{"url": "https://www.actualno.com/politics/stanishev-idejata-peevski-da-byde-shef-na-dans-be-politicheska-greshka-news_741917.html", "text": "  \"Винаги съм странял от икономически групировки, политиката трябва да създава равни условия за всички. Очевидно, че предложението за Пеевски, беше грешка и аз съм си платил цената. Който гледа в миналото, прави грешки, защото се спъва\". Това заяви в ефира на bTV бившият премиер и лидер на Партията на европейските социалисти (ПЕС) Сергей Станишев.     Всеки един има своята биография. Ние сме един отбор и ще работим като такъв, това е духът на хората от листата на БСП, каза още Станишев. Това бе отговорът му на карикатурата на Комарницки, която водещата му показа. На нея се вижда как Елена Йончева кара мотор, зад нея е Иво Христов, а Станишев е трети и може да падне. \"Хванал съм се здраво\", пошегува се Станишев, коментирайки листата на БСП за евроизборите.    \"Аз съм постигнал достатъчно в живота си. За мен каузата сега е да спечелим тези избори. Това е важно за България, за Европа. Всеки глас повече за социалистите тук при нас ще налее в общата кауза на европейската социалдемокрация да променим в Европа нещата, които не харесваме днес, а те са много\", каза още Станишев.  \"Елена Йончева е човек, който извоюва своя политически авторитет самостоятелно. Ние сме един екип, всеки има свой авторитет и биография. Има своите неща, които може да допринесе за общата кауза и ще работим в екип\", категоричен бе президентът на ПЕС.\r\n\"БСП показа, че е най-демократичната партия!\", каза за начина, по който Националният съвет на партията подреди евролистата й. Станишев обясни думите си преди пленума за списъка на соцлидера Корнелия Нинова, че е подарък на ГЕРБ. \"Казах това, защото знаех, че отсъствието ми от листата ще се превърне в основна тема на ГЕРБ, че ще се говори, че БСП се отказва от своята европейска идентичност, ще бъде тема на кампанията им. Сега това вече не може да бъде тема на кампанията им\", подчерта Станишев.   Политиците не бива да се замерват с думи, хората не са глупави, това ги обижда. Така Сергей Станишев коментира думите на премиера Бойко Борисов към БСП - \"чеверме социалисти\".    \"БСП не е еднолична партия. Прекалено дълго време, повече от месец, БСП занимава обществото със себе си, никой не го интересува това. Хората се интересуват може ли БСП да подобри живота им, това е каузата на тази кампания, това е важното. А не кой е на първо, второ или трето място\", подчерта той.\r\nЗапитан като лидер на БСП тласкал ли е партията към задкулисието, Станишев бе категоричен: \"Не! \"Като лидер на опозицията 2009 - 2013 година не съм имал нито една среща с господин Борисов, само една имах по негова молба по темата \"Белене\". Аз съм водил ясна, категорична битка срещу ГЕРБ, аз съм първият в държавата, който се противопостави на ГЕРБ!\r\n\"Политиката трябва да бъде битка на идеи. Когато се замерват политиците с обидата, това е обидно за гражданите. Хората не са глупави и такива подмятания не отиват на никого, нито на министър-председателя\", коментира Станишев острите думи на премиера Борисов.   \"Най-голямата заплаха пред България днес в европейски план е Европа на скорости, която ще изтласка България трайно в периферията, това не бива да допускаме\", каза Станишев.", "date": "2019.04.21", "title": "Станишев: Идеята Пеевски да бъде шеф на ДАНС бе политическа грешка"}
{"url": "https://www.actualno.com/dobrich/v-starija-dobrich-ojivja-podvigyt-na-aprilci-ot-1876-godina-news_741981.html", "text": "  Величавите и трагични моменти от Априлското въстание бяха пресъздадени в Архитектурно-етнографския комплекс „Стария Добрич“ пред погледите на хиляди жители и гости на града.      Възгласи „На оръжие, братя!“ и „Да живее България“ огласиха етнографския комплекс, превърнал се в своеобразна сцена на поривът към свободата и саможертвата. Пресъздадени бяха емоционални исторически факти – обявяването на въстанието, освещаване на знамето и поверяването му на Райна Княгиня, походът на Хвърковата чета на Бенковски и последвалите трагични събития – клането в Батак, защитата на Перущица, решението на Кочо Честименски, Спас Гинев и други въстаници да убият жените и децата си и да се самоубият, за да не попаднат живи в ръцете на развилнелия се башибозук.  Над сто възстановчици от клубове на Национално дружество „Традиция“ в и реконструктори от украинската организация „Живая история“ взеха участие в „Българския Великден 1876 г“. В пресъздаването на величавите и трагични събития от Априлската епопея се включиха клубове от Добрич, Велики Преслав, Панагюрище, Плевен, Силистра, Троян, Априлци, Севлиево, Шумен, Ямбол, Търговище, Миноносец  „Дръзки“ от Варна.\r\nВъзстановката е подкрепена финансово от семейство Диана и Владимир Боневи от добруджанското село Белгун и община Добрич. Диана Бонева е потомка на Вълчо Георгиев, който е сред основните дарители за изграждането на храм „Света Троица“ в Добрич.\r\nВ словото си кметът Йордан Йорданов посочи, че тази инициатива ни напомня за делото на нашите предци, но и ни кара да се замислим кои сме и какви сме ние. Той връчи плакети на спомоществователите.     А Диана Бонева се обърна към всички с думите: „Нека, когато имаме трудни моменти, да сравняваме тези трудности с живота на предците ни, с тяхната борба – само така ще имаме дух“. Председателят на регионалния клон на дружество „Традиция“ – Добрич д-р Добрев връчи сабя от името на 46-и пехотен Добрички полк на Владимир Бонев сабя с пожелание „Да я вади при нужда и да я прибира с чест“.", "date": "2019.04.21", "title": "В „Стария Добрич“ оживя подвигът на априлци от 1876 година"}
{"url": "https://www.actualno.com/balkani/zaev-da-izberem-prezident-kojto-shte-ni-vodi-napred-news_742001.html", "text": "  От всички нас се очаква сериозно отношение и да постигнем две неща - успешен избор на президент и избор на държавен глава, който да ни води напред.     Това каза македонският премиер Зоран Заев след като пусна бюлетината в първия тур от президентските избори в Република Северна Македония. Заев гласува в родния си град Струмица, предаде БГНЕС.   \"Ако изборите бъдат успешни и запазим единството в страната ни, смело ще вървим напред към съвременния свят, към който принадлежим\", каза Заев. \"На този ден гражданите по един директен и демократичен начин вземат важни решения за родината си. Гласуването е право и отговорност. Днес очаквам всички наши граждани да изберат президент на Република Северна Македония\", каза още Зоран Заев.\r\nЗа нов президент на западната ни съседка се състезават трима кандидати - Стево Пендаровски издигнат от управляващата коалиция, Гордана Силяновска-Давкова от опозиционната ВМРО-ДПМНЕ и Блерим Река, кандидат на двете албански формации - Беса и Алиансът на албанците.  ", "date": "2019.04.21", "title": "Заев: Да изберем президент, който ще ни води напред"}
{"url": "https://www.actualno.com/crime/dva-avtomobila-se-udariha-v-blagoevgrad-news_742002.html", "text": "  Два автомобила, единият правещ неразрешен обратен завой, се удариха днес в Благоевград, двамата водачи, които са били сами са пострадали леко, предаде кореспондентът на БГНЕС в града.     Пътният инцидент стана в 13.40 ч. на ул.\"Иван Михайлов\". И двата автомобила се движат един след друг в посока Радио-телевизионния център.   77-годишният водач на “Опел“, се изнася вдясно, за да направи обратен завой пред Бюрото по труда. Тогава е ударен в предната лява врата от „Форд“ с 42-годишен водач. При удара водачът на „Форд“ –а напуква с глава предното стъкло.\r\nИ двамата водачи са пострадали, в момента им се правят изследвания в МБАЛ-Благоевград.  ", "date": "2019.04.21", "title": "Два автомобила се удариха в Благоевград"}
{"url": "https://www.actualno.com/balkani/v-severna-makedonija-izbirat-prezident-news_741904.html", "text": "  В 7.00 часа местно време започна гласуването в първия тур от президентските избори в Република Северна Македония. От Държавната избирателна комисия съобщават, че изборният ден е започнал навреме.     За нов президент на западната ни съседка се състезават трима кандидати - Стево Пендаровски издигнат от управляващата коалиция, Гордана Силяновска-Давкова от опозиционната ВМРО-ДПМНЕ и Блерим Река, кандидат на двете аллбански формации - Беса и Алиансът на албанците, предаде БГНЕС.   Право на глас имат 1 808 131 граждани. Те ще гласуват в 3480 избирателни секции. Изборният ден започва в 7.00 и приключва в 19.00 часа местно време. Вотът ще бъде наблюдаван от 3094 местни 419 чужди наблюдатели. Вчера за нов президент на страната гласуваха затворниците, болните и живеещите в чужбина.\r\nЗа да бъде избран на първия тур кандидатът за държавен глава трябва да получи поне 904 066 гласа. За да бъдат валидни изборите на втория тур трябва да гласуват 40 на сто от имащите право на глас или 723 253 пълнолетни граждани. Според последните социологически проучвания Пендаровски има лека преднина пред Гордана Силяновска-Давкова.  Това са 6-ти президентски избори от обявяването на независимостта на Македония. Досега президенти са били Киро Глигоров /1991-1999/, Борис Трайковски /1999-2004/, Бранко Цървенковски /2004-2009/ и Георге Иванов /2009-2019/.\r\nДнес на три места в страната се провеждат и кметски избори - в Охрид, Дебър и Ново село.   ", "date": "2019.04.21", "title": "В Северна Македония избират президент"}
{"url": "https://www.actualno.com/europe/papa-francisk-prizova-za-mir-v-sirija-i-libija-news_742003.html", "text": "  Папа Франциск призова световните лидери в традиционното си Великденско слово да се опитат да постигнат мир в Либия и Сирия, за да могат милионите бежанци да се завърнат по домовете си, предаде БГНЕС.     Близо 70 000 душ и се събраха на площад „Свети Петър“ във Ватикана, за да чуят словото на Светия отец. Главата на Римо-католическата църква изрази и тъгата си от смъртоносните бомбени атаки срещу църкви и хотели в Шри Ланка.   „Нека конфликтът и кръвопролитията в Либия бъдат прекратени. Все повече беззащитни хора умират там през последните седмици“, заяви Франциск. „Призовавам замесените страни в конфликта да изберат диалога пред силата, за да не отворят отново раните, оставени след десетилетие на конфликт и политическа нестабилност.“\r\nПапата се помоли и за „любимия сирийски народ, станал жертва на продължаващия конфликт, към който светът става все по-примирен и безразличен“.  ", "date": "2019.04.21", "title": "Папа Франциск призова за мир в Сирия и Либия"}
{"url": "https://www.actualno.com/asia/vzrivove-v-shri-lanka-po-vreme-na-velikdenskata-slujba-ima-raneni-news_741884.html", "text": "  Най-малко 80 души са били ранени при двата взрива в църквите в Шри Ланка, докато поклонници са присъствали на службата за Великден, каза служител на Националната болница в Коломбо, цитиран от АFP.     \"Осемдесет души вече са приети, а още все още влизат\", каза той.   Днес в Шри Ланка избухнаха взривове в два храма по време на Великденската служба.\r\nЕдиният храм се намира в северната част на столицата Коломбо. Другата пострадала църква е в близкия до столицата град Негобо.  ", "date": "2019.04.21", "title": "Взривове в Шри Ланка по време на Великденската служба, има ранени"}
{"url": "https://www.actualno.com/europe/svetovni-lideri-osydiha-bombenite-ataki-v-shri-lanka-news_741974.html", "text": "  Световни лидери остро осъдиха в Шри Ланка по Великден, съобщава АFP, цитирана от БГНЕС.     Британският премиер Тереза определи кървавото нападение като „наистина ужасяващо“. „Подобни актове на насилие срещу църкви и хотели в Шри Ланка е нещо наистина ужасяващо. Искам да изкажа най-дълбоките си съболезнования на близките на жертвите и на пострадалите в този трагичен момент“, написа Мей в „Тwitter“. „Трябва да се обединим и да направим всичко възможно никой никъде по света да не се страхува да упражнява религията си“, категорична е тя.   „Ужасни са новините от Шри Ланка – кървави атаки срещу хотели и църкви на Великден“, написа в социалните мрежи холандският премиер Марк Рюте след първите съобщения за атаките. „Моите мисли са с всички жертви и техните семейства“, допълва той.\r\nПремиерът на Австралия Скот Морисон в изявление посочи, че „мислите му са със загиналите и пострадалите при тези ужасяващи терористични атаки“.  Само месец след тежката терористична атака в собствената си страна премиерът на Нова Зеландия Джасинда Ардърн описа бомбените взривове в Шри Ланка като „опустошителни“.\r\nГерманският канцлер Ангела Меркел заклейми „религиозната омраза и нетолерантност“ след атаките в Коломбо.   “Силно осъждаме тези актове на омраза. Изказваме нашата солидарност с народа на Шри Ланка и нашите мисли са с тези, загубили близките си на Великден”, написа в „Тwitter“ френският президент Еманюел Макрон.    Американският президент Доналд Тръмп също поднесе своите съболезнования за „ужасните терористични атаки в Шри Ланка“.", "date": "2019.04.21", "title": "Световни лидери осъдиха бомбените атаки в Шри Ланка"}
{"url": "https://www.actualno.com/asia/osmijat-vzriv-v-shri-lanka-e-izvyrshen-ot-kamikadze-news_741979.html", "text": "   атаки, разтърсили Шри Ланка на великден е бил извършен от камикадзе, съобщава АFP. Има три жертви – полицейски служители.     Източник от силите на реда, пожелал анонимност, заяви, че атентаторът-самоубиец се е взривил, когато полицаите са влезли в къща в северно предградие на столицата Коломбо, за да извършат обиск.   При ударната вълна се е срутил изцяло втория етаж на сградата и отломките са затрупали полицаите.", "date": "2019.04.21", "title": "Осмият взрив в Шри Ланка е извършен от камикадзе"}
{"url": "https://www.actualno.com/society/sajtyt-na-parlamenta-otnovo-se-srina-news_741890.html", "text": "  От вчера официалният сайт на Народното събрание не работи.     В страницата на Народното събрание в интернет не се отваря, като на сайта пише: Няма достъп до този сайт.   Няма никаква официална информация за причините довели до срива на официалната страница на българския парламент. Това не е първият случай когато сайтът на парламента се срива.\r\nКъм момента сайтът отново заработи.  ", "date": "2019.04.21", "title": "Сайтът на парламента отново се срина"}
{"url": "https://www.actualno.com/europe/poroshenko-glasuva-na-vtorija-tur-na-prezidentskite-izbori-v-ukrajna-news_741997.html", "text": "  Действащият държавен глава на Украйна Петро Порошенко гласува на втория тур на президентските избори, съобщава РИА Новости. Той беше придружен от съпругата и децата си. След като даде своя глас Порошенко заяви пред събралите се журналисти, че трябва да се направи всичко, за да се гарантира, че напредъкът на Киев в интеграцията в ЕС и НАТО не е спрян, предаде БГНЕС.     \"Искам да кажа, че се гордея с това, че изборите бяха организирани тази година ... Твърдо вярвам, че по време на този вот трябва да направим всичко възможно, за да гарантираме, че нашият напредък в европейската и най-важното в евроатлантическата интеграция не просто не е спрян, но не е и забавен ... Много е важно по време на гласуването да се ръководите от ума, защото това не е смешно ... Името на избрания не е важно, важни са стратегията и начинът, по който нацията и страната ще продължат напред\", категоричен беше Порошенко.   Президентът поздрави вярващите за Цветница и припомни, че именно на този ден преди година Украйна е започнала преговори с Вселенската патриаршия за приемането на Томос за автокефалията на Украинската православна църква.", "date": "2019.04.21", "title": "Порошенко гласува на втория тур на президентските избори в Украйна"}
