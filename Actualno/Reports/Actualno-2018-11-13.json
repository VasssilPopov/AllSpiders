{"url": "https://www.actualno.com/starazagora/policijata-zadyrja-myj-uchastval-v-protestnoto-shestvie-v-stara-zagora-news_705931.html", "text": "  След обявяването на края на протеста в Стара Загора тази вечер част от участниците в пешеходното шествие са обявили гражданско неподчинение и са затворили бул. “Ген. Столетов” в района на Езиковата гимназия.     Задържан е мъж, на който полицията е съставила два акта - че е без документи за самоличност и че се движи по пътното платно.   След задържането на мъжа протестиращите са се преместили пред Първо районно управление, за да изчакат освобождаването му.\r\nПротест в града ще има и утре - в парк “Пети октомври” от 18 часа.  ", "date": "2018.11.13", "title": "Полицията задържа мъж участвал в протестното шествие в Стара Загора"}
{"url": "https://www.actualno.com/politics/kalojan-pargov-vreme-e-za-ravnosmetka-ot-chlenstvoto-ni-v-nato-news_705900.html", "text": "  \"България е член на НАТО вече 13 години. Някой направи ли досега равносметка какво спечели и какво загуби държавата ни от това? Какво ни даде НАТО и какво ние дадохме на НАТО?! Освен тези мисии по света, в които участваха български военнослужещи и дадоха свидни жертви.     Това заяви председателят на БСП - София Калоян Паргов по време на дискусия на тема \"Има ли нужда от нова концепция за националната сигурност на България?\".   \"Редица фактори влияят на сигурността на държавата. Не е само отбраната, вътрешния ред, службите, опазването на границите. Образованието, здравеопазването, социалната политика също са изключително важни\", коментира Калоян Паргов. \r\n\"Колкото по-малко деца се раждат в България, толкова по-зле за сигурността. Колкото по-лоша е грижата за здравето на гражданите, толкова по-голяма е заплахата за националната ни сигурност. Колкото по-зле е ръководена и въоръжена армията, толкова по-слаба е тя. А, всъщност, знаем ли какви са функциите на днешната наша армия?!  Нормално ли е да има 9000 служители в администрацията на българската армия и 15 000 военнослужещи?! Това съотношение правилно ли е? Не бива ли да бъде направена реформа, която да намали броя на служителите в администрацията на българската армия, да бъде увеличен броят на военнослужещите, да бъде инвестирано в екипировка, оборудване, обучение?\r\nЕто това е част от концепцията на БСП за промяна, това е нашата алтернативна политика в рамките на българската армия. Защото сигурността е ефимерно понятие, то е усещане. Днес хората в България не се чувстват сигурни и защитени. И точно тази тяхна несигурност ги принуждава да излязат на улицата и да протестират. Дори тези техни протести са част от сигурността на държавата. В конкретния случай - липсващата им сигурност\".   Доц. д-р Николай Цонков беше категоричен, че е крайно наложително да бъде направен анализ и да бъдат формулирани основните национални интереси. \"Законодателната база, която съществува в момента, не е прецизна, а освен това не се изпълнява в пълна степен, коментира той. - Всичко това води редица проблеми след себе си, а най-опасният от тях е липсата на достатъчно добра координация между отделните елементи за национална сигурност. Крайно наложително е да бъде направен задълбочен анализ на вътрешната и външната среда за сигурност и на тази база да бъдат очертани основните тенденции. Този анализ трябва да е основа за нова стратегия за национална сигурност на България. А следващата стъпка е да бъдат формулирани основните национални интереси на страната ни. Като сравнително малка държава, смятам, че трябва да се съсредоточим основно в региона\".    Според ген. Кольо Милев, проблемите в българската армия до момента са решавани на парче, а това няма как да доведе до цялостно справяне с кардиналните въпроси в сектора. \"Като бивш командир на 61-а Струмска механизирана бригада смятам, че сухопътните войски се неглижират, категоричен беше ген. Милев. - Смятам, че по отношение на българската армия усилията трябва да бъдат насочени главно в две направления - личният състав и въоръжението и техниката. Наблюдаваме свиване на армията за сметка на полицията, където се наливат много средства. Колкото до националната политика по отношение на сигурността - все още нямаме ясно заявени цели и приоритети. България е в разкрачено положение между Запада и Изтока, което никак не е добре\".\r\nФорумът беше организиран от Дискусионен клуб \"Политика 21\" и Градския съвет на БСП - София. Участие взеха депутатите доц. д-р Николай Цонков, заместник-председател на Комисията по отбрана към Народното събрание, както и членовете й ген. Кольо Милев и Петър Витанов, членът на Комисията по вътрешна сигурност и обществен ред Красимир Янков, както и редица доказани експерти в сферата на националната сигурност и отбраната.", "date": "2018.11.13", "title": "Калоян Паргов: Време е за равносметка от членството ни в НАТО"}
{"url": "https://www.actualno.com/society/majkite-sistemata-njama-da-ni-ubie-zashtoto-njama-da-go-pozvolim-news_705902.html", "text": "  “Продължават да ни обиждат и да ни наричат с всякакви имена. Не, ние сме достойни хора!” С тези думи започна поредната вечер на протести под прозорците на властта с едно искане - оставка на вицепремиера Валери Симеонов, предаде репортер на Actualno.com.      Майките на деца с увреждания, както и граждани, които ги подкрепят, заявиха, че недоволството им ще продължи, докато заместник-министър председателят не напусне поста си в правителството.\r\nПротестиращите и тази вечер по традиция се отправиха на шествие по улиците на София.     За утре (14 ноември) отново е планувано авто-мото шествие, което е трето поред. То ще започне в 18:30 часа от Министерски съвет.\r\n“Системата няма да ни убие, ние няма да го позволим”, категорични бяха майките, които вече 23 дни протестират в София. Те имат и друга инициатива - утре, 14 ноември, в 11:00 часа да бъде изпратен мейл до Валери Симеонов за поведението му от всички подкрепящи ги, като рано сутринта ще бъде публикуван и електронният адрес, на който да се прати мейла.     Акции в тяхна подкрепа отново се проведоха и в други градове на страната.", "date": "2018.11.13", "title": "Майките: Системата няма да ни убие, защото няма да го позволим "}
{"url": "https://www.actualno.com/society/protestyt-na-pernichani-otnovo-zatvori-pyten-vyzel-news_705907.html", "text": "  За втори пореден ден перничани блокираха за движение пътен възел „Даскалово” в знак на протест срещу високите цени на горивата у нас, предаде БГНЕС.     Точно в 18.30 часа десетки автомобили, подредени в автошествие, пристигнаха на пътния възел, свързващ магистралите „Струма“ и „Люлин” с входа на Перник през квартал „Църква“ и входа на София през Драгичево и Владая.   Блокадата доведе до опашки от изчакващи автомобили и тежкотоварни камиони. Освен за цената на бензина, хората изразяват недоволството си и от увеличението с до 30% на данъка за старите коли, както и от повишаването на цената на задължителната за автомобилите застраховка „Гражданска отговорност“.\r\nПротестът е организиран в социалните мрежи, протича мирно и със засилено присъствие на жандармерия и полиция.  От няколко дни хиляди хора в цялата страна изразяват недоволството си, а за да бъдат чути исканията им, блокадите на някои основни пътни артерии продължиха с часове, което доведе до транспортен хаос.\r\nМеждувременно от МВР припомниха, че няма протест, който да разрешава блокирането на магистрали и главни пътища.", "date": "2018.11.13", "title": "Протестът на перничани отново затвори пътен възел"}
{"url": "https://www.actualno.com/balkani/v-makedonija-razkriha-dali-gruevski-e-minal-granicata-na-stranata-news_705893.html", "text": "  Бившият премиер на Република Македония Никола Груевски не е преминавал границата през нито един от законните гранични пунктове, съобщи македонското МВР.     Изявлението идва след посланието, че Груевски е в Будапеща и е поискал политическо убежище в Унгария, съобщи македонският сайт Прес 24.   Полицията все още разследва дали е написан от Груевски, дали той е истински или има за цел да отклони фокуса на издирването на бившия премиер. В крайна сметка, часове по-късно македонското МВР и македонското МВнР промениха мнението си и потвърдиха, че бившият македонски премиер е в Унгария. Потвърждение е получено и от унгарския посланик в Македония Ласло Дукс.  От вчера Груевски е обявен за национално издирване за изтърпяване на двегодишната си присъда затвор по делото \"Танк\" за покупката на луксозния мерцедес.\r\nГоворителят на ВМРО-ДПМНЕ Димче Арсовски заяви, че не знае къде е Груевски и в партията нямат информация той да е в Унгария.   Арсовски добави, че нямат сведения и че Груевски е получавал заплахи.    ", "date": "2018.11.13", "title": "В Македония разкриха дали Груевски е минал границата на страната*"}
{"url": "https://www.actualno.com/curious/dneven-horoskop-za-14-noemvri-news_705901.html", "text": "        Днес не се захващайте с дейности, които изискват повишено внимание, ще бъдете прекалено разсеяни за това. В любовта, обаче ще имате своите успехи - насочете енергията си в тази посока. Денят ще бъде изключително успешен във финансово отношение. Може да сключите сделката на живота си - не пропускайте шанса и бъдете настоятелни.      Идеите ви няма да срещнат възторга на околните. Засега запазете мислите ви за себе си. Още не са готови за широката публика.     Денят не е подходящ за активни дейности, но ще имате блестящи идеи. Използвайте момента, за да поразсъждавате върху по-сложните казуси в живота ви.    Очаква ви активен ден, в който ще се изявявате на няколко житейски сцени. Посрещнете деня с гордо изправена глава и се погрижете за безупречния ви външен вид. През този ден не се бутайте в светлината на прожекторите. Сега имате още довършителни дейности преди да се раздадете на сцената.   През този ден може да получите изненадваща сума пари или добра новина, свързана с финансовото ви състояние. Добър ден за кандидатстване за заем.    Не гледайте прекалено черногледо на света. Промените може да са уморителни, но със сигурност носят положителното в себе си. Остава само да го видите. През този ден е добре да опитате нов начин на комуникация. Прекалено дълго не ви се получава по един начин, значи е време да опитате по друг.    Този ден ще ви даде един дълъг момент на свобода. Сега ще може да направите всичко онова, за което не ви стигаше времето без никой да ви държи сметка. Положителните промени валят една след друга и сте набрали скорост. Сега вече знаете как стават нещата, така че просто не намалявайте темпото. Днес може да си дадете малка почивка, да се отпуснете и да се опитате да не мислите за нищо. Ако внезапно ви обземе непреодолим порив да преминете някое препятствие - подтиснете го!", "date": "2018.11.13", "title": "Дневен хороскоп за 14 ноември"}
{"url": "https://www.actualno.com/burgas/burgas-syshto-se-vkluchi-kym-nacionalnija-protest-news_705905.html", "text": "  Спонтанен протест, организиран чрез социалните мрежи, събра протестиращи пред сградата на община Бургас.     Той започна с малък брой хора, след като беше обявен броени часове преди началото му. Площадът обаче бързо се изпълни с недоволни от положението в страната. На въпрос на Acualno.com, дали зад митинга стои определена политическа сила, красноречив отговор даде един от инициаторите. Стилияна Кехайова е жената, която е поискала официално разрешение за събитието от общината. Тя заяви категорично, че никой не стои зад протеста, освен хората, които са недоволни от управлението на страната.  “Високите цени на тока и горивата, ниските заплати и безхаберието на управляващите са поводът да бъдем тук. Не сме уморени и няма да се уморим да искаме промяна, а не само обещания. Ще има още протести. Хората се събуждат и са готови да отстояват правата си“, каза още Стилияна Кехайова. Тя беше дошла с детето си за да покаже, заради чие бъдеще е на площада.   Протестиращите носеха плакати с надписи „Да изчистим България за един ден“ , „Искам да живея нормално“, „Не на високите цени на горивата и на социалното убиване на България“ .    Владимир Павлов е дошъл специално от София заради протеста. “Всяка гражданска инициатива е важна. Управляващите трябва да са коректни към народа. Ако забравят за какво сме ги избрали, значи трябва да си ходят“ , каза той. Инициативата е част от социалните протести в с страната. Отстояването на правата на българите за по-добър живот ще продължи, категорични бяха хората на площада.", "date": "2018.11.13", "title": "Бургас също се включи към националния протест"}
{"url": "https://www.actualno.com/society/nacionalnijat-protest-se-razrastva-blokira-am-lulin-snimki-news_705915.html", "text": "  Националният протест с искания за оставка на правителството и редица социални искания доведе до ново блокиране на пътища.     Протест блокира магистрала \"Люлин\" при Перник, а стотици варненци излязоха на шествие в централната част на морската столица, предаде БГНЕС.\r\nИ тази вечер перничани блокираха за движение пътен възел „Даскалово” в знак на протест срещу високите цени на горивата у нас. Точно в 18.30 часа десетки автомобили, подредени в автошествие, пристигнаха на пътния възел, свързващ магистралите „Струма“ и „Люлин” с входа на Перник през квартал „Църква“ и входа на София през Драгичево и Владая.     Блокадата доведе до опашки от изчакващи автомобили и тежкотоварни камиони. Освен за цената на бензина, хората изразяват недоволството си и от увеличението с до 30% на данъка за старите коли, както и от повишаването на цената на задължителната за автомобилите застраховка „Гражданска отговорност“. Протестът, организиран в социалните мрежи, протича мирно и със засилено присъствие на жандармерия и полиция. Стотици шофьори чакат в колите си движението да бъде освободено, а от МВР призоваха, че няма протест, който да разрешава блокирането на магистрали и главни пътища.    В същото време в другия край на България стотици варненци също са на улицата. Гражданите на града, който преди години бе епицентър на най-масовите национални протести срещу корупцията и монополите във властта, днес отново заявяват, че всеки ден ще са на улицата, докато исканията им не бъдат удовлетворени.    Около 19.30 часа варненци блокираха изцяло централното кръстовище пред общината и заявиха, че тръгват към изхода на града в посока магистрала „Хемус”, където планират блокада. Изключително мощно е присъствието на моторизирани във Варна, а скандиранията на шествието са подсилени от рев на мотори. Силно е и полицейското присъствие.\r\nОт няколко дни хиляди хора в цялата страна изразяват недоволството си, а за да бъдат чути исканията им, блокадите на някои основни пътни артерии продължиха с часове, което доведе до транспортен хаос.\r\nМеждувременно финансовият министър Владислав Горанов обяви, че във връзка с напрежението в обществото около цената на горивата, смята да предложи изменения в Наредба Н-18, по-известна като Наредбата за касовите апарати, с които всеки един търговец на дребно на горива да бъде задължен, когато издава фискален бон, да посочва на отделен ред акциза, ДДС и цената на горивото без акциз и ДДС.   Има идея и да се включи в касовата бележка и посочване на търговската надценка на горивата. „Ще посочим в касовата бележка колко е за държавата и колко е за търговеца от цената на горивата“, обясни идеята финансовият министър и даде пример, че това вече го има във фактурите за ток.", "date": "2018.11.13", "title": "Националният протест се разраства, блокира АМ \"Люлин\" (СНИМКИ)"}
{"url": "https://www.actualno.com/dobrich/vikove-ostavka-oglasiha-otnovo-centyra-na-dobrich-news_705917.html", "text": "  С викове „Оставка!“, „Мафия!“, „Всеки ден ще е така, до промяната!“ стотици протестиращи в Добрич, основно млади хора, за пореден път огласиха центъра на града.     \"\"Къде е Бойко Борисов, защо от няколко дни не се показва по телевизията?\" Този въпрос си задаваха те един на друг.\r\nСлед това, пеейки българския химн, се насочиха към един от най-натоварените булеварди – „Трети март“, като на кръговото движение пресичаха непрекъснато по пешеходните пътеки, затруднявайки движението на автомобилите. А самите шофьори демонстрираха подкрепата си към протестиращите, надувайки клаксоните.     „Спомняте ли си, че и вие бяхте излезли да пушите цигари?“, се обърна един от протестиращите към полицейски служител заради забележка за затрудняване на движението на автомобилите. „Всеки ден ще сме на улицата заради цялото безумие, в което живеем – корупция, ниски заплати, унищожаване на животни“, заяви Диян Славов.    Валери Кехайов, баща на 4-годишен син и дъщеря на две и половина години, заяви: „Искаме да останем в България, а не да ходим в чужбина. Но това, което правят, е абсолютен геноцид над българския народ“.", "date": "2018.11.13", "title": "Викове „Оставка!“ огласиха отново центъра на Добрич"}
{"url": "https://www.actualno.com/starazagora/treti-den-na-protesti-v-stara-zagora-news_705918.html", "text": "  Стотина души се събраха тази вечер на протест срещу цените на горивата, данъците и застраховка “Гражданска отговорност” в парк “Пети октомври” в Стара Загора.     Те изразиха недоволството си от социалните несправедливости в страната и настояваха за оставката на вицепремиера Валери Симеонов.   Организатор на протеста тази вечер беше Мирослав Милчев, който ще предаде щафетата за следващия на другиго. Протестът продължи с пешеходно шествие до паметника на Васил Левски в града.\r\nДа ги подкрепят в настояванията за по-добър живот се присъединиха групи от Казанлък и Кърджали.  ", "date": "2018.11.13", "title": "Трети ден на протести в Стара Загора"}
{"url": "https://www.actualno.com/society/eskalacija-na-naprejenieto-na-protestite-vyv-varna-i-burgas-news_705926.html", "text": "  Напрежението между протестиращи и полиция ескалира по време на националния протест във Варна и Бургас.     Във Варна симпатизанти на Движение „Възраждане” са нападнати от мъже с качулки. До тежък инцидент не се е стигнало заради бързата намеса на полицията.\r\nМножеството е тръгнало от сградата на Общината и продължи към „Аспаруховия мост”, за да го блокира за кратко.   Впоследствие полицаи използваха лютив спрей, за да спрат нахлуването на протестиращи във вход на блок на ул. \"Отец Паисий\", предаде Фокус. Според присъстващи домът, в който хората се опитаха да влязат, е на общински съветник.  Шествието продължава отново към Катедралата. Полицейското присъствие продължава да бъде засилено.\r\nМирен протест в Бургас прерасна в шествие и ескалира в канонада от пиратки в центъра на града, предаде Дарик. \r\nЧас след началото на протеста, проявата почти достигна точка на кипене. Тогава част от 40-те души, повечето от които майски с колички, събрали се пред общината, се разпръснаха. На тяхно място обаче пристигнаха почти два пъти повече хора, мнозина - със спортно телосложение и качулки. Последваха викове: „Мафия”, ругатни, освирквания, мощни скандирания и гърмеж на пиратки, заради които се е стигнало до намеса на полицията.    ", "date": "2018.11.13", "title": "Ескалация на напрежението на протестите във Варна и Бургас"}
{"url": "https://www.actualno.com/interview/kmetyt-na-bansko-ne-sme-podgotveni-za-zimnija-sezon-news_705925.html", "text": "   Георги Икономов е кмет на Банско за втори мандат. Преди това е бил народен представител, председател на Общинския съвет. Завършил е УНСС със специалност „Счетоводство и контрол“.       Надявам се да я спечелим, макар че сме спечелили доста награди досега. Така, че ако гражданите и туристите си дадат предпочитанията за друга община, няма страшно, защото всеки се стреми да прави нещо положително в областта на туризма. А с какво водим!? С много неща. Първото е, разбира се, ски зоната, която е все още една от най-модерните в Източна Европа с множеството световни мероприятия. Например световната купа по ски тази година. Февруари месец 2019-та предстои поредният старт за мъже от Световната купа. Минаха два старта в Световната купа по сноуборд, пет старта за ски мъже и жени. Накратко, в областта на зимния, и най-вече ски туризмът нямаме конкуренция не само в България, но и в цяла Югоизточна Европа. Другото, което е важно да се знае, е, че с множеството фестивали през лятото успяхме да превърнем Банско поне в двусезонна дестинация, ако не в целогодишна. През лятото заетостта вече е като през зимния сезон, което е добре за всички местни хотелиери и ресторантьори, които не затварят. Крайната ни цел е Банско да стане целогодишна дестинация. Това е изключително постижение, защото дори в големите зимни курорти на Западна Европа, ако човек отиде през летните месеци, ще види, че работи само един хотел, само един ресторант. Целогодишната работа в Банско е голямо предимство както за местния бизнес, така и за всички туристи, които го обичат.   Да, надявам се на обрат. Това няма да е лесно, но се надяваме на ново решение, защото има редица решения отпреди, които са в обратна посока. Решението на тричленния състав ни изненада доста неприятно, но не мога да го коментирам. Ще изчакаме окончателното. Надявам се да е в наша полза. Според мен съдът не трябва да остане с половинчати решения. Ако нещо се решава противоречиво, означава, че не е записано както трябва в закона. В такъв случай трябва да се променят съответните текстове, за да е ясно трябва ли да се прави екологична оценка за такива планове или не – ясно и категорично. Разрешава ли законът в защитени територии да има строителство или не, но да не дава повод за различни тълкувания.     Точно там трябва да се търси причината и да се прегледат Законът за защитените територии,  Законът за опазване на околната среда, Законът за горите - всички, които касаят тази материя с построяването на нови лифтове и писти в защитени и в горски територии. Не трябва да забравяме, че една промяна в Закона за горите пък пречи да се строят лифтове в горски територии. Там е предвидена една дълга процедура за смяна на предназначението, едни огромни такси, които трябва да се платят за лифтове и писти, което е пълно безумие. Просто на национално ниво трябва да се реши проблемът, но той трябва да е предхождан от решение дали искаме да развиваме зимния туризъм, или не. Ако решим да го развиваме, трябва да преработим нормативната база така, че да не се лутаме в дела десетки години и всеки да е прав в своето становище. Вече на всеки стана ясно, че тези екоорганизации много лъжат. И то много гръмогласно. А и медиите много внимание им обръщат. Те говореха за едни бомбастични проценти - 48%, които ще бъдат засегнати. Това са пълни глупости, но те по-скоро обръщат общественото мнение. И на тях самите им е ясно, че това е невъзможно и че е една нагла лъжа. Добре, че съдът е отбелязал факта, че не става въпрос за засягане на такива територии. Естествено, територията е 2% и тя не би се увеличила. При приемане на нов план за управление се надяваме наистина територията да е малко по-голяма, но нека изчакаме решението на съда, защото от него зависи всичко.   Наистина е част от по-мащабен проект. По-скоро това са четири проекта, свързани помежду си, правени в рамките на 2-3 години, защото не сме имали намерение да правим нов мост преди реката да ни бутне съществуващия. Стената, която е на разрушения мост, се разширява. Навремето там е бил краят на подпорните стени и те свършват като фуния, за да поемат водата. Това обаче стеснява територия, предвидена за улица. Сега първо правим корекция на реката и премахваме тези фунии. Правим подпорните стени успоредни, като даже на част от територията липсваха стени. Второ, правим пешеходния мост. Не можеше да го направим по-рано, защото трябваше да го поставим върху кривите стени и щеше да се наложи след 1-2 г. да го премахнем. Сега получихме финансиране за корекция на коритото и изграждане на нови подпорни стени. Ние си финансираме моста. Така се отваря място за една успоредна улица, която отваря достъп от центъра на града до ски зоната с еднопосочно движение. Така ще се облекчи много трафикът до ски зоната. Успоредно с това имаме много мащабен проект за парк от двете страни на реката. Всичко трябва да го съобразим едно с друго. Ще ни отнеме около три години. Имаме осигурено финансиране за моста и корекцията на реката, които ще приключат до пролетта. Догодина трябва да започнем улицата и следващата година - зелените площи. Но този проект ще промени визията за горната част на града, точно преди втората кабинка, където има занемарени площи. Освен полезен, ще бъде и много красив проект. За наша радост, хубава е и есента. Продължаваме да строим – до края на годината ще се справим с корекцията на реката и моста. Сега времето е най-подходящо, тъй като е суша, маловодие и реката позволява строителство в нея. Тече усилена работа и по детската градина. Надявам се до започване на зимния сезон да излезем на кота нула. Приключва процедурата за избор на изпълнител за три улици в Банско и една в Добринище. През тази година приключихме последния етап на ул. \"Гоце Делчев\" - една наистина уникална улица, която стана парк. Така изпълних едно обещание, което дадох в началото като кмет, защото за нея се чакаше над 50 г. Тече цялостна реконструкция на ул. \"Пирин\" като пешеходна зона, изградена изцяло от естествени материали - мрамор, гранит, с подновена инфраструктура под земята. Тя е покрита с железобетонна плоча, върху която полагаме плочки и павета. Тоест, изключително здрава конструкция, която няма да пропадне. Догодина ще продължим нагоре до хотел \"Стражите\" и ще приключим с пешеходната зона. Освен това, цялостна реконструкция на тротоари и зелени площи. В Добринище имаме улици, чието асфалтиране приключи преди седмица. Реализираните инвестиции са за около 3 млн. лв. За селата и пътя за Шилигарника - да. Фирмата, която изпълнява зимното поддържане и сметосъбирането за Банско и Добринище, е избрана преди 3-4 години, договорът й изтича през февруари месец. Но каквото и да си говорим, през зимата може да се окажем и в капан. Каквото е зависело от нас, сме го подготвили. Хората си потягат хотелчетата, за да ги отворят в края на ноември. Всичко е готово от страна на общината и бизнеса. Но не сме готови за зимата, защото ние пак ще я посрещнем с една кабинка и с ограничен капацитет в ски зоната. Ето, това е големият проблем на Банско! Не е нито инфраструктурата, нито зимната техника, сметосъбирането - тези неща са рутинни и ги вършим. Но ние харчим стотици хиляди лева, за да привличаме туристи под формата на реклама и участия в туристически изложения. Ние каним туристи и те идват, но когато се наредят на тази опашка и седят по три часа на нея, всичко се обръща в антиреклама. Затова не съм оптимист за сезона! Ние пак ще привлечем едни хора, които ще бъдат недоволни, че са били в Банско, защото ние години наред не можем да решим проблем с една или втора кабинка и разширяване на ски зоната. И аз не виждам никаква светлина! Затова казвам на всички инвеститори: \"Просто инвестирайте в лятото! То не е по-малко прекрасно от зимата! Тогава не зависим нито от зелени, нито от втора или трета кабинка“. Тогава обаче ще дойде друг проблем - с многото автомобили в планината, но ще го решаваме. Странно е, че т. нар. \"зелени\" изобщо не се сещат да го поставят, макар че аз се изморих да повтарям, че един лифт не замърсява с нищо планината за разлика от 1000 автомобила на ден, които изхвърлят тонове отровни газове. Да очакват над 100 филма, много авторитетно жури с представители от Италия, Германия, известни български оператори, режисьори. Една много богата програма, насочена основно към децата, което е ценното. Деца не само от Банско, а и от околните селища посещават уъркшоповете в рамките на фестивала. Това са уроци по катерене, по първа помощ, тематични изложби, посещения на интересни обекти, включително пещери. Идеята е да се запалят децата в любов към планината, която е на метри от нас, да я обичат. Имаме годишнини - 50 години от първото ски рали в България, юбилеи имат  и няколко алпинисти, които ще почетем по подобаващ начин. ", "date": "2018.11.13", "title": "Кметът на Банско: Не сме подготвени за зимния сезон"}
{"url": "https://www.actualno.com/society/novinite-naj-vajnoto-za-denja-13-noemvri-news_705888.html", "text": "  Редакционният екип на ви представя най-важните новини за изминалия ден, 13 ноември.      Националният протест с искания за оставка на правителството и редица социални искания доведе до ново блокиране на пътища. Протест блокира магистрала \"Люлин\" при Перник, а стотици варненци излязоха на шествие в централната част на морската столица,   Напрежението между протестиращи и полиция ескалира по време на националния протест във Варна и Бургас. Множеството е тръгнало от сградата на Общината и продължи към „Аспаруховия мост”, за да го блокира за кратко. Един таван - на неимуществено обезщетение от само до 5000 лева за по-далечни роднини при смъртен случай заради катастрофа - това е новото предложение на ГЕРБ след снощната Изпълнителна комисия на партията.     Предварително заявените в много градове в страната протести преминават при добър обществен ред. Въпреки отделни провокации, които създават напрежение, служителите на реда действат съобразно правомощията си, съобщават от пресцентъра на МВР. Протест – със сигурност това е актуалната дума в България в момента, а заявките са да си остане актуална още доста време. Познати лица вече се появяват на сцената като организатори и обявяват бъдещи дати на протестни шествия.    Наложих вето върху Закона за корпоративното подоходно облагане. Това каза президентът Румен Радев пред журналисти, цитиран от агенция \"Фокус\". “С това давам възможност на парламента да има достатъчно време да разгледа ветото и да не се забавят сроковете за приемане на бюджет 2019 г.“, посочи още Радев. \"БСП стои категорично зад протестите. Има и други политически формации, които са извън парламента, които също желаят да има оставка и предсрочни избори.\" Това каза председателят на ПГ на ГЕРБ и зам.-председател на партията Цветан Цветанов. Европейската комисия (ЕК) се оплака, че Румъния се е \"оттеглила\" от реформите в съдебната система и настоя Букурещ да възстанови незабавно усилията си за борба с корупцията и гарантиране на независимостта на съдебната власт, предаде AFP, цитирана от агенция \"Фокус\". Европейската комисия (ЕК) частично прекратява наблюдението над България по Механизма за сътрудничество и проверка (МСП) и е готова да го отмени изцяло през 2019 година, \"ако напредъкът продължава\". Това се казва в прессъобщение на Брюксел, като се посочва, че ЕК е приела най-новия си доклад относно стъпките, предприети от България в изпълнение на поетите от нея ангажименти, по отношение на съдебната реформа, борбата с корупцията и организираната престъпност в контекста на мониторинговия механизъм. Правителството на Великобритания потвърди, че е постигнато споразумение между Лондон и Брюксел за Brexit, съобщава AFP. По-рано беше разпространена информация, че двете преговарящи страни са договорили споразумението на техническо ниво, след като съгласуваха текста по ключовия въпрос за избягване на \"твърда\" граница между Северна Ирландия и Ирландия. Бившият македонски премиер Никола Груевски, който от вчера е обявен за общодържавно издирване, е избягал в Унгария. \"През последните няколко дни получих безкрайно много заплахи за живота ми. В момента се намирам в Будапеща и тук потърсих политическо убежище от унгарските власти. Винаги ще остана верен на каузата на Македония и никога няма да отстъпя от нея\", написа преди малко в собствения си профил във Facebook Груевски. Ако стигнем до предсрочни избори, на които бъде инсталирано ново управление ала Орешарски, това ще бъде пряко и непосредствено следствие от действията и главно бездействията на Борисов - заради неговата безрезервна принадлежност към корупционния модел на управление. Това заяви лидерът на \"Да, България\" и бивш правосъден министър Христо Иванов, който сега е част от формацията \"Демократична България\", в която другите основни партии за ДСБ и \"Зелените\".", "date": "2018.11.13", "title": "Новините: Най-важното за деня, 13 ноември"}
{"url": "https://www.actualno.com/interview/primata-na-bolshoj-teatyr-svetlana-zaharova-vinagi-me-pobivat-trypki-na-scenata-news_705891.html", "text": "   Светлана Захарова е родена в Луцк (Украйна). През 1989 г. постъпва в Киевското хореографско училище. Учейки там шест години (в класа на Валерия Сулегина), взема участие в конкурса за млади танцьори \"Vaganova-Prix\" в Санкт-Петербург. Получава втора награда и предложение да премине в зрелостния курс в Академията на руския балет \"А. Я. Ваганова\". През 1996 г. Захарова завършва академията, оказвайки се в числото на първите випускници на Елена Евтеева, бившата известна балерина на Мариинския театър. През същата година е приета в трупата на този театър и още през следващия сезон заема позицията на солистка. Неин постоянен педагог-репетитор става Олга Моисеева. Ето че звездната Светлана Захарова отново е в София за балета \"Баядерка\". Прекрасната музика на Лудвиг Минкус и хореографията на гения Мариус Петипа пренасят зрителя в древна Индия и разказват по въздействащ начин чрез музика и танц историята за пламенната любов между баядерката Никия и смелия воин Солор. За да усети публиката истински чувствата и емоциите на главните герои ще помогнат и солистите от трупата на Болшой театър - Светлана Захарова и Денис Родкин - артисти със световна кариера, преминаваща и до днес през сцените на оперните театри в Съединените щати, Миланската \" Ла Скала\" и редица други европейски театри.       Светлана Захарова е гастролирала в Ла скала, Римската опера, Парижката национална опера, Метрополитен опера, Новия национален театър в Токио, Ковънт гардън, Рио-де-Жанейро, както и в Гърция и Сърбия. Ето какво заяви тя в интервю за Оля Ал-Ахмед:  - Да, не съм за пръв път на българската сцена, но ще танцувам за пръв път в Софийската опера и балет. От предходното си идване в България бих искала да отбележа, че публиката в София е великолепна - топли, радушни хора , обичащи балета и изкуството. Спектакълът „Жизел” и солният ми проект „Аморе”, които показахме миналия път в България се увенчаха с невероятен успех, и критерий за този успех, безусловно, е публиката. Зрителите бяха във възторг, което изключително много ме поласка. Тези два спектакъла бяха показани на голяма сцена, но не и в истински оперен театър. Всъщност мечтата ми беше да танцувам в истинския оперен театър на сцената на Софийската опера и балет. Ще поясня защо. Когато танцуваме истински спектакли, приказки със сюжет, изпълнението много зависи от атмосферата около теб. Балета е едно невероятно чисто, прозрачно изкуство. През него прозира дори декора, стените, завесите – цялостната атмосфера на сцената. Такъв спектакъл е желателно да се изпълнява на театрална оперна сцена, в случая в Софийската опера и балет. Ние, артистите, сме по-спокойни когато сме в правилната атмосфера. А театърът предоставя тази атмосфера на само на сцената, но и в залата, в кулоарите дори. Оперният театър зарежда със специфично настроение. А от това настроение имам нужда не само аз, като артистка, но и публиката. И така, за пръв път ще имам възможността да се потопя в атмосферата на Софийската опера и балет на 10 ноември в балета „Баядерка” (интервюто е взето преди това, бел.ред) съвместно със софийската балетна трупа. Очаквам с нетърпение този момент.   - „Баядерка” е един от най-сложните за изпълнение класически балети. За, нас, балерините, това е сериозен и труден спектакъл. Постановката е сложна за примата, за изпълнителката на главната роля в него. Ролята на Никия е трудна с това, че спектакъла се дели на три акта – абсолютно различни по тяхната сложност, по настроение, послание, състояние и дори по стил . Първо и второ действие се основават на една стилна, технически обоснована хореография на индийските танци с определени заучени жестове, движения на ръцете и китките. Третото действие е чиста класика. А класиката в балета е най-трудното нещо, не само за мен. Повече ми харесва да танцувам класиката като пиеса . И за третото действие вече казваме, че е спектакъл в спектакъла. Един от най-сложните и коварни класически актове е „Танцът на сенките” в „Баядерка” . Зрителят ще види, че в това действие ние се преобразяваме и танцуваме абсолютно различен балет. Първото действие на „Баядерка” ни потапя в страст, нежност, любов, надежда. Моята героиня Никия е чиста, нежна, откровена, любеща . Второто действие е скръб, сълзи, отчаяние,смърт, истерия. Героинята ми танцува на сватбата на своят любим. Всяка жена би изпитала подобни емоции, защото предателството боли. А третото действие вече ни пренася в абсолютната класика, както вече споменах.     - Най-любимата ми роля е тази, която танцувам в съответния ден на сцената. Всички роли и образи са ми любими, защото аз се превъплъщавам в тях, сливам се с лиричната героиня, ставаме едно цяло. Само тогава нещата се получават. Нямам право да избирам любима за себе си роля. Длъжна съм да ги обичам всичките и да ги приемам в денят на спектакъла. Ако не вляза в съответната роля много преди спектакъла, публиката ще го разбере. Старая се да се слея със съответния образ дори преди първата репетиция. Още тогава аз вече съм „тя”. Ако подготвям премиера на спектакъл, нещо съвсем ново, тогава ми трябва месец, за да вляза в образа. За текущия репертоар ми е необходимо по-малко време. Ролите са ми вече в душата, в тялото, и краката се движат сами. Длъжна съм да обикна своята героиня и да съм напълно убедена, че аз това съм „тя”. Ако определен спектакъл, или партия не са ми по-душа , не ми допадат или са извън моите възможности, имам привилегията да го откажа. - В балетната зала ме доведе майка ми. Това беше нейна мечта да се занимавам с балет. Тя влагаше всичко от себе си за да танцувам. Много се стараеше в това отношение. Искрено се надявам, че изпълних всичките ѝ очаквания. Вероятно ги надминах. Мама си представяше, че ще танцувам някъде близо до вкъщи, но не си е помисляла дори, че ще съм аплодирана на най-големите световни сцени. Всъщност, аз успях да комбинирам природните данни, доброто образование и упоритата работа. Усетът ми към балета обаче не дойде веднага. Изминаха няколко учебни години, бях вече девойка, на 14-15 г и едва тогава усетих вкусът на балета. Тогава бе моето осъзнаване, и разбрах, че това е пътят на моя живот.    - Като малка си мечтаех за най-различни професии, но не и за балерина. В процеса на обучение вече и през ум не ми минаваше да си сменям професията. Балетът е моят живот, моята светлина, моят факел, моята професия, в която съм от дете и без която не мога да съществувам! - Трудно ми е да отговоря на този въпрос. Балетът е част от мен, това е начин на живот , който за мен е напълно нормален. Не мисля, че при един нормален начин на живот и работа се лишавам от нещо. Имам цел, която постигам. Радвам се, че я имам тази цел. Постигам я с лекота, без лишения, защото влагам цялата си любов, сърце и душа. Аз не познавам друг живот, освен този. Затова всичко ми се струва напълно нормално. От нищо не съм се лишавала и не се лишавам. Всичко ми е напълно достатъчно, харесвам живота си и съм щастлива в него. Дори моята професия ми даде повече, от колкото очаквах да получа. Обичам живота си и съм доволна от него. Благодарна съм на Бога за всичко. Имам прекрасно семейство, дъщеря, любим мъж и съм щастлива от факта, че ги имам. Голям грях е човек да се оплаква, затова съм благодарна и щастлива. - Дъщеря ми е на 7 години и половина. Много усърдно тренира художествена гимнастика. Това й харесва. Времето ще покаже. За едно момиче винаги е полезно да спортува, да се занимава с хореография за да бъде във форма, здраво и същевременно изящно и стройно. При всички случаи, ние сме различни и отделни индивиди. Тя си има нейния предначертан път и съдба, а ние , родителите, само ще помагаме за правилното й развитие. - Да, съжалявам за това, че когато бях студентка не бях много внимателна към заръките на преподавателите си. Изпусках важни моменти, наставления и заръки, след което ми трябваше време за да ги наваксам. Ще посъветвам всички начинаещи балерини: бъдете внимателни, слушайте внимателно педагозите, бъдете изпълнителни защото всеки пропуснат миг е невъзвращаем. В живота ми на балерина са присъствали и мързелът, и нежеланието, и самосъжалението. Минах и през тези етапи в ранният стадий на обучение. Майка ми беше далеч, аз живеех сама в общежитие в Киев, нямала съм на кого да се оплача, да поискам съвет и утеха. От десет годишна съм се оправяла сама в живота. - До момента, категорично не! - Неочакван въпрос. Не бих казала, че балетът е най-красивото нещо в живота. По скоро най-красивото нещо в живота – е човешката душа. Тя прозира на сцената, в живота, в общуването. Най-важното нещо в човека е душевната красота! - На родната сцена. Най-притеснено ми е да танцувам на родната сцена, в „Болшой театър”. „Ла скала” е вторият ми дом, където танцувам от доста време. И въпреки всичко по неописуеми причини най-много се вълнувам когато излизам на сцената на „Болшой театър”. От отговорността, че танцувам на сцената на главния театър на Русия ме побиват тръпки. Вълнувам се винаги пред всеки спектакъл, но така както се вълнувам когато излизам на сцената на „Болшой театър” не се вълнувам никъде другаде по света. - Това не просто беше моят дебютен спектакъл в „Болшой театър”, това бе моята първа голяма роля, моят първи спектакъл от тази величина. За пръв път изтанцувах „Жизел” на 17 години, все още неопитна. Много от нещата в балета ми бяха непознати, не умеех да изпълнявам всички техники, с една дума бях неопитна. Беше трудно, но надделя хазартния ми егоизъм и мотото : „аз мога”. А и ролята беше подходяща за възрастта ми, не се наложи да я играя, аз просто си бях „Жизел” – крехка, млада, влюбена. Този спектакъл се е променял многократно за цялата ми творческа кариера. Танцувала съм го по най-различен начин в зависимост от това на коя сцена, в кой град, с кой партньор и дори в какъв костюм. Но никога няма да забравя онази, първата „Жизел”. - Да, това е абсолютна истина. Ако не се лъжа на 23 април 2016 г. Огромен 58,4-каратов диамант, добит в Якутия, бе кръстен в моя чест - \"Диамант - Балерината Светлана Захарова\". Името е дадено от специалната Комисия за именуване на получени диаманти над 50 карата с бижутерийни качества. Най-интересното е, че никога не съм виждала този диамант, само на снимка! На снимката диаманта беше в оригиналните си размери. Впечатляващо! Този жест изключително много ме зарадва, това бе едно специфично признание, което ще остане във вековете за поколения напред. Диаманта се съхранява в специален фонд . - В края на депутатския си мандат родих дъщеря си. Не можех да лобирам на три места в театъра, в парламента и в къщи. Избрах да бъда балерина и майка. Разбрах, че съм много по-стабилна и силна на театралната сцена. Щастлива съм от факта, че бях депутат, тъй като тази роля ме обогати с повече опит в решаването на проблеми, в общуването с хората. Тази длъжност безспорно ми даде много. - С нетърпение очаквам да се срещна с публиката в България. Не казвам само с българската публика. Защото за „Баядерка” в Софийската опера и балет специално са пристигнали мои почитатели от цял свят! Пожелавам на всички слънце в душите, хубаво настроение и един прекрасен спектакъл, с който да направим света по-красив! ", "date": "2018.11.13", "title": "Примата на \"Болшой театър\" Светлана Захарова: Винаги ме побиват тръпки на сцената"}
{"url": "https://www.actualno.com/vidin/obshtina-vidin-kandidatstva-s-unikalen-srednovekoven-festival-za-godishnite-nagradi-v-turizma-news_705894.html", "text": "  Фестивалът „ “, който се организира шест поредни години от Община Видин, е номиниран в Професионални категории, раздел „Иновация“ в конкурса на Министерството на туризма. Той заслужи да участва в надпреварата заради представения нетрадиционен спектакъл - въздушна акробатика от кулите на крепостта „Баба Вида“. Тазгодишното издание на фестивала предложи един по-различен поглед, под мотото „История и иновация”. Участниците от трупа „Канетикс” демонстрираха как напълно запазената средновековна крепост може да бъде декор на един иновативен спектакъл. Така зрителите станаха свидетели на симбиозата между история и съвременно изкуство.            ", "date": "2018.11.13", "title": "Община Видин кандидатства с уникален средновековен фестивал за Годишните награди в туризма"}
{"url": "https://www.actualno.com/education/s-kup-medali-se-vyrnaha-bylgarski-uchenici-ot-olimpiada-v-pekin-news_705911.html", "text": "  Два златни, два сребърни и един бронзов медал завоюваха българските ученици от националния отбор на Международната олимпиада по астрономия и астрофизика, която се проведе от 3 до 11 ноември в Пекин.     Златни медали спечелиха Георги Александров от 12 клас на СМГ и Стефан Иванов от 12 клас на ППМГ „Акад. Никола Обрешков“- Бургас.   Сребърни медали завоюваха Владимира Иринчева от 12 клас на ПЧМГ София и Петър Димитров от 12 клас на НПМГ „Акад. Любомир Чакалов“ в София. Бронзовият медал заслужи Денислав Георгиев - ученик в 12 клас на СМГ.\r\nТази година българските ученици се съревноваваха с над 250 състезатели в Китай от 50 държави в силна конкуренция.  Ръководители на отбора са Никола Каравасилев от Физическия факултет на СУ „Климент Охридски“ и Захари Дончев от Института по астрономия към БАН.\r\nТе определиха като отлично представянето на отбора, най-доброто на наши ученици до сега на Международната олимпиада по астрономия и астрофизика, съобщиха от МОН.   ", "date": "2018.11.13", "title": "С куп медали се върнаха български ученици от олимпиада в Пекин"}
{"url": "https://www.actualno.com/vraza/vyv-vraca-razdavat-listovki-za-denjat-posveten-na-jertvite-na-pytni-proishestvija-news_705864.html", "text": "  С раздаване на листовки и брошури на населението ще бъде отбелязан Денят, посветен на жертвите от пътни произшествия във врачанско. Той се чества всяка година в третата неделя на месец ноември. Това стана ясно от заседание на Областния съвет по безопасност на движението, проведен днес.     В по-малките населени места, където има кабелна телевизия, ще бъдат предложени  филми и видеоклипове, свързани с безопасността на пътя. В Бяла Слатина популяризирането на тези видеоматериали ще започне в близките дни. Доброволците от БЧК при с. Зверино и Мездра ще участват в инициативата с раздаване на листовки, а при КПП до с.Ребърково ще бъде поставена табела с два сменящи се надписа, които ще активизират вниманието на шофьорите: „Карай внимателно- някой те обича “ и  „Имаш само един живот – пази го “.\r\nВрачанските доброволци на БЧК също ще раздават листовки на два пункта от града – при големите  супермаркети Била и Кауфлаунд. Денят 18 ноември ще започне с молебен за всички от региона, загубили живота си в катастрофи на пътя. През следващата седмица РЗИ ще проведе във врачанските училища информационни беседи.", "date": "2018.11.13", "title": "Във Враца раздават листовки за Денят, посветен на жертвите на пътни проишествия"}
{"url": "https://www.actualno.com/kustendil/skandal-v-dupnica-privikvat-hora-v-policijata-sled-protestite-news_705846.html", "text": "  Огромно недоволство се заформя в Дупница, след като жител на града сподели в мрежата, че е получил обаждане от полицията, в което се казва, че трябва да се яви на място, за да си вземе наказателното постановление. Най-вероятно става въпрос за санкция Закона за движение по пътищата, Закона за административните нарушения и наказания, Указа за борба с дребното хулиганство - за действия по време на протестите от почивните дни, които са счетени за незаконни, като блокиране на пътна артерия.     Ето какво написа той във Facebook:\r\n\"Здравейте приятели, преди 10 минути получих обаждане от РПУ Дупница да ходя да си взема наказателното постановление. Попитах защо ми го връчват и от къде е? Обясниха ми най-учтиво, всичко това е от 11.11.2018 година, когат сме били на протест. И всички сме заснети от полицията и ще получим подобно постановление. Това е родна полиция, която пази мафията\".\r\nПубликацията на Иван Стойков предизвика вълна от коментари за броени секунди, съгражданите му са готови да излязат на бунт.  Малко по-рано днес от Петрич дойде информацията, че протестиращи, блокирали ГКПП Кулата, вече са подписали актовете си. По-късно пък в мрежата се появи дори информацията, че някои от петричаните са били \"принудени\" да подписват декларации, в които им е забранено да участват в повече протести.   Въпреки актовете и евентуалните заплахи, целият Югозапад излиза на протест следващия понеделник, 19 ноември, като за начален час е обявен 18:30.    ", "date": "2018.11.13", "title": "Скандал в Дупница - привикват хора в полицията след протестите"}
{"url": "https://www.actualno.com/politics/kmetove-na-obshtini-ostro-razkritikuvaha-radev-za-vetoto-vyrhu-danyka-na-starite-koli-news_705890.html", "text": "   . Това каза кметът на Карлово и член на управителния съвет на Националното сдружение на общините в Република България (НСОРБ) д-р на брифинг във връзка с ветото на президента върху Закона за корпоративното подоходно облагане, предаде агенция „Фокус“.      Припомняме, че по-рано , че е наложил ветото, като с това давал \"възможност на парламента да има достатъчно време да разгледа ветото и да не се забавят сроковете за приемане на бюджет 2019 г.“. На въпрос дали приема среща с ГЕРБ за предложенията на управляващите за застраховка „Гражданска отговорност“, Румен Радев заяви: „Първо, ако искат да обяснят нещо на някого, трябва да бъде обяснено на българския народ. По Конституция президентът стои в края на законотворческия процес. И аз активно участвам в него\".  На 7 ноември 2018 г. Народното събрание прие окончателните промени в Закона за корпоративното подоходно облагане, с които се направиха изменения и в редица други данъчни закони. собствениците на стари автомобили да плащат по-висок данък. „ . Обръщам се към мнозинството в парламента – да не се огъва на какъвто и да е натиск. И нека да потвърдят тези промени, за да можем да провеждаме спокойно своята данъчна политика и догодина. И който бъде избран за кмет на следващите избори, да може да я изпълнява и след това“, коментира още Кабаиванов.     И председателят на управителния съвет на Сдружението, кметът на Велико Търново инж. Даниел Панов, се обяви за среща с президента по темата с промените в данъка на автомобилите. „ , като още през 2015 г. общото събрание на НСОРБ гласува Законът за местни данъци и такси да бъде изцяло нов. Бих казал, че с добрата комуникация с правителството в последните години успяхме да променим някои неща в закона, като едно от тях беше за данъка на автомобилите. Като тук мога да вмъкна, че това е една от мерките, които ЕС прилага най-вече за чистотата на въздуха. С тази мярка не се вдига толкова драстично данъка на автомобилите - това ще стане с от 5 до 10 лв. на година. И в крайна сметка с тези 55 ст., които се получават, подпомагаме въздуха да бъде по-чист в нашите общини“, обясни още Даниел Панов. Подобряването на качеството на въздуха е отговорност на всички, включително и на президента, а ветото може да доведе до сериозни последствия. Това каза и зам.-председателят на управителния съвет на НСОРБ и кмет на Димитровград Иво Димов.    „Това вето може да доведе до много сериозни последствия. Опазването на околната среда, подобряване качеството на атмосферния въздух е проблем не само на кметовете. . За да можем да се чувстваме като европейци. Нима президентът на отговаря за качеството на въздуха?“, попита риторично Иво Димов.\r\n\"Справедливо е, който замърсява повече, да плаща повече и не бива на гребена на популизма да се връщаме назад\", бе тезата пък на кмета на Община Стара Загора Живко Тодоров.   „ . И логиката е, че всеки, който замърсява повече, трябва да плаща повече. И промените в закона в момента отговарят именно на този дух. Справедливо ли е, ако има двама души и единият не замърсява толкова атмосферата, а до него има друг гражданин със стар автомобил, който замърсява повече, вторият да плаща по-малко данъци, а да замърсява повече? Къде е логиката?\", попита кметът. \"И нека всички институции в държавата да се държат по-адекватно и логично, защото тази промяна е промяна на бъдещето. “, каза още Тодоров. \"Нормално е, когато някой плаща повече, да е недоволен, \", категоричен бе и кметът на Община Благоевград д-р Атанас Камбитов.   Той обясни, че в новите промени става дума за това, че едните трябва да плащат повече, но само в частта за екологичен компонент. „А по-скъпите коли ще продължават да си плащат повече и това е нормално. . Защото миналата година вдигнахме данъците за автомобили над 15 години със сто процента. Така от 19 лв. те станаха 38 лв. А спазвайки всички изисквания на новия закон, според формулата няма да вдигнем данъка на старите коли, а на новите – ще падне. Така че приходите от този данък към общината ще намалеят – т.е. няма да има увеличение на данъците“, посочи още кметът на Благоевград. ", "date": "2018.11.13", "title": "Кметове на общини остро разкритикуваха Радев за ветото върху данъка на старите коли"}
{"url": "https://www.actualno.com/america/trymp-podgotvja-golemi-promeni-v-belija-dom-news_705930.html", "text": "  Президентът на САЩ Доналд Тръмп планира големи промени в Белия дом, включително се водят разговори за смяна на началника на кабинета Джон Кели, пише вестник The Wall Street Journal.     По-рано беше разпространена информация, че американският лидер е решил да уволни министъра за вътрешната сигурност Кирстен Нилсен.   Държавният глава подготвя възможни промени в Съвета за национална сигурност, където Тръмп се очаква да премахне Мира Рикардел, заместник на съветника по национална сигурност Джон Болтън.\r\nТръмп съобщи, че отстраняването на Нилсен потенциално може да доведе до оставката на Кели, тъй като началникът на кабинета е съюзник на Кирстен Нилсен, разкриха източници пред американското издание.  Президентът смята смени Кели с началника на екипа на вицепрезидента Майк Пенс - Ник Айърс, както и да замени търговския министър Уилбър Рос.\r\nДо този момент Белият дом и Департаментът за вътрешна сигурност отказват коментар.", "date": "2018.11.13", "title": "Тръмп подготвя големи промени в Белия дом"}
{"url": "https://www.actualno.com/ruse/zapochva-porednoto-izdanie-na-djaz-festivala-v-ruse-news_705883.html", "text": "  Доходното здание в Русе ще бъде домакин на 43-ия джазов фестивал. Събитието ще се проведе на 15, 16 и 17 ноември с начален час 19:00.     Честта да открият първата фестивална вечер ще имат „ “ със специалното участие на Флориан Вилайтнер – млад германски цигулар, композитор и аранжор, който изнася концерти с огромен успех и на класическата, и на джаз сцената. По-късно меломаните ще се насладят на  „Михаил Йосифов Микстет“, представящи авторска музика, мелодична и вдъхновяваща.\r\nПрез втората фестивална вечер ще стартира ново и много интересно трио – Стоян Янкулов-Стунджи, Ясен Велчев и Ивайло Звездомиров. Те ще изненадат публиката със завладяваща програма в стил „фънк“, а след тях невероятният „Марио Станчев квинтет“ ще зарадва почитателите на по-твърдия джаз с програмата „Маднес Тенорс\". Същата вечер в \"Макс клуб\" ще започне най-чаканото събитие за празника - зрелищният джем сешън.\r\nФестивала ще закрие на 17 ноември младото италианско трио на Даниеле Кордиско – пиано, китара и контрабас и литовците Дайниус Пулаускас Груп – определени като: „уникален секстет чиято смесица от мелодия и сила, лиризъм и неочакваност ги поставя стабилно начело на прогресивния европейския джаз фюжън\".  Организатори на събитието са Община Русе, ОП „Русе арт\", Клуб на дейците на културата и Фондация „Петър Петров Парчето\". Фестивалът отново ще предложи на взискателната русенската публика букет от качествена селекция на най-добрите български и европейски музиканти.", "date": "2018.11.13", "title": "Започва поредното издание на Джаз фестивала в Русе"}
{"url": "https://www.actualno.com/europe/velikobritanija-e-vse-po-blizo-do-sdelka-po-brexit-s-es-news_705914.html", "text": "  Правителството на Великобритания потвърди, че е постигнато споразумение между Лондон и Брюксел за Brexit, съобщава AFP.     По-рано беше разпространена информация, че двете преговарящи страни са договорили споразумението на техническо ниво, след като съгласуваха текста по ключовия въпрос за избягване на \"твърда\" граница между Северна Ирландия и Ирландия.   Утре кабинетът на премиера на Великобритания Тереза Мей ще проведе заседание, за да обсъди финализираното споразумение. Тази вечер се очаква Мей да се срещне с всеки министър поотделно.\r\nБи Би Си информира, че на министрите ще им бъде предложено да подкрепят текста на споразумението или да подадат оставка.  Представителите на 27-те страни членки на ЕС ще проведат среща в Брюксел в сряда.\r\nСпоразумението се очаква да бъде повече от 600 страници, а политическата декларация далеч по-малка - около 15 страници.", "date": "2018.11.13", "title": "Великобритания е все по-близо до сделка по Brexit с ЕС"}
{"url": "https://www.actualno.com/politics/hristo-ivanov-ako-byde-instalirano-novo-upravlenie-ala-oresharski-borisov-e-vinoven-news_705836.html", "text": "  Ако стигнем до предсрочни избори, на които бъде инсталирано ново управление ала Орешарски, това ще бъде пряко и непосредствено следствие от действията и главно бездействията на Борисов - заради неговата безрезервна принадлежност към корупционния модел на управление. Това заяви лидерът на \"Да, България\" и бивш правосъден министър Христо Иванов, който сега е част от формацията \"Демократична България\", в която другите основни партии за ДСБ и \"Зелените\".     По думите на Иванов, \"в този модел Борисов е вграден като мома в мост\" и не можел да съществува политически извън него.   \"Страната има нужда от спешен спасителен план, от консенсус около мерки за реални и радикални реформи, без които не просто няма да бъде овладяна настоящата политическа криза, няма да може да се открие път към ново управление. За да има промяна, трябва да има реална програма за дълбоки реформи. Ние ще предложим такава и ще търсим обединение на всички демократични сили около нея\", заяви още бившият правосъден министър. Неговата теза е, че сега авторитарността се засилва и ДПС пак настъпва, като номинира кандидати, близки до Делян Пеевски (в случая ).\r\nСъщевременно, съпредседателят на \"Зелените\" Владислав Панев обърна внимание на застрахователния сектор и каза, че \"благодарение на връзките между регулатор и застрахователи със съмнителни собственици, сектора е изправен пред истинска катастрофа\". \"Това ще стане особено видимо ако догодина се състоят проверки на европейския регулатор\", категоричен е Панев.  \"Периодът на стабилност на глобалната икономика е към своя край, а виждаме, че у нас правителството се е скрило като щраус и няма капацитета и желанието да води България през турболенцията на следващите години. То е предало здравето и интересите на хората от Нова Загора и Труд в полза на местните феодали. Предало е енергетиката, сектора с горива, хазарта, медийния бранш в ръцете на близките му олигарси. Не може да се справи с вече връхлетялата ни буря в застраховането, с мръсния въздух, който ще дишаме цяла зима, с образованието и здравеопазването. Нямаме нужда от правителство без обществена група, на която да се опре, за да свърши необходимото, и намали ефекта от идващите глобални проблеми. Кабинетът на Бойко Борисов пропиля ценно време, през което имаше комфорта да оздрави посочените сектори. Вместо това се повтаряше мантрата да не клатим стабилността. Времето изтече, и това е новината от протестите през последните дни. Хората нямат доверие не просто на този кабинет, а на политиците като цяло. А без такова доверие не можем да идват проблемите\", обобщи Панев.\r\nЛидерът на ДСБ Атанас Атанасов пък обърна внимание на цените на горивата в България и видя коалиция \"Лукойл\", която \"упражнява властта\". Руският премиер Дмитрий Медведев специално благодари на Вагит Алекперов за срещата в Москва с Борисов, извади довод Атанасов и посочи като \"картелен\" т.нар. (Закон за административното регулиране на икономическите дейности, свързани с нефт и продукти от нефтен произход). Основното недоволство на демократите е, че с него се завишиха финансовите изисквания за търговците на горива, което, според тях, ограничава средните и дребните търговци.   ", "date": "2018.11.13", "title": "Христо Иванов: Ако бъде инсталирано ново управление ала Орешарски, Борисов е виновен"}
{"url": "https://www.actualno.com/plovdiv/raboti-se-po-prodyljenieto-na-bulevard-svoboda-v-plovdiv-news_705848.html", "text": "  Район \"Западен\" инициира отчуждителни процедури, за да се осъществи продължението на булевард \"Свобода\" в Пловдив, съобщи кметът на района Димитър Колев. Той уточни, че за трасето има издадено разрешение за строеж.     Предвижда се , тъй като в момента \"Свобода\" завършва при продължението на улица \"Царевец\" и нататък няма дори черен път. От общинската администрация планират удължаването на булеварда, като той ще минава зад сградата на УМБАЛ \"Свети Георги\". Така освен живущите на улица \"Рая\", този булевард ще се превърне в пряк път за бъдещите жители на новостроящите се кооперации на \"Пещерско шосе\". Предвижда се удължаването на \"Свобода\" да , тъй като в момента огромна част от пътния поток преминава покрай входа за спешния сектор в Хирургиите, както и покрай болница \"Пълмед\". Това е едва първият етап от продължението на булевард \"Свобода\". При втория етап се предвижда свързване на улица \"Рая\" с булевард \"Шести септември\", уточни кметът на район \"Западен\" Димитър Колев.  Освен булевард \"Свобода\", в бъдеще се планира и пълна реконструкция на улица \"Царевец\". Нейният ремонт обаче е свързан с мегапроекта \"Модър - Царевец\", който ще осигури директна връзка между районите \"Южен\" и \"Западен\". Паралелно с \"Царевец\" ще се работи и за премахването на паважа по булевард \"Хаджи Димитър\", като се очаква тези ремонти да облекчат значително трафика в тази част на Пловдив.", "date": "2018.11.13", "title": "Работи се по продължението на булевард \"Свобода\" в Пловдив"}
{"url": "https://www.actualno.com/europe/izdirvanijat-gruevski-tvyrdi-che-e-potyrsil-politichesko-ubejishte-v-ungarija-news_705851.html", "text": "  Бившият македонски премиер Никола Груевски, който от вчера е обявен за общодържавно издирване, е избягал в Унгария - или поне така се твърди в личния му профил във Facebook.     \" През последните няколко дни получих безкрайно много заплахи за живота ми. В момента се намирам в Будапеща и тук потърсих политическо убежище от унгарските власти. Винаги ще остана верен на каузата на Македония и никога няма да отстъпя от нея \", написа преди малко в собствения си профил във Facebook Груевски.   В момента властите в Скопие проверяват дали това е истинският профил на Груевски в социалната мрежа, въпреки че страницата му е верифицирана от Facebook като автентична.   \"Все още не знаем дали става въпрос за бягство. Трябва да разберем и да се убедим, че Груевски е извън страната\", каза по-рано македонският премиер Зоран Заев по повод написаното в социалните мрежи. \"Без заповед за арест силите на реда нямаха право да предприемат каквито и да се действия за нарушаване на неговата свобода и движение, включително и да го следят. За подобно нещо трябва да има съдебно решение\", посочи още Зоран Заев, цитиран от БГНЕС. Той заяви, че \"не може да каже кой носи вина за случилото се\".\r\nВътрешният министър Оливер Спасовски попита \"защо съдът не наложил мярка задържане под стража\". Междувременно стана ясно, че в момента се извършва пълна проверка на всички автомобили и има засилено полицейско присъствие на изходите от Скопие и всички гранични пунктове.   Междувременно от Министерството на вътрешните работи на югозападната ни съседка обявиха, че Никола Груевски не е преминал границата на Македония на нито един от установените пунктове, предава скопската електронна медия Press 24, цитирана от \"Фокус\".      припомня, че Никола Груевски получи две години ефективна присъда по делото „Танк“ за закупуването на служебния му „Мерцедес“ за над 650 000 евро, докато беше премиер. По това дело бившият министър на вътрешните работи Гордана Янкулоска беше осъдена на шест години затвор.  Груевски управлява Македония в продължение на 10 години - до януари 2016-та. Той бе принуден да подаде оставка след масови протести и разкритията за тежки корупционни схеми, натиск върху съдебната система и тотален контрол над медиите.  В края на 2017 година Груевски подаде оставка като лидер на ВМРО-ДПМНЕ. В момента той е почетен председател на партията, а сегашният лидер на ВМРО-ДПМНЕ Християн Мицкоски се смята за продължител на политиката му. ", "date": "2018.11.13", "title": "Издирваният Груевски твърди, че е потърсил политическо убежище в Унгария"}
{"url": "https://www.actualno.com/dobrich/sydyt-iska-ekspertiza-za-dobiv-na-gaz-v-dobrichko-sreshtu-kojto-imashe-referendum-news_705845.html", "text": "  Комплексна съдебно-техническа експертиза назначи Административният съд във Варна относно прословутото дело (№1060/2018 г.) по жалба на компания \"Русгеоком БГ\" относно решение на РИОСВ-Варна (№ ВА-1/2018 г. от 01.02.2018 г.) за допустимост на добив на газ. С решението РИОСВ не позволява осъществяването на инвестиционно предложение за разработване и усвояване на находище \"Спасово\" в блок \"Добрич\", включващо четири участъка: \"Рогозина\", \"Чернооково\", \"Калина\" и \"Рогозина изток\" за проучване и добив на природен газ.     Съдебното решение е за няколко вида експертиза - по общи въпроси във връзка с геологията, оборудването и въздействията от добива върху околната среда; експертиза за влиянието върху водите води при нормална експлоатация и при аварии, и природни бедствия; здравно-екологична и съдебно-екологична експертиза.   Тепърва обаче ще бъде назначено вещо лице за здравно-екологичната експертиза от съда (вещите лица за комплексната съдебно-техническа експертиза са хидрогеолог, сондажен инженер, инж. химик сондажни течности, геофизик и геолог), а производството е отложено за 5 март 2019 година, като на вещите лица е определен срок за представяне на заключенията до 15 февруари 2019 година.\r\nПрипомняме, че заради желанието да се добива газ в \"Спасово\", се стигна до , на който беше казано \"не\" на нов добив на газ.  ", "date": "2018.11.13", "title": "Съдът иска експертиза за добив на газ в Добричко, срещу който имаше референдум"}
{"url": "https://www.actualno.com/europe/ek-prekratjava-chastichno-nabludenieto-nad-bylgarija-news_705860.html", "text": "   , . Това се казва в прессъобщение на Брюксел, като се посочва, че ЕК е приела относно стъпките, предприети от България в изпълнение на поетите от нея ангажименти, по отношение на съдебната реформа, борбата с корупцията и организираната престъпност в контекста на мониторинговия механизъм.     В днешния доклад се разглежда напредъкът, отбелязан през последната година, с оглед на изпълнението на 17-те окончателни препоръки, отправени от Комисията в доклада от януари 2017 г., и . През дванадесетте месеца след последния доклад от ноември 2017 г. България продължи да полага усилия за изпълнение на препоръките, отправени в доклада от януари 2017 година, отчита Брюксел. . Въз основа на това три от шестте показателя (за независимостта на съдебната власт, законодателната рамка и организираната престъпност) . От Комисията се изисква наблюдението да продължи, за да се потвърди тази оценка, тъй като в някои случаи действията са в ход. . ЕК предупреждава и, че се влошава медийната среда, което е допълнителен лакмус за механизма.   Първият заместник-председател на ЕК Франс Тимерманс заяви: \"В доклада се отчита, че в изпълнението на окончателните препоръки, които отправихме през януари 2017 г. Тези реформи са необходими за ефективната борба с корупцията и организираната престъпност. \".  Комисията вярва, че България ще продължи усилията си за реформи и ще бъде в състояние да изпълни всички . . ЕК очаква, че с това процесът по МСП за България ще бъде приключен. За да постигне тази цел, България се приканва да продължи да следва настоящата положителна тенденция, насочена към изпълнението на всички оставащи препоръки, завършва прессъобщението на Брюксел. България е постигнала значителен напредък. За първи път се счита, че три от шестте показателя са временно затворени. Това заяви вицепремиерът и външен министър относно доклада на ЕК по Механизма за сътрудничество и проверка. Това е нещо, което мен лично много ме радва, посочи още Захариева. В заключение се отчита много позитивно и работата на Висшия съдебен съвет. Отчетена е работата както на съдебната власт, така и работата на Съдебната система във всичките и звена, коментира първият ни дипломат.       Докладът е положителен, обективен, докладът ясно очертава постигнатите резултати и най-важното - необратимостта на осъществените реформи, подчерта и правосъдният министър . По думите ѝ три от показателите се считат за временно затворени. В доклада ясно се дефинира възможността за приключване на Механизма в рамките на мандата на тази Европейска комисия, отбеляза Цачева. , изтъкна още министърът на правосъдието.\r\nПриемам като една обективна оценка тази за борбата с организираната престъпност, отбеляза и вътрешният министър . По думите му оценката се базира и на международната дейност на Главна дирекция \"Борба с организираната престъпност\" (ГДБОП). МВР направи множество стъпки и продължава да прави такива по укрепване на капацитета на ГДБОП. Независимо от тези положителни оценки, това ни кара да бъдем още по-отговорни, заяви Маринов. Продължаваме работа по отношение на корупцията във взаимодействие с всички институции. На първо място работим за сигурността на българските граждани, категоричен бе още още силовият министър.  ", "date": "2018.11.13", "title": "ЕК прекратява частично наблюдението над България*"}
{"url": "https://www.actualno.com/europe/sasht-se-zakaniha-da-sprat-severen-potok-2-news_705831.html", "text": "  \"Вашингтон разполага със средства, които може да забавят реализирането на проекта \"Северен поток 2\". Това е заявил посланикът на САЩ за ЕС Гордън Сондленд, съобщи РИА Новости.     По думите му, които съвпадат с изказвания в миналото на американския президент Доналд Тръмп, проектът за газопровода е геополитически и ще постави Европа в уязвимо положение.   \"Когато европейците са уязвими, то САЩ също са уязвими. Ние не искаме газът да спре през зимата заради кризата\", обяснил Сондленд позицията на Вашингтон в свое изказване в Брюксел. \r\nТой допълни, че САЩ не искат европейците да се окажат в подобна ситуация. \"Ако ЕС не разбере тази логика, то президентът на САЩ може да използва много други инструменти, за да спре проекта\", казва Сондленд.  По думите му САЩ \"имат много инструменти\" в случая. \"Все още не сме използвали всички, за да забавим реализирането му\", каза Сондленд, като допълни, че по негова оценка все повече европейци смятат, че зависимостта от руския газ няма да е вярно решение. \r\n\"Северен поток 2\" предполага строителството на газопровод с мощност от 55 милиарда м/куб годишно от крайбрежието на Русия през Балтийско море до Германия. Против прокарването му са Украйна и САЩ.   Германският канцлер Ангела Меркел неведнъж е подчертавала, че Берлин разглежда проекта като търговски, но го свързва със запазването на транзита на руски газ през Украйна. Руската страна твърди, че проектът \"Северен поток 2\" е напълно конкурентен и не предполага спирането на транзит на газ през Украйна.    ", "date": "2018.11.13", "title": "САЩ се заканиха да спрат \"Северен поток 2\""}
{"url": "https://www.actualno.com/asia/erdogan-chaka-objasnenie-ot-sauditskija-princ-za-ubijstvoto-na-hashogi-news_705858.html", "text": "  Турският президент Реджеп Таийп Ердоган заяви, че търпеливо чака обяснение от саудитския принц Мохамед бин Салман за убийството на журналиста Джамал Хашоги, съобщи МИА.     Ердоган заяви, че кадрите от убийството, които Турция сподели с други държави са толкова ужасни, че саудитски разузнавач, който е слушал записа смята, че убиецът е бил под въздействието на хероин. Турският президент заяви, че саудитският принц го е уверил, че ще хвърли светлина върху убийството и ще направи това, което е необходимо, предаде БГНЕС.   Кашоги влезе в консулството на Саудитска Арабия в Истанбул на 2 октомври и никога не излезе от там. След постоянен дипломатически натиск Рияд позволи на турските разследващи екипи да влязат в сградата на консулството. След като стана ясно, че кореспондент на \"Вашингтон пост\" със Саудитска произход вече не е жив и Рияд призна, че Хашоги е мъртъв, и че това се е случило при нещастни обстоятелства при проверката в консулството. Рияд твърди, че не е знаел за акцията на спецчастите, които са възнамерявали да накарат Хашоги да се върне в Саудитска Арабия. Те са дошли в Турция в деня, когато журналистът е бил в консулството, а същата вечер са напуснали Истанбул.", "date": "2018.11.13", "title": "Ердоган чака обяснение от саудитския принц за убийството на Хашоги"}
{"url": "https://www.actualno.com/crime/strelochnik-manevrist-zagina-pri-incident-na-rabotnoto-mjasto-news_705849.html", "text": "  Окръжната прокуратура във Варна ръководи досъдебно производство по повод смъртта на работник. Инцидентът е станал днес (13 ноември) 2018 г., на релсите в района на Стара гара във Варна около 11:30 часа, съобщиха от държавното обвинение.     Загиналият 58-годишен мъж е работил като стрелочник-маневрист. Той  разкачил локомотив от два вагона, които излизали от ремонтното депо. Последвал удар, при който 58-годишният работник е паднал и е загинал.   Днес на мястото на инцидента е извършен оглед от следовател от  Окръжния следствен отдел при Окръжната прокуратура във Варна. Образуваното досъдебно производство трябва да изясни причините и обстоятелствата за смъртната злополука.  ", "date": "2018.11.13", "title": "Стрелочник-маневрист загина при инцидент на работното място"}
{"url": "https://www.actualno.com/lovech/tetevensko-selo-s-obnoveno-uchilishte-snimki-news_705868.html", "text": "  В община Тетевен бе открито поредното обновено училище – „Васил Априлов“ в село Градежница. Кметът на общината д-р Мадлена Бояджиева и директорът на школото Детелина Силянова прерязаха лентата и пожелаха \"На добър час\" на учениците.      \"Благодаря на директора на училището, на учителите и на всички, които взеха участие в това обновяване. Винаги съм казвала, че образованието е изключителен приоритет, защото децата са нашето бъдеще. Затова тези деца и колектива на училището заслужават да творят, да се учат и да работят в подходяща и приятна среда. Трябва да даваме нашата подкрепа за креативните идеи, за новото, което се харесва и на децата. Благодаря и на г-н Еленко Начев и Министерство на образованието и науката за отпуснатите средства. Видно е, че Правителството поставя образованието като приоритет“ – добави д-р Бояджиева.  Сред гостите на откриването бяха депутатът Иван Миховски, областният управител Георги Терзийски, началникът на Регионалния инспекторат по образованието в Ловеч Еленко Начев, председателят на ОБС Тетевен Мария Стойчева – Председател на ОбС Тетевен, Борис Врабевски – Зам.-кмет на Община Тетевен, Свилен Русинов – Зам.-кмет на Община Тетевен, учители, ученици и родители. След прекрасното тържество по повод откриването на обновеното училище, бе представена история от създаването и развитието през годините на ОУ ,,Васил Априлов“, както и резултатите от положения труд през 2018 година в името на подобряване учебната среда за децата.     За периода бе реализиран проект по ПУДООС /Предприятие за управление на дейностите по опазване на околната среда/ ,,От любов към природата“ на стойност 5 000 лева, който включва изграждане на класна стая сред природата и съоръжения около нея. При реализация на проект ,,ИКТ в образованието“ на стойност 1 500 лева, учениците имат постоянен достъп до интернет. Извършен е основен ремонт на покрива на училището, финансиран от средства на Община Тетевен на стойност . Благодарение на съдействието на д-р Мадлена Бояджиева и Еленко Начев, в училището бяха изградени нови санитарни възли вътре в самата сграда, тъй като досега тоалетните се намираха извън нея. Проектът е финансиран от Министерство на образованието и науката и е на стойност 45 000 лева. поставени са и нови шкафчета, осигурени от НП ,,Осигуряване на съвременна образователна среда“ – Модул ,,Осигуряване на ученически шкафчета“ на стойност 5 000 лева.", "date": "2018.11.13", "title": "Тетевенско село с обновено училище (СНИМКИ)"}
{"url": "https://www.actualno.com/europe/ek-izleze-s-predlojenie-za-vizovija-rejim-za-britanci-ako-njama-syglasie-za-brexit-news_705862.html", "text": "  Европейската комисия официално предложи британските граждани да пътуват в границите на Шенгенската зона без визи след Brexit. Това предложение важи дори да не бъде постигнато споразумение между Брюксел и Лондон за британското излизане от ЕС, което трябва да стане в края на март догодина.     Основно изискване обаче е същото да важи за гражданите на всички страни-членки на ЕС, когато отиват в Обединеното кралство. Досега британското правителство обяви намерение да не иска виза от граждани на ЕС за кратки пътувания. А ЕК уточнява, че митническите проверки ще важат за британските граждани в такъв вид, в какъвто важат за всички граждани на трети страни, влизащи в ЕС.   Тепърва предложението трябва да бъде одобрено от Европейския парламент и от Европейския съвет.\r\nРеално предложението е част от план на Брюксел (http://europa.eu/rapid/press-release_IP-18-6403_en.htm ), който ще се задейства, ако в крайна сметка няма споразумение за Brexit.  ", "date": "2018.11.13", "title": "ЕК излезе с предложение за визовия режим за британци, ако няма съгласие за Brexit"}
{"url": "https://www.actualno.com/europe/ep-iska-izuchavane-na-ezika-na-opredeleni-malcinstva-v-uchilishte-news_705872.html", "text": "  Европейският парламент поиска с незаконодателна резолюция от Европейската комисия да изготви директива за минимални стандарти за малцинствата в Европа. \"За\" гласуваха 489 депутати, 112 бяха \"против\", а 73 - \"въздържал се\".     Според евродепутатите, държавите на ЕС трябва да гарантират равни културни, езикови и образователни права на националните малцинства, които представляват 8% от гражданите на ЕС. В резолюцията те подчертават нуждата от реформа на системата на ЕС за защита на малцинствата, която трябва да бъде съпроводена от оценка на политиките в държавите членки в тази област.    Около 10% от населението на ЕС понастоящем говори малцинствен  език. Затова ЕП насърчава Европейската комисия и държавите членки да  предприемат мерки, с които да гарантират, че регионалните и малцинствени  езици са представени в учебните програми и медиите.   Резолюцията изразява загриженост поради броя на ромите без гражданство в Европа, които често биват маргинализирани. Евродепутатите призовават държавите членки да сложат край на случаите с липсата на гражданство на тази малцинствена група, за да гарантират, че те могат да се ползват с основните си човешки права.", "date": "2018.11.13", "title": "ЕП иска изучаване на езика на определени малцинства в училище"}
{"url": "https://www.actualno.com/dobrich/po-visoka-globa-za-upravitelja-na-evromangan-news_705866.html", "text": "  Управителят на \"Евроманган\" Дейвид Уелинс в крайна сметка е глобен с 5000 лева, тъй като дружеството не е платило навреме свои задължения към четири фирми и не е обявило несъстоятелност заради това, съобщават от Добричкия окръжен съд.     Първоначално глобата беше 1000 лева, но беше увеличена. Решението е окончателно.   \"Евроманган\", който е концесионер на мангановата мина в село Оброчище, е  спряло плащанията към  четири частни дружества. Задълженията само към  Министерството на енергетиката към 31 декември 2016 година са възлизали  на близо 170 000 лева, а размерът на публичните задължения на  \"Евроманган\" ЕАД са били 1,672 млн. лева.", "date": "2018.11.13", "title": "По-висока глоба за управителя на \"Евроманган\""}
{"url": "https://www.actualno.com/curious/kakvo-pravi-myjyt-skorpion-tolkova-seksi-news_705810.html", "text": "  Обикновено се характеризират като разбойници или самотници, които предпочитат дълги черни палта. Тези момчета често са в група, карат мотоциклет или практикуват някаква форма на тъмна магия, а понякога правят всичко това заедно. Да, говорим за мъжа Скорпион! Ето какво още прави той, което допълнително увеличава нивото на сексапил в него.     Не всички мъже Скорпиони, които срещате, ще се поберат в тази форма, разбира се, и мнозина ще ви изненадат със своята лека топлина. Но рядко се среща човек от  зодия Скорпион, който най-малкото по някакъв начин не се бунтува срещу нормите на обществото и има някакви отношения с подкултурни елементи или духовност. Тези момчета са известни със сериозни интензивни личности, с пронизващите си очи, които сякаш гледат през теб.   По-тъмните аспекти на човешката сексуалност и любов често идват на преден план, когато се занимаваш с мъж от зодия Скорпион. Той обича да се впуска в най-съкровените страхове и тайни желания на партньорката си и да намира онези части от нея, които са най-уязвими.\r\nВ рамките на моменти след среща с този човек може да откриете, че разкривате всичките си най-дълбоки тайни. Когато са влюбени, мъжете от  зодия Скорпион са известни като ревниви и притежателни. Това е така, защото като вълци повечето от тези момчета искат партньор за цял живот . Необичайните срещи и безсмислени взаимоотношения рядко привличат тези мъже, които обичат по начин, който е силно посветен и всеотдаен.  Скорпионите могат да бъдат изключително крайи, когато са недоволни, често казвайки неща, които изглеждат ненужно сурови или окончателни. Отровното ужилване на Скорпион може да бъде невероятно болезнено, така че най-добре е да се отнасяте с грижа и любов, след като спечелите доверието им. Те бързат да направят изводи още в началото на връзката и, ако сте спечелили доверието им, добре е да не го губите. Да се влюбите в Скорпион е винаги гмуркане в дълбоки води, така че е добре да се подготвите предварително.", "date": "2018.11.13", "title": "Какво прави мъжът Скорпион толкова секси"}
{"url": "https://www.actualno.com/moresport/na-nacionalnata-si-sreshta-fenove-na-livyrpul-u-nas-podkrepiha-blagotvoritelna-kauza-news_705842.html", "text": "  Над 200 души взеха участие в най-многобройната национална среща на феновете на английския гранд \"Ливърпул\" у нас, разказва колумнистът на Атанас Янев.     От известно време насам се провеждат две такива мероприятия на година – по едно през пролетта и есента. Организатор е официалният фенклуб на \"Ливърпул\" в България.   Домакин на събитието бяха Старозагорските минерални бани. Тази среща освен най-многобройната, се оказа и най-разнообразната от гледна точка на населените места, които имаха свои представители от София, Пловдив, Благоевград, Бургас, Ардино, Смолян, Петрич, Казанлък, Шумен, Враца, Троян, Варна и Перник. Фенове и от много други краища на България се събраха на едно място, за да демонстрират за пореден път огромната си обич към любимия отбор.\r\nПредседателят на фенклуба Славина Петровска приветства с добре дошли всички гости и им благодари за всеотдайността към червената кауза. Последва магнетично изпълнение на легендарния химн “You’ll never walk alone” и забавление до ранни зори.  В съботния ден се проведе традиционният футболен турнир на малки вратички, който събра цели 8 отбора. След това за първи път на национална среща се състоя оригинално и интересно събитие – турнир по beer pong, като идеята беше колкото се може повече хора да се включат, за да се подпомогне конкретна благотворителна кауза.\r\nСтава въпрос за малката Ева, която е едва на 4 годинки. Тя страда от сарком на Юинг – агресивен рак на главата, като за лечението ѝ трябват немалко средства. На съботната вечеря отново с идеята да се подкрепи благотворителната кауза, се организира и търг с най-различни артикули на любимия отбор – чаши, шалове, тениски и др. Събрани бяха 1104.75 лв. за Ева. Бяха наградени и победителите във футболния турнир.   В неделя (11 ноември) част от ливърпулците се събраха в заведение Стара Загора, за да гледат мача на \"Ливърпул\" с \"Фулъм\", завършил с победа на мърсисайдци. Накрая всички се разделиха с обещанието да се срещнат на новата национална среща, която ще се проведе през пролетта на 2019 година.    ", "date": "2018.11.13", "title": "На националната си среща фенове на Ливърпул у нас подкрепиха благотворителна кауза"}
{"url": "https://www.actualno.com/europe/navalni-putin-ne-mi-pozvoljava-da-otida-do-strasburg-news_705807.html", "text": "  Руският опозиционен лидер Алексей Навални заяви, че е бил възпрепятстван да излети от Москва, за да присъства на произнасянето в Европейския съд за правата на човека (ЕСПЧ) в Страсбург дали неотдавнашните му арести са политически мотивирани.     \"Охраната на границата каза, че напускането ми е забранено. Има някакво писмо, в което се казва, че ми е забранено да напускам, но няма обяснение защо\", пише Навални в Twitter.    Навални беше планирал да се качи на полет до Франкфурт и до Страсбург, където се очаква Европейският съд по правата на човека да огласи решението в четвъртък (15 ноември), посочва БГНЕС.    Според руския закон онези, които имат неплатени дългове, могат да бъдат блокирани да напуснат страната. \"Нямам неплатени глоби,\" пише Навални, като показва и документ, с който му се забранява да напуска Русия. \"Последният път, когато напуснах страната преди две седмици, всичко беше наред.\" Той добави, че неговите адвокати са се свързали със съдия-изпълнителите, които казали, че не са издавали заповед за забрана напускането на страната. „Не сме получавали никакви официални документи за това\", каза пред АФП по телефона Иван Жданов, адвокат на Навални.\r\nАдвокатът допълва, че представения на клиента му документ съдържа правописни грешки, няма дата на издаване и от него не става ясно колко дълго ще важи забраната за напускане на страната.    ", "date": "2018.11.13", "title": "Навални: Путин не ми позволява да отида до Страсбург"}
{"url": "https://www.actualno.com/crime/rekord-na-syd-otiva-93-godishen-lihvar-s-polovinkata-si-sled-kato-dejstval-20-godini-news_705809.html", "text": "  Уникално, но факт - 93-годишен лихвар на име Божимир и жена му (живеят на съпружески начала) Грета отиват на съд за лихварска дейност. Това се случва, след като Божимир, който е с медицинско образование, започнал с лихварството още  през 1997-1998 година. Според официално съобщение на Апелативната прокуратура във Варна \"пик в престъпната  му дейност бележи началото на 2006 година\".     Заради извършеното от двамата, те могат да влязат в затвора от 5 до 10 години и да бъдат глобени от 5000 до 10 000 лева, като съдът може да постанови и конфискация на част или на цялото им имущество. Грета Т. е с обвинение и за пране на пари. Третото престъпление, за което и двамата са предадени на съд, е за ползване на нелегален софтуер, предмет на авторско право.   Двамата давали в заем средства на лица, за които били уверени, че ще върнат парите, или разполагали с имущество, от което биха могли да удовлетворят вземанията си. Предоставяните заеми получателите по тях възприемали като услуга и се съгласявали с поставяните от подсъдимите условия - начин и срок на връщане, размер на исканата лихва, проценти месечна лихва извън определения годишен лихвен процент на БНБ, както и с неустойките за забавено връщане. \"Кредитоискателите\" понякога подписвали и записи на заповед или учредявали договорна ипотека върху свой имот като обезпечение по сключения договор за заем или издавали в полза на подсъдимите запис на заповед за сума, равна на главницата и лихвата. , твърди прокуратурата.  Предстои делото срещу двамата подсъдими да бъде насрочено за разглеждане във Варненския окръжен съд.", "date": "2018.11.13", "title": "Рекорд - на съд отива 93-годишен лихвар с половинката си, след като действал 20 години"}
{"url": "https://www.actualno.com/politics/poredna-reakcija-ostavkata-na-pravitelstvoto-ne-stiga-nujni-sa-i-chestni-izbori-news_705808.html", "text": "  Все по-многобройните протести срещу корумпираната управленска система са основателна и легитимна проява на недоволство и нетърпимост към несправедливостите и неравенствата в България. Политико-икономическият картел, окупирал Народното събрание, превърна политиката и властта в инструмент за злоупотреби, лично облагодетелстване, изнудване, отнемане на бизнеси с всички инструменти на държавата, купуване и манипулиране на избори. Повече от наложително е това управление и мнимата му опозиция да бъдат отстранени.     Това гласи позиция на Движение 21, по отношение на националните протести за оставка на правителството и промяна на политическата система в България. От Движението предлагат конкретни мерки, които според тях са необходими за промяна на съществуващото статукво, включително и в изборното законодателство.   \"За да бъде сменена системата е необходимо нещо повече от оставка на правителството. Необходими са гаранции, че статуквото няма да манипулира следващите избори за да се възпроизведе. Трябва да бъдат предприети мерки за справяне с „мъртвите души“ в избирателните списъци, купуването и контролирането на избиратели, назначаването на неграмотни и незаинтересовани хора в изборните комисии, фалшификациите при броенето на бюлетини и при съставянето на протоколи, привилегированият достъп до медии на платежоспособните партии.\r\nЗа да бъде следващото управление реално излъчено от гражданите, трябва да бъдат предизвикани промени в изборното законодателство, водещи до:  -\tСъздаване на актуален избирателен регистър, съдържащ изборните адреси на всеки избирател, потвърдени лично. Регистърът да е съставен по настоящ адрес в страната и чужбина, а потвърждаването да се извършва на хартия или по електронен път.\r\n-\tСъздаване на регионални преброителни центрове, в които открито да се извършва преброяването на бюлетините или отчитането на машинното гласуване и попълването на изборните книжа от секциите в съответната община/район.   -\tПромяна на начина за назначаване на избирателните комисии:  Отмяна на партийно-квотния принцип и съкращаване на състава на комисиите. Членове на ЦИК, РИК, ОИК и СИК да може да предлагат както партии, така и български неправителствени организации. Половината от състава на РИК и ОИК да бъде постоянен, от експерти с високи професионални качества. СИК да се състои от пет члена. За председател да бъде назначаван юрист – адвокат или магистрат. Недопускане на членове, които не са преминали обучение. Въвеждане на краен срок за замяна на членове – не по късно от седмица преди изборния ден.    -\tОтпадане на платените форми за медийно отразяване на предизборната кампания\", предлагат от Движението.", "date": "2018.11.13", "title": "Поредна реакция: Оставката на правителството не стига, нужни са и честни избори"}
{"url": "https://www.actualno.com/starazagora/myj-zagina-v-katastrofa-kraj-letishteto-v-stara-zagora-news_705813.html", "text": "  Мъж е загинал тази сутрин в катастрофа край летище Стара Загора. Два автомобила със старозагорска регистрация БМВ и Мерцедес, се движели в една посока. БМВ-то застига другата кола, блъска я отзад и я изхвърля от пътното платно. От удара загива водачът на Мерцедеса. Другият шофьор е с леки наранявания.     Заради инцидента трафикът за идващите от Хасково и от магистрала „Тракия” автомобили беше затруднен.\r\nВсе още се извършват действия за изясняване причините за тежкия пътен инцидент, съобщиха за от областната дирекция на МВР в Стара Загора.", "date": "2018.11.13", "title": "Мъж загина в катастрофа край летището в Стара Загора"}
{"url": "https://www.actualno.com/asia/ot-boeing-ne-sa-informirali-za-osobenost-v-modela-samoleti-max-8-i-max-9-news_705817.html", "text": "  Компания Boeing Co. не е информирала авиокомпаниите и пилотите, че функцията за управление на полета на Boeing 737 MAX 8 и MAX 9 в извънредна ситуация може да се снижи. Това може да е довело до катастрофата на Boeing 737 MAX 8 в Индонезия, съобщи The Wall Street Journalу като се позовава на разследващи катастрофата.     Новата функция позволява да се избегне падане, което възниква, ако носът на самолета е прекален високо. При това при извънредна ситуация системата може рязко да спусне носа, заради което лайнерът може рязко да наклони на долу носа.   Пилоти и представители на авиокомпании заявиха, че не са били предупредени за подобна функция, а системата на по-старите модели е изисквала други действия. В упътванията и тренировъчните материали също не е упомената тази особеност, казаха от Федералното управление на САЩ.\r\nОт Boeing не са коментирали твърденията, а само отбелязаха, че сътрудничат с разследващите катастрофата в Индонезия. „Ние сме убедени в сигурността на 737 MAX”ы казаха от компанията.  Припомняме, че Boeing 737 на авиокомпания Lion Air падна в морето край Ява на 29 октомври. Всички, намиращи се на борда – 189 души загинаха. Преди фаталния полет самолетът е летял 18 пъти.", "date": "2018.11.13", "title": "От Boeing не са информирали за особеност в модела самолети MAX 8 и MAX 9"}
{"url": "https://www.actualno.com/cinema/podvodnicata-e-po-epic-drama-rejisiorskata-versija-na-filma-original-po-tv1000-news_705778.html", "text": "   , е премиерната дата по на , дългоочаквана ТВ копродукция на Bavaria Fiction, Sky Deutschland и Sonar Entertainment , която ще се излъчва в понеделниците от 22:00 часа, по два поредни епизода.     Филмотечният канал ще излъчи режисьорската версия на филма оригинал на Волфганг Петерсен от 1981 г. – също от 22:00 часа под заглавие  Сериалът в 8 части е продължение на историята, разказана от супер успешния едноименен филм от 1981 г. Действието във филма приключва през декември 1941 г., а в сериала започва от 1942 г. И двете продукции са по романа на Лотар-Гюнтер Бухайм от 1973 г., но сериалът използва материал и от продължението на Бухайм от 1995 г. \"Крепостта\". Автентичен и верен на оригинала, новият сериал разказва много по-голяма история, която включва нова подводница, нов екипаж и нова мисия. Завладяващите сюжетни линии са две и се случват паралелно – по вода и на сушата.  Междувременно излязоха , и плакати с основните персонажи в ТВ продукцията, а именно: ( Tatort ) – в ролята на капитан Клаус Хофман – в сюжетната линия на подводницата     ( Phantom Thread, The Girl in the Spider's Web ) – Симон Щрасер – в сюжетната линия в Ла Рошел ( Game of Thrones ) – в ролята на Хаген Форстер (Гестапо) ( Masters of Sex ) – в ролята на Карла Мънро (Съпротивата)   ( Mad Men ) – като мистериозния пътник от края на епизод 2    В есента на 1942-а в окупирана Франция подводница U-612 се подготвя за първото си плаване. Водени от капитан Клаус Хофман, 40 млади мъже, затворени в металния съд, се отправят на първата си мисия във все по-бруталната война. Когато напрежението се покачва, личности се сблъскват и лоялността започва да се разпада.\r\nМеждувременно, животът на Симон Щрасер в пристанищния Ла Рошел бързо се свлича по спиралата надолу, когато е въвлечена в опасни връзки и забранена любов, които разкъсват лоялността й към Германия и към Съпротивата и я карат да поставя всичко под съмнение. Възможно ли е това, в което е вярвала, да се окаже лъжа? е най-новият канал от семейството на Viasat History и TV1000, достъпен вече и във на позиция 55 за DTH в пакет TV 2L и на позиция 76 за IPTV в пакет TV 2L+, както и в мрежата на на позиции за DTH – 60, за DTV (кабелна) – 214, за IPTV (Premium) - 201. ТВ каналът е наличен и в - на HD позиция 228, SD канал 185, – 173 канал, - 23/24, в – на позиция 230, както и в София – чрез на 129 канал.\r\nМожете да гледате първите епизоди на няколко от сериалите по Epic Drama онлайн свободно на: ", "date": "2018.11.13", "title": "Подводницата е по Epic Drama, режисьорската версия на филма оригинал - по TV1000"}
{"url": "https://www.actualno.com/burgas/v-burgas-razkazvat-koledni-istorii-chrez-komiksi-news_705804.html", "text": "  Това предизвикателство отправят от читалище „Св. Св. Кирил и Методий 1985” към децата на Бургас. В конкурса могат да се включат .     За , секретарят на читалището Веселина Николова сподели: “Избрахме тази форма на изразяване, защото наблюдаваме, че комиксите са едни от най-търсените от децата книги. Историите, разказани по този начин, явно достигат по-лесно до тях и ги вълнуват повече. Затова решихме да направим конкурс за комикси и да накараме децата да участват в изработването на комикс на тема „Коледна история”.\r\nСюжетът трябва да е представен в върху един лист формат А4. Към комикса трябва да има надписи поясняващи действията на героите, диалозите или мислите им. Няма ограничения в техниките на изпълнение. Всяко дете може да изрази себе си чрез акварел, бои, моливи, пастели или флумастери. На гърба на творбата да се отбележи името, годините, класът, училището и телефона на автора.\r\nЖелаещите да участват в конкурса, могат да изпращат творбите си на адрес: Бургас, комплекс „Меден рудник”, блок 25, читалище „Св. Св. Кирил и Методий 1985”.   Крайният срок за изпращане е . В навечерието на коледните празници, най-добрите комикси ще бъдат показани в изложба, а отличени от журито участници ще получат награди за своите рисунки.", "date": "2018.11.13", "title": "В Бургас разказват коледни истории чрез комикси"}
{"url": "https://www.actualno.com/politics/kornelija-ninova-poe-vajen-angajiment-otnosno-danyka-za-starite-koli-news_705814.html", "text": "  Между първо и второ четене на бюджета ще внесем искания за отмяна на облагането с данък за старите коли. Това заявление направи лидерът на БСП Корнелия Нинова по време на пресконференция на партията.     „От няколко дни виждаме протести в много градове на страната с различни искания на хората от тези градове. Проблемите и въпросите, които те поставят, имат решение. Има място и начин как те да бъдат решени. Мястото е Народното събрание, а начинът е със закони. Ето защо ние предприехме действия тези искания да намерят своето естествено продължение“, каза още Нинова.   Тя припомни, че БСП са внесли искания, но управляващите са ги отхвърлили. Нинова уточни, че БСП ще настоява МС да оттегли законопроекта за екотакса за дрехи и обувки втора употреба. \"Продължаваме да настояваме да се намали ДДС-то на хляба и лекарствата, да се преизчислят пенсиите“, заяви Нинова.\r\nНинова коментира и глобалният пакт за безопасна, организирана и законна миграция на ООН и позицията на България по него. Пактът ще бъде разгледан на 10 и 11 декември в Маракеш, като до 1 декември всяка държава трябва да вземе решение за националната си позиция.  Корнелия Нинова заяви, че иска дебат по темата и „премиерът Бойко Борисов да обясни кога и кой реши да присъедини България към пакта“.\r\n„Става дума за документ, който стимулира по-голяма миграция и класифицира същата като добро и неизбежно явление. Нещо повече, решението оттук до мигрантските въпроси се свежда в това нелегалната миграция да се трансформира в легална такава“, заяви Нинова.   Тя посочи, че Австрия, която председателства Съвета на ЕС в момента, на заседание на своя Министерски съвет е решила да отхвърли този пакт, като същите мнения изразяват и Унгария, Полша и други държави.    „САЩ се оттеглят от пакта. Навсякъде в Европа тази тема се обсъжда, но както обикновено в България – не. Някой знае ли с какво решение на кой орган Борисов присъединява България към този пакт? Министерски съвет – не. Парламент – още по-малко. Къде и кой взе решение България да се присъедини?“, попита Нинова.\r\nТя подчерта, че става въпрос не за бежанци от войни, а за мигранти.\r\n„Не може да вкарвате България в това без да има обсъждане, обществено мнение, парламент, Министерски съвет, институции. Единствената следа, че нещо ще се случва е увеличението на Бюджет 2019 г. за парите за миграция“, коментира лидерът на БСП.", "date": "2018.11.13", "title": "Корнелия Нинова пое важен ангажимент относно данъка за старите коли"}
{"url": "https://www.actualno.com/society/novite-konstitucionni-sydii-polojiha-kletva-news_705822.html", "text": "  Президентът Румен Радев съзря натиск заради започналата проверка на прокуратурата срещу кандидата му за конституционен съдия – Атанас Семов, предаде bTV.     Днес Семов и още трима нови конституционни съдии положиха клетва в присъствието на държавния глава, председателя на парламента Цвета Караянчева, председателя на ВКС Лозан Панов и председателя на ВАС Георги Чолаков.   „Не съм изненадан, че се правят опити да бъде съживена една отдавна приключила прокурорска проверка. Това ми дава основание да вярвам, че целта е политическа”, коментира Радев след церемонията.  Новите конституционни съдии освен Атанас Семов, са Красимир Влахов от парламентарната квота и Павлина Панова и Надежда Джелепова от квотата на съдиите.\r\nПрезидентът каза, че още не е видял доклада на Европейската комисия за България, който се очаква всеки момент, но като български гражданин е наясно със състоянието на правосъдната система у нас.   ", "date": "2018.11.13", "title": "Новите конституционни съдии положиха клетва"}
{"url": "https://www.actualno.com/africa/cjalata-rekolta-ot-kashu-v-tanzanija-otiva-pri-armijata-news_705816.html", "text": "  Президентът на Танзания Джон Магуфули е наредил на армията да изкупи цялата реколта от ядки от кашу, след като частни компании отказаха да платят цената, определена от правителството, предаде БГНЕС.     Този ход идва само дни, след като Maгуфули уволни министъра на земеделието Чарлс Тизеба и министъра на търговията Чарлз Мвияге за \"неуспех в задълженията си\" към промишлеността с кашуто. Магуфули заповяда на войниците да купят ядките по 1,44 долара на килограм, което е по-високо от цената, която компаниите са били склонни да платят, според правителствено изявление.   Магуфули поръча през октомври цената на кашуто почти да се удвои от 0,65 долара на килограм, цената, с която земеделските стопани едва покриват производствените си разходи. Президентът обвини \"отлагането от страна на частни оператори, които предлагаха много ниски цени\" за кашу – един от най-големите източници на приходи в страната - за решението ядките да се отправят към казармите.\r\nДържавната банка за развитие на земеделието в Танзания получи нареждане \"да освободи необходимите средства за закупуването на това кашу, а армията ще се разположи, за да купи цялата продукция\", се казва в изявлението.  Припомняме, че от избирането му преди три години Магуфули е захващал множество битки с частни фирми, които обвинява, че дава на Танзания калпави сделки. Заводът за преработка на кашу, който е държавен, трябва да бъде поет от армията.\r\nПравителството на Магуфули се надява да има реколта от 220 000 тона кашу тази година. \"Ние ще купим цялата реколта, тогава ще търсим купувачи и ще ядем всичко, което не се продава\", заявиха още правителствените власти.   ", "date": "2018.11.13", "title": "Цялата реколта от кашу в Танзания отива при армията"}
{"url": "https://www.actualno.com/america/sasht-nanese-vyzdushni-udari-sreshtu-sirija-ima-civilni-jertvi-news_705782.html", "text": "  Десетки цивилни граждани са били убити или ранени при въздушен удар на оглавяваната от САЩ коалиция в източната част на Сирия, съобщава сирийската държавна новинарска агенция САНА.     \"Повече от 60 мъртви и ранени цивилни в резултат на нападение на международната коалиция срещу село Ал Шаафа в източната провинция Дейр ез Зор\", цитира САНА местни източници.   Най-малко 15 цивилни пък са били убити при друга бомбардировка на коалицията срещу град Хаджин в Дейр ез Зор, съобщиха по-рано местни медии.\r\nВ провинция Дейр ез Зор все още има територии, които са под контрола на терористичната групировка \"Ислямска държава\".  ", "date": "2018.11.13", "title": "САЩ нанесе въздушни удари срещу Сирия, има цивилни жертви"}
{"url": "https://www.actualno.com/dobrich/prof-antonina-kuzmanova-otnovo-ni-trjabvat-mydri-politici-news_705780.html", "text": "  „Малка България трябва да има невероятно мъдра външна политика. Някои държави го могат това, други – не. Сега отново ни трябват мъдри политици“. Това заяви проф. д. и. н. Антонина Кузманова при откриване в Добрич на националната научна конференция „ “.     Тя посочи и изключително сложното географско положение на страната ни. Затова и . Пример за това са Берлинският конгрес, Първата световна война, катастрофалната за България Парижка мирна конференция.\r\nПроф. Кузманова цитира думите на автора на „ “ Симеон Радев при участието му на Букурещката мирна конференция: „Трайност се постига само след справедливост“. Но въпреки военните си победи страната ни не получава справедливост.\r\n„Днес не знам как може да се постигне справедливост“, каза още проф. Кузманова. По думите ѝ могат да се извлекат поуки от Първата световна война, макар условията сега и преди да са съвсем различни. Сред тези различия са и екокатастрофите.  Съгласна е, че е „ “. Вярно е, че в битките предците ни са показвали чудеса от храброст, но е важно да се отчете ситуацията със сираците, вдовиците, националната катастрофа.\r\n„Въпреки че България остана непобедена, тя се оказа в лагера на загубилите“, посочва в адреса си до конференцията вицепремиерът и министър на отбраната Красимир Каракачанов, който беше прочетен от главния експерт „Военни паметници“ във ведомството Радослав Симеонов.", "date": "2018.11.13", "title": "Проф. Антонина Кузманова: Отново ни трябват мъдри политици"}
{"url": "https://www.actualno.com/scene/feerija-ot-sybitija-i-prez-tazi-sedmica-v-muzikalnija-teatyr-news_705783.html", "text": "   Двоен юбилей ни очаква в Националния музикален театър \"Стефан Македонски\" през тази седмица. За всички любители на оперетното изкуство и мюзикъла, представя в аванс акцентите до неделя (18 ноември).      На 16 ноември (петък) Музикалният театър ще представи от Йохан Щраус-син.\r\nПремиерата на оперетата се е състояла във Виена на 24 ноември 1885 година, като тя постига световен успех. Спектакълът е най-популярната оперета на автора след „Прилепът“. Първото изпълнение в България е в София в Свободния театър през далечната 1921 г.\r\nЛитературна основа на либретото е новелата „Сафи“ на унгарския писател Мор Йокаи (1825 – 1904), написана във връзка с откритото прабългарско от 9. век златно съкровище от Над Сент Миклош, в Банат (сега Румъния) през 1799 г. (Припомняме, ме съкровището е открито случайно от работник на двамата братя преселници от България - Христо и Кирил Накови. По-късно то е подарено от тях на император Йосиф II, за което получават благородническа титла на името на града – Надсентмиклош. Точно копие на съкровището има в Националния исторически музей в София).   В оперетата на Щраус огромна роля имат циганските и унгарските мелодии и характерните за тях ритми. В основата на оперетата е стихията на песенността, ритмите на валса, полката, марша, чардаша. Основната тема на оперетата е за човешкото достойнство и побеждаващата любов, националната гордост и стремеж към свобода.\r\nЗемевладелецът Баринкай е изгонен от родния си край заради връзките му с другоземци. След 20 г. неговият син Шандор пристига от чужбина в родния край. Наследственият му бащин замък е превърнат в руини и там се е разположил цигански табор.    Шандор се опитва да ухажва дъщерята на местния богат търговец на свине Жупан, но тя го отблъсква заради бедността му. Той се сприятелява с циганите, става техен предводител и се влюбва в прекрасната млада циганка Сафи. Накрая се изяснява, че Сафи не е циганка, а е дъщеря на турски паша, управлявал Унгария. За публиката Добрина Икономова и Богомил Спиров са любима сценична двойка – като Лиза и Су Чонг в „Страната на усмивките“, Зорика и Йонел в „Циганска любов“, Рене и Мадлен в „Граф фон Люксембург“, Хана и Данило във „Веселата вдовица“, Силва и Едвин в „Царицата на чардаша“. Дуетното им партньорство през тези 25 години се пренася и на безброй концерти, участия и гастроли на различни сцени в България и чужбина.\r\nСега двете звезди на оперетата и мюзикъла канят зрителите на театъра на . Те ще изпълнят едни от най-любимите си арии и дуети с много любов и леко намигване към публиката. Специални гости на концерта са хор „Големите български гласове“ и хор „Грегорианци“.   Участват: балетът и оркестърът на Националния музикален театър с диригент Юли Дамянов, хореография – Йоана Стоянова и Татяна Янева Режисьор на концерта \"2х25\" е Александър Мутафчийски.\r\nНа 18 ноември (неделя), от 17.00 часа, Музикалният театър ще представи от Имре Калман.\r\nИ през 2018 г. „Царицата на чардаша“ си остава ненадминат творчески феномен и синоним на цяла епоха от историята на оперетния жанр. Триумфът ѝ на световните сцени още в първите две десетилетия от премиерата надхвърля рекордната цифра от 30 000 представления на 18 езика.\r\n„Да живее дълго любовта“ било работното заглавие на оперетата. То, макар и неоцеляло във времето, изразява истинската същност на тази оперета, превърнала се в шедьовър, който по своя успех надхвърля не само всички други оперети на Калман, но и всички оперети изобщо.\r\nРежисьор-постановчик на спектакъла на Музикалния театър е австрийския режисьор Адриан Холендер, а режисьор е Марияна Арсенова. Припомняме, че премиерата на оперетата се състоя на 24 февруари 2018 г.", "date": "2018.11.13", "title": "Феерия от събития и през тази седмица в Музикалния театър"}
{"url": "https://www.actualno.com/curious/otbeljazvame-denja-na-dobrotata-news_705786.html", "text": "  Винаги е хубаво, когато сме по-добри, но на днешния 13 ноември това е от особено значение, защото отбелязваме Деня на добротата.     Този ден специално се отбелязва в Канада, Япония , Австралия, Нигерия и Саудитска Арабия, а през последните няколко години все по-голяма популярност придобива и в Индия, Италия, Сингапур и Великобритания, съобщи БГНЕС.   Започвайки през 1998 година, 13 ноември е датата, на която сме по-добри. Инициативата е на Япония, която преди 15 години провежда конференция с призив да бъдем по-добри.\r\nЦелта на този ден е да се забрави себичността, да погледнем по-далеч от собствения си кръг, да забравим границите, расите, половете и религията. Да разберем, че всички обитаваме една планета, живеем в един свят и трябва да се погрижим за мира в него, като се уважаваме и съжителстваме в щастие. Това може да стане само, ако сме добри един с друг.  ", "date": "2018.11.13", "title": "Отбелязваме Деня на добротата"}
{"url": "https://www.actualno.com/actualno/bonus-malus-falos-news_705795.html", "text": "  Бонус-малус-фалос е българска политическа игра, нещо като камък-ножица-хартия. Принципът е лесен и много прост: ти правиш нещo, в очите на държавата то се оказва незначителен малус, след това държавата си пише бонус, а на теб показва фалос. Много е просто наистина.     Ето как става.\r\nДепутатската заплата, тъкмо за Коледа, когато на теб ще ти причернява заради по-високите данъци с \"Гражданска отговорност\", , понеже средната заплата в публичния сектор е нараснала. Депутатската и средната заплата, грижливо е разписано в закона, са скачени една за друга, за да е така, че депутатите винаги да забогатяват пропорционално с повишаването на заплащането в сектора им. Ето това е бонус. Преместваме се в твоя портфейл. Tам виждаме, че растат застраховка, данъци, дизел и покрай него всичко останало, но заплатата ти е останала същата - ето това е фалос. \r\nСега, възможно е ти да си страшно гневен на това - допускаме, че дори си толкова гневен, че да излезеш от мишата бърлога и да се включиш в протеста срещу високите цени. Но когато се прибереш вкъщи и с прегракнало гърло включиш телевизията, ще видиш, че там Цветан Цветанов категорично твърди, че протестите са . Какво излезе? Ти си преживял гражданската си позиция като социален и морален бонус. Но Цветан твърди - не приятелю, гражданската ти позиция е обезценен от Корнелия Нинова малус - затова, вземи, предлагаме ти от сърце, ето този фалос.  Ако си си надраснал достатъчно масрафа, за да се интересуваш от срива на Търговския регистър, вероятно си разбрал, че катастрофата на една от най-важните системи би следвало да води до уволнения, а не до раздаване на бонуси за добре свършена работа. Но те са се раздавали, понеже просто, както каза Цачева, , сякаш тази формула е независима от човека и е природно явление като Витоша и понеже я има, значи трябва да се раздадат пари на хората в системата. Порови ума си сега за оная формула, която за зле свършена от теб работа винаги те награждава с бонус. Рови до утре ако искаш - формулата на живота ти е фалос. \r\nНакрая погледай майките на децата с увреждания. Наблюдавай как излизат на площада всеки ден, а вицепремиерът отдавна си е бил отбой за оставка и единствената му грижа е как да избегне Боби Ваклинов по улиците. Разсъди: във всяка нормална страна оттеглянето на Симеонов щеше да е бонус. Но за твоите уж справедливи копнежи, директно от Министерски съвет, спуснат от прозорците с кранове и екипи по подсигуряване, издялан от мрамор и в двуметров размер, бавничко се намества паметника на вечния фалос.\r\nСнимай се пред него и му поднеси цветя. Ще бъде дълго там, а ти играй на бонус-малус-фалос до края на света.      Райко Байчев ", "date": "2018.11.13", "title": "Бонус. Малус. Фалос. "}
{"url": "https://www.actualno.com/burgas/edno-ot-naj-krasivite-sgradi-v-burgas-krie-interesna-istorija-news_705776.html", "text": "  Въпреки бурното строителство, в Бургас са останали постройки, които будят възхищение. Една сграда с красиви архитектурни елементи, обаче се оказа не в старата или централната част на града, както се очаква, а на доста необичайно място.     Величествената постройка е реставрирана и добре поддържана. Така изглежда постройката, която спира вниманието на минувачите. В този район на града те са повече с автомобили и е трудно да бъде разгледана спокойно. Въпреки това, красотата на сградата прави впечатление и задържа погледите с достолепието си.  Знаете ли, къде се намира сградата и чия собственост е сега? Старата сграда се намира в индустриалната част на Бургас, на улица \"Одрин\". Сега е собственост на производител на захарни изделия.    Така е започнала и нейната история. През 1920 година, българският предприемач от Македония Аврам Чальовски отваря своя фабрика за халва и шоколад.\r\nУникалната къща е била жилищна сграда. По това време Бургас е бил в търговски и индустриален подем. Тогава са построени много от ебмлематичните за града постройки. Сега красивата къща се използва за административна сграда. Добрият външен вид на сградата е доказателство за това, че в Бургас не само се рушат стари постройки, в полза на кооперации. Доста сгради са реставрирани, съборени и построени отново, като фасадите им са изцяло запазени. Има разбира се и доста случаи на изгубено архитектутно наследство, което вече е само в старите албуми със снимки за Бургас.Това е един от поводите да се насладим на малкото останали стойностни архитектурни паметници и да си дадем сметка, че те ще ни надживеят, само ги поддържаме.", "date": "2018.11.13", "title": "Едно от най-красивите сгради в Бургас крие интересна история"}
{"url": "https://www.actualno.com/smolyan/18-godishen-padna-ot-terasa-v-smoljan-jivotyt-mu-visi-na-kosym-news_705784.html", "text": "  18-годишен смолянчанин е паднал от терасата на къща за гости „Панорама“. Животът на момчето виси на косъм. Настанен е в УМБАЛ „Св. Георги“ – Пловдив, с черепно-мозъчна травма, съобщават от полицията.     „Вчера сутринта около 4,30 часа група младежи – две момичета и две момчета, се забавлявали в наета от тях стая на третия етаж от къща за гости. Всички са употребили алкохол. Обясняват, че ключът бил паднал, а едното момче се опитало да слезе и да го вземе. За жалост последствията за него са много тежки от това неразумно поведение, дано се оправи“, каза ст. комисар Николай Димов – директор на ОД на МВР в Смолян.\r\nПричините за инцидента все още се изясняват.", "date": "2018.11.13", "title": "18-годишен падна от тераса в Смолян, животът му виси на косъм"}
{"url": "https://www.actualno.com/kustendil/padnaha-cenite-na-zeleto-v-kustendilsko-news_705777.html", "text": "  През последните дни, кюстендилци масово купуват зеле за подготовка на традиционната българска зимнина. Големите производители от кюстендилските села - Ябълково, Жабокрът и Тръновлак са окупирали пътя за София, като през месец ноември цената на зелето е спаднала на .     Производителите коментират, че по-дребен сорт може да се открие и на цена от , но цената на традиционните сортове произвеждани в Кюстендилско - “Балкан“ и “Селско яребичесто“ за месец ноември е 50-60ст. За сравнение, през месец октомври до началото на месец ноември цената на зелето е била между 70 и 80 ст.\r\nТази година реколтата е значително по-добра от миналата, коментират местните производители, а цената на зелето през този месец през миналата година е била същата - 50-60ст. В някои от големите хранителни вериги в Кюстендил дори в момента тече промоция, като можете да купите зеленчука на цена от За сметка на това, обаче кюстендилци помнят злочастните 2013 и 2014г., когато реколтата не е била толкова добра и цената на зелето достига . Причината за високите цени тогава е в лошата реколта, която е дала много по-малко зеле.  Зелето е , който има много дълга история на употреба не само в ролята си на храна, но и като лекарство.То е изключително добър източник на витамин С, като някои хора дори го наричат северен лимон, поради високото съдържание на витамина в него – даже по-високо от това в портокалите и лимоните.\r\nОсвен витамин С, в зелето има много фибри, калий, манган, витамин В6, както и ценни омега-3 мастни киселини. Зелето е добър източник и на витамин В1 и В2. В състава му влизат още магнезий, калий, калций, протеини и витамин А. В зелето се съдържат специфични фитохимикали, познати като сулфорафан и индоли. Зелето е много нискокалорично, затова е подходящо за консумация по време на диетични режими. Благодарение на състава си, зелето помага за детоксикация и има много добра пречиствателна способност. Зелето спомага органите да се освободят от вредните съединения в тях.\r\nСмята се, че предпазва от рак на дебелото черво и всякакви стомашно-чревни проблеми. Суровият зелев сок, пък помага за лечение на пептична язва, а зелето е изключително полезно за здравето на сърдечно-съдовата система. Всеки човек трябва да включи зелето в своето здравословно хранене, защото зеленчукът притежава уникален състав и здравословни ползи.    Ето и още които безспорно ще ви убедят да го включите под една или друга форма на вашата трапеза:\r\n1. Една купа със зеле съдържа само 15 калории. Това определено е най–ниско калоричната храна\r\n2. Зелето е източник на витамин А, от който човешкото тяло се нуждае за здрава кожа и очи.\r\n3. Смята се, че родина на този листен зеленчук е Европа. То е предпочитано още от древните египтяни, а римляните му придавали даже божествен произход. Едва в началото на новата ера, то е станало известно по нашите земи.\r\n4. Благодарение на добрата му съхраняемост, през цялата година можем да имаме този зеленчук с голяма хранителна и лечебна стойност. Смятано за силотворна храна, то е препоръчвано при малокръвие или при отслабнали организми.   5. Неотдавна стана известно, че зелето съдържа витамин U, притежаващ противоязвен ефект, а съвсем наскоро бе установено, че зелето подтиска развитието и разпространението на раковите клетки. Бяло или червено, зелето трябва, колкото се може по-често, да присъства на масата ни!", "date": "2018.11.13", "title": "Паднаха цените на зелето в Кюстендилско"}
{"url": "https://www.actualno.com/politics/vss-naznachi-galina-zaharova-za-zam-predsedatel-na-vks-news_705821.html", "text": "  Съдийската колегия на Висшия съдебен съвет на основание чл. 168, ал. 2 от Закона за съдебната власт назначи Галина Владимирова Захарова, съдия във Върховния касационен съд, на длъжността „заместник на административния ръководител – заместник-председател“ на Върховния касационен съд и ръководител на Наказателна колегия, съобщи БГНЕС, позовавайки се на ВСС.     Кандидатурата ѝ за зам.-председател на ВКС е предложена от председателя на ВКС Лозан Панов, във връзка с избора на съдия Павлина Панова за конституционен съдия и освобождаването ѝ от длъжността „заместник-административен ръководител“ на ВКС.   Съдия Галина Захарова има над 30 годишен юридически стаж, изцяло в съдебната система, и притежава отлична професионална квалификация. Организационен опит е придобила на длъжностите заместник-председател на Пети районен съд, заместник-председател на Софийския градски съд, заместник-председател на Апелативен съд – София и председател на Второ наказателно отделение от 01.11.2017 г. В периода 2007-2011 г. е била член на Висшия съдебен съвет. \r\nКандидатурата ѝ е подкрепена от Пленум на Върховния касационен съд. Подкрепа заявиха също Георги Чолаков – председател на Върховния административен съд, Цветинка Пашкунова и Красимир Шекерджиев – членове на ВСС, предаде БГНЕС.  ", "date": "2018.11.13", "title": "ВСС назначи Галина Захарова за зам.-председател на ВКС"}
{"url": "https://www.actualno.com/europe/ot-nachaloto-na-godinata-ot-rusija-sa-iztekli-422-mlrd-dolara-news_705781.html", "text": "  От януари до октомври 2018 г. от Русия са изтекли 42,2 млрд. долара, което е три пъти повече, отколкото за същия период миналата година, сочи статистиката на централния трезор на Москва. Централната банка на Русия (ЦБР) отбелязва рязко изтичане на капитали. Само през октомври октомври сумата възлиза на 10 млрд. долара, пише The Bell.     Според Владимир Тихомиров, главен икономист на BCS Global Markets, причина за ускореното изтичане на капитали е засилването на геополитическите рискове и на първо място възможните санкции срещу руски банки и държавния дълг. „Ние усетихме сериозно оттичане от руския дългов пазар, преди всичко от пазара на държавните облигации“, каза Тихомиров.   Според Денис Давидов, главен анализатор на Банка Нордеа част от жителите на Русия могат просто да съхраняват своите печалби във валута в своите банкови сметки, а оставянето на валутата в тези сметки технически означава оттичане на капитали.\r\nВладимир Киселов, който води анализаторската служба на компанията „Доходь“, допуска, че рязкото увеличение на изтичането на капитали през октомври може да се държи на това, че ВТБ – според публикации в медиите – е отпуснала тайно на катарски фонд 8 млрд. долара за приватизирането на „Роснефт“.“Отпуснатите кредити на чуждестранни компании се отразява върху платежния баланс като изтичане на капитал.“  ", "date": "2018.11.13", "title": "От началото на годината от Русия са изтекли 42,2 млрд. долара"}
{"url": "https://www.actualno.com/velikotarnovo/vyv-veliko-tyrnovo-startirat-bezplatni-trenirovki-po-fizicheska-podgotovka-news_705785.html", "text": "  TarnovoRuns организират във Велико Търново, както следва:     Утре,  стадион \"Ивайло\" на пистата    парк Дружба - детската площадка\r\nГруповите упражнения се провеждат два пъти в седмицата през есента на 2018-та година. От TarnovoRuns мотивират всички да станат по-издръжливи, по-активни, по-социални и по-здрави.\r\nУчастието е     Предоставена е възможност за инструктори за хора със спортни умения, вежливи и с желание да помагат безвъзмездно за подсилването на народа.", "date": "2018.11.13", "title": "Във Велико Търново стартират безплатни тренировки по физическа подготовка"}
{"url": "https://www.actualno.com/pleven/plevenchanin-se-opital-da-prodade-taralej-na-ekoinspektori-news_705797.html", "text": "  Плевенчанин се опита да продаде , но на уговорената среща се явили служители на Регионалната инспекция по околната среда и водите /РИОСВ/ в Плевен. Когато разбрал кои са „купувачите“, мъжът и хукнал да бяга, съобщиха от екоинспекцията.     Експертите от РИОСВ отишли на срещата след подаден сигнал за публикуваната в интернет обява, че се предлага за продажба таралеж, който е защитен вид. След бягството на продавача, те прибрали таралежа. Установили, че е в добро здравословно състояние, после го пуснали на свобода в подходящо за него местообитание.\r\nПредприети са действия по установяване самоличността на нарушителя, за да понесе административно-наказателна отговорност. Според Закона той може да отнесе ., поясняват от РИОСВ.", "date": "2018.11.13", "title": "Плевенчанин се опитал да продаде таралеж на екоинспектори "}
{"url": "https://www.actualno.com/politics/cvetan-cvetanov-bsp-stoi-zad-protestite-news_705741.html", "text": "  \"БСП стои категорично зад . Има и други политически формации, които са извън парламента, които също желаят да има оставка и предсрочни избори.\" Това каза председателят на ПГ на ГЕРБ и зам.-председател на партията Цветан Цветанов.     По думите му \"има определена организация и тя е много ясна, защото на срещата с Корнелия Нинова с техните кметове само преди една седмица са имали послание - на 11-и да ги изметем, идва хаоса, можем да предизвикаме избори\", допълни той.   \"Протестите са знак на демократични способи. От тази гледна точка, разбира се, наблюдаваме процеса, но не се отклоняваме от управленската си програма, която е за 4-годишен мандат. Нека първо да погледнем кой настоява за оставка - това са опозицията, в лицето БПС и координираните действия на президента Радев. Това са факторите, които провокират и натягат положението\", посочи Цветанов. Той допълни, че не може всички протестиращи по улиците да бъдат сложени под общ знаменател.\r\n\"Но знам какви са указанията, дадени от БСП към техните структури. Пълна мобилизация за 11-и, да не излизат кметове, знакови лица, а просто да организират хората и да застанат на кръстовищата в пътната артерия на страната\", каза още той в интервю за bTV.  Според него, когато се прави подобен подход, трябва да дадеш равносметка на това което е направено. Цветанов посочи, че Относно цените на горивата Цветанов обясни, че правителството не може да влияе на пазарните цени в световен план.   \"Когато говорим за цените на данък за стари автомобили и обръщението на президента Радев, не му прави чест. В момента имаме един данък, желание на местната власт в продължение на 5 години да може да бъде коригиран този данък и общините и държавата да правят политики. Трябва да въведем екологичен елемент, който да бъде много ясен и категоричен, защото сами разбирате, че след 3 дни някой излиза и казва: \"Фините прахови частици са много завишени, защо не се предприемат конкретни действия\", допълни още Цветанов.    Според него между президента Радев и политическа група ГЕРБ няма битка, а има спор и допълни, че в спора се ражда истината.\r\nОтносно исканата оставка на вицепремиера Валери Симеонов Цветанов повтори: \"Той се извини, премиерът се извини. Ние осъждаме подобни изказвания. Валери Симеонов е настоявал да има повече пари за хората с увреждания. Казвам ви какви са действията, предприемани от него през всичките тези години.\"", "date": "2018.11.13", "title": "Цветан Цветанов: БСП стои зад протестите"}
{"url": "https://www.actualno.com/europe/es-s-iskane-kym-makedonija-za-reformi-v-sydebnata-sistema-news_705796.html", "text": "  Договорите на Македония с България и Гърция са голям напредък, но Брюксел очаква такива стъпки и с другите реформи, особено в съдебната система, отбеляза посланикът на ЕС в Скопие Самуел Жбогар пред телевизия Алсат.     В емисията „360 градуса“ Жбогар отбеляза, че има някои промени в разузнавателните служби, особено с пускането в експлоатация на агенцията за следене на комуникациите, както и след като се регистрирате за реформи в самото УБК (Управление за сигурност и контраразузнаване).   Съдебната система посочи областта, в която трябва да се съсредоточи реформата.\r\n„Бих се спрял на съдебната система, където наистина искаме да видим повече. И през юни държавите-членки призоваха за задълбочаване на реформите, затова искаме да видим повече тук. Има неща, които се прилагат, има някои, които трябва да бъдат направени, така че може да се каже, че все още има място за подобрение.  Що се отнася до публичната администрация, виждаме, че напоследък нещата са под контрол. Винаги сме препоръчвали да не правят персонални промени, ако не са необходими“, каза Жбогар.\r\nВъв връзка с предложенията на правителството за помирение и на опозицията за амнистия за събитията в парламента от 27 април миналата година, Жбогар смята, че парламентът трябва да намери начин да не се застраши върховенството на закона при евентуално вземане на решение за някакъв вид амнистия на част от участващите в събитията.   Жбогар заяви, че стои зад Доклада от заключенията от Европейския съвет по общи въпроси на ЕС, където е посочено, че от Македония се очаква търсенето на юридическа отговорност за случилото се в парламента на 27 април, но че ще следи дебата на Комисията за помирение.    ", "date": "2018.11.13", "title": "ЕС с искане към Македония за реформи в съдебната система"}
{"url": "https://www.actualno.com/crime/protivotankovi-mini-otkriha-kraj-razgrad-snimki-news_705800.html", "text": "  Противотанкови мини са намерени в района на изоставени сгради вляво от пътя за Попово, на около 500 м от табелата за край на Разград. Това съобщиха от пресцентъра на ОДМВР-Разград. Сигналът за находката е подаден около 18.00 часа на 12 ноември на тел. 112.        На терена са открити 17-18 броя снаряди, маркирани с бяла боя. Уведомени за случая са Оперативния дежурен център на МВР и Министерство на отбраната.  Районът е отцепен и се охранява от полицейски служители до пристигането на сапьори от град Шумен.", "date": "2018.11.13", "title": "Противотанкови мини откриха край Разград (СНИМКИ)"}
{"url": "https://www.actualno.com/varna/varnenci-s-poreden-protest-sreshtu-cenite-na-gorivata-i-niskite-dohodi-news_705792.html", "text": "  Четвърти ден продължават протестите във Варна. Днес недоволните граждани ще се съберет пред Катедралата, от където ще започне шествие в посока АМ \"Хемус\". Както вече стана ясно, протестите са срещу високите цени на горивата и ниския стандарт на живот.     От в стана ясно, че организатор е новинарски сайт „VarnaHot“, който подкрепя лидера на  ПП „Възраждане“ Костадин Костадинов, който е общински съветник във Варна. \r\nОрганизаторите прикават всички будни граждани да се присъединят към шествието.\r\n\"Нека Варна покаже на цяла България, че няма да търпим да ни мачкат!\", апелират те.  ", "date": "2018.11.13", "title": "Варненци с пореден протест срещу цените на горивата и ниските доходи"}
{"url": "https://www.actualno.com/society/bylgarija-ochakva-pozitiven-doklad-na-evrokomisijata-news_705750.html", "text": "  Позитивен доклад на Eвропейската комисия (ЕК) очаква България за напредъка по механизма за сътрудничество и проверка, предаде БГНЕС.     ЕК ще представи днес следобед редовните доклади по механизма за сътрудничество и проверка за Румъния и България, като това най-вероятно ще се случи след колегиума на комисарите в Страсбург. .   През ноември 2017 г., когато ЕК публикува последния доклад за България, към нашата страна бяха отправени 17 препоръки в областта на правосъдието и вътрешните работи.\r\nМеханизмът за сътрудничество и проверка беше създаден през 2007 г., когато България и Румъния се присъединиха към ЕС, за да се преодолеят слабостите в съдебната реформа и в борбата срещу корупцията и организираната престъпност.  ", "date": "2018.11.13", "title": "България очаква позитивен доклад на Еврокомисията"}
{"url": "https://www.actualno.com/velikotarnovo/skok-na-cenite-na-hljaba-i-taksimetrovite-uslugi-vyv-veliko-tyrnovo-news_705759.html", "text": "  Хлябът и таксиметровите услуги във Велико Търново от вчера, 12 ноември 2018 г., поскъпнаха значително. През последните три месеца цената на хляба се увеличава за втори път, информират от БНР.      , като варира между 14 и 20% за различните видове хляб и хлебни изделия. Цената на най-масово потребявания хляб от 90 стотинки нараства на 1,05 лева. По-високата цена производителите обясняват с . Това води и до .\r\nПоскъпването на хляба е непропорционално на доходите. Непропорционално на доходите е и поскъпването на таксиметровите услуги. От вчера жителите и гостите на Велико Търново ще плащат с Причините за по-високата цена на таксиметровите услуги са по-скъпите горива и общинският данък, който е в размер на 500 лева. По думите на Димитър Христов от сдружението на таксиметровите шофьори, тарифите за такситата не са променяни от 5 години, но остават под \"тавана\", гласуван от Общинския съвет.  ", "date": "2018.11.13", "title": "Скок на цените на хляба и таксиметровите услуги във Велико Търново"}
{"url": "https://www.actualno.com/politics/radev-objavi-che-e-nalojil-veto-na-po-visokite-danyci-vyrhu-starite-koli-news_705793.html", "text": "   . Това каза президентът Румен Радев пред журналисти, цитиран от агенция \"Фокус\".     “С това давам възможност на парламента да има достатъчно време да разгледа ветото и да не се забавят сроковете за приемане на бюджет 2019 г.“, посочи още Радев. . По Конституция президентът стои в края на законотворческия процес. И аз активно участвам в него\". Така той всъщност отказа среща, след като сутринта председателят на парламентарната бюджетна комисия , че ще търси такава, за да го убеди в правилността на решението да се променя Кодекса за застраховането.   Припомняме, че на 7 ноември 2018 г. Народното събрание прие окончателните промени в Закона за корпоративното подоходно облагане, с които се направиха изменения и в редица други данъчни закони. . Данъкът върху леките и товарните автомобили с маса не повече от 3,5 тона ще се определя по нова формула, която включва два компонента – имуществен и екологичен. Имущественият компонент включва мощността на двигателя и годината на производство, а екологичният определя в каква степен замърсява автомобилът околната среда. . За товарните автомобили с маса от 3,5 до 12 тона данъкът ще се определя в размер от 10 до 30 лв. за всеки започнати 750 кг товароносимост вместо за всеки започнат тон. Предвижда се промените да влязат в сила от 1 януари 2019 г. Със Закона за корпоративното подоходно облагане, парламентът реши при деклариране на повече от едно жилище да се дължи данък в пълен размер за всяко от тях.   Според Румен Радев \"състоянието на превозните средства в една държава . Приетите правила ще стоварят данъчната тежест върху гражданите с ниски и средни доходи, както и върху малкия и средния бизнес\". Президентът смята, че не се отчита нито колко често се ползват превозните средства, нито наличието на катализатори, нито вида на горивото. Няма и гаранции, че събраните средства от този данък ще се разходват за екологични цели.   Румен Радев твърди, че отлагането на реформата за таксата върху битовите отпадъци . Според държавния глава не е справедливо сроковете за гражданите и бизнеса винаги да са задължителни, независимо от тяхната готовност, а сроковете за държавата немотивирано да могат да се отлагат.     Ветото върху промените на Закона за корпоративното подоходно облагане е , като до момента парламентът е подкрепил само едно от тях - върху Закона за приватизация и следприватизационен контрол.\r\nДържавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, както и на Закона за държавната собственост.   ", "date": "2018.11.13", "title": "Радев обяви, че е наложил вето на по-високите данъци върху старите коли"}
{"url": "https://www.actualno.com/politics/aej-prizova-prezidenta-da-naloji-veto-na-medijnija-zakon-na-peevski-news_705751.html", "text": "  Асоциацията на европейските журналисти - България поиска от президента Румен Радев да наложи наложи вето на медийния законопроект, внесен от депутатите от ДПС Делян Пеевски, Йордан Цонев, Хамид Хамид и Велислава Кръстева.     Законопроектът бе приет на второ четене на 1 ноември 2018 г. С внесените преди второто гласуване промени, в наименованието на Закона за задължителното депозиране на печатни и други произведения накрая се добавя „и за обявяване на разпространителите и доставчиците на медийни услуги“. По този начин законът, който досега се отнасяше единствено до печатните произведения, вече регламентира отношения в много по-широк обхват, засягащ всички медии.   АЕЖ-България изрази свои становища и преди първото, и преди второто четене на закона. Една част от препоръките, отправени от организацията, са били взети предвид и отразени преди окончателното гласуване в пленарната зала.\r\nВъпреки значителните подобрения спрямо първоначалния вариант, , посочват от Асоциацията.  АЕЖ-България изпрати до президента Румен Радев, в което излага основните съображения да поиска вето на законопроекта.\r\nЕдно от най-съществените е размерът на предвидените санкции. Поставянето на долна граница от 10 000 лв. за първо нарушение и 20 000 лв. за второ не просто е непропорционално, а и другите средства за масова информация и така засяга правото на изразяване и в противоречие с чл. 40, ал. 1 от Конституцията, акцентира Асоциацията. Изключването на годишен минимум, който да не се декларира, особено предвид попадането на информация за дарителите при изпълнителната власт, застрашава зараждането на crowdfunding (набиране на средства от последователи) културата и други алтернативни способи за издържане на медиите, които в днешния дигитален свят разчитат все повече на подобен тип механизми, изместващи традиционната реклама. Това сериозно затруднява и деклараторите, когато имат например 5000 дарители от по 1, 2 или 5 лева.       Подобен подход и невзимането под внимание на този проблем, може да доведе до обезсърчаване на дарителите и и до намаляване на конкуренцията и рестрикции в полето на свободните медии и инициативата на гражданите. . Смятаме, че този въпрос трябва да се вземе предвид от законодателя и да не се неглижира, за да може законодателството да отговаря на действителните обществени отношения и на развитието на технологиите и медиите в крак с променящата се информационна среда, разкриват още от АЕЖ.\r\nПреди ден  АЕЖ-България организира международна конференция, посветена на иновативните модели на финансиране на журналистиката в Централна и Източна Европа. Те се обединиха около идеата, че в условията на стесняване на медийния пазар, , който увеличава административните тежести върху свободната инициатива на гражданите.\r\nДруги, посочени от АЕЖ-България несъвършенства, са иначе похвалното задължение доставчиците на медийните услуги да декларират и “лицето, което фактически контролира съдържанието на медийната услуга и/или редакционната политика”, ако е различно от действителния собственик. . Този въпрос беше засегнат в пленарна зала, но все пак не е предвиден механизъм за изясняването му.\r\nСъществен е и въпросът за разширяването на правомощията на Министерството на културата и наличието или липсата на капацитет на ведомството. Не е без значение и, че контролът и санкциите са поверени на орган на изпълнителната власт, който не е независим, за разлика от СЕМ, а освен това не е изработена и надлежна процедура за установяване и санкциониране на нарушителите, което е предпоставка за произвол.\r\nНе е ясно и защо освен задължението на доставчици на медийни услуги да подадат декларация в Търговския регистър следва задължение за подаване на същата декларация в Министерството на културата. Подаването на две еднакви декларации създава допълнителни неудобства и тежести на доставчиците на медийни услуги.      Въпросът за осветяването на медийната собственост и финансирането е ключов за Асоциацията на европейските журналисти-България. В началото на този месец Асоциацията публикува задълбочено проучване на тази тема, обхващащо десетте най-четени печатни медии с обществено-политически профил. От тази седмица тя ще започне представянето на подробни профили на всяка една от тези медии.\r\nСмятаме, че информацията за финансирането на медиите трябва да бъде публична, но в същото време трябва да съществуват гаранции, че въвеждането на каквато и да било регулация в медийната област няма да бъде използвано за репресии срещу свободата на словото, категорични са от Асоциацията.", "date": "2018.11.13", "title": "АЕЖ призова президента да наложи вето на медийния закон на Пеевски"}
{"url": "https://www.actualno.com/starazagora/protestirashti-v-stara-zagora-njama-da-pozvolim-na-nito-edna-partija-da-se-vyzpolzva-ot-nas-news_705760.html", "text": "  Автомобилно шествие срещу високите цени на горивата имаше снощи в Стара Загора. То беше охранявано от органите на реда, но участието в него не беше масово като неделното. Причината по всяка вероятност е на първите два протеста от него.     В социалната мрежа късно снощи се появи тяхната позиция, че ! Опасенията ни, че някой с политически интереси и пристрастия, се опитва да спечели от нашите труд, отдаденост и гражданска позиция с предишните протести, се оказа вярна!!!”. Според тях тази партия “се опитва на готово да се възползва от събитията в Стара Загора и страната”. Те съобщават, че по тази начин гражданският протест се опетнява, използва и опорочава и приканват старозагорци да не се водят “по амбициите на млади партийни членове” и да вземат решения за действията си “със сърце, гражданско самосъзнание и ум!”. Организиралите масовото шествие в града в неделя, в което се включиха около три хиляди старозагорци предупреждават: “Вълкът кожата си мени, нрава - не! И не забравяйте: Държавата - това сме НИЕ! България сме НИЕ!!!”\r\nТази вечер организаторите на протеста от понеделник (предполага се, че това е Политическа партия “Възраждане”) планират пешеходен протест, който трябва да тръгне в от фонтаните в парк “Пети октомври”.", "date": "2018.11.13", "title": "Протестиращи в Стара Загора: Няма да позволим на нито една партия да се възползва от нас"}
{"url": "https://www.actualno.com/society/koga-da-ochakvame-pyrvija-snjag-news_705763.html", "text": "  Още в края на тази седмица се очаква първият сняг. В четвъртък ще има и превалявания от дъжд, в планините – от сняг, но количествата няма да са съществени. В петък, с продължаващото понижение на температурите, в Добруджа и Лудогорието е възможно да превали сняг, съобщи bTV.     Преобладаващите минимални температури ще са между минус 1 и плюс 4 градуса, максималните ще са между 6 и 11 градуса. В събота в отделни райони, главно в Централна и Източна България, ще прехвърчи сняг, но по-късно през деня облачността ще се разкъса и намалее.   Сутрешните температури в неделя, особено в Северна България, ще са ниски, в отделни райони и под минус 5 градуса, а дневните слабо ще се повишат. По-късно в неделя, с усилване на вятъра, в Западна България от северозапад, в Източна - от североизток, ще започне ново застудяване.", "date": "2018.11.13", "title": "Кога да очакваме първия сняг?"}
{"url": "https://www.actualno.com/viewpoint/sistemata-ni-ubiva-no-si-ni-otiva-news_705666.html", "text": "  Ден на деца с увреждания. Исканата оставка на вицепремиера Симеонов така и не идва. Защо да я дава - нали Мислех да ви припомня хронологията на скандала, но сигурно вече ви е досадна и втръснала до болка.     Протестът на майките е трогателен в човечността си, но . Но вероятно формата на демонстрация ще е друга. Просто защото мъжката природа е различна. \r\nМеждувременно започнаха и други протести. , които на практика ги заплашват .\r\nШофьорите излязоха на и \".  В много градове от страната се сформираха и , които се афишират като антисистемни на по-глобално ниво.  Правителството влиза в обяснителен режим как протестите не са насочени срещу него, а опозицията ги е \"яхвала\". Дори използваният термин е показателен за нивото , пардон класа. Яхват се впрегатните животни, ние такива ли сме, г-да и г-жи политици?\r\nОпозицията пък представя някаква визия, която прилича малко на Евровизия. Уж много модерна и прогресивна, но също като Кончита Вурст, не знаеш откъде ще излезе скритият вурст и колко ще е голям. Извинявам се за арогантността, системата ме направи такъв.\r\nКаква ще да е тази система, в която и то напълно безнаказано? Каква ще е тази система, която генерира работещи бедни? Каква ще е тази система, в която обществените поръчки се раздават при дискриминационни условия под масата на \"свои\" хора? Каква е тази система, която ни се хвали със смешен растеж на фона на факта, че сме . Въпросният \"велик\" растеж е почти двойно по-малък от следващата държава на опашката - съседната Румъния. Ама то е защото там изхарчили резерва и сега ще видят ...       Преди броени дни беше годишнината от началото на Прехода. Следва да се запитаме преход от какво и към какво? Свободни ли сте? Богати ли сте? Спокойни ли сте? Живеете ли в най-добрия и справедлив от всички светове? \r\nЗащото аз съм гневен и разочарован.  Не само от наглостта и безочието на политическата хунта, но и от .  Крайно време е да се запитате, ако тази система ни убива, докога ще я търпим? И как точно можем да я променим? Ще продължите ли да спорите помежду си заради естеството на протестните действия или предполагаемите си политически пристрастия и  За пореден път сме изправени пред избор - . Колко българи вече напуснаха страна, за да абдикират или да се евакуират? Каква е вашата причина да останете?   Тодор Беленски ", "date": "2018.11.13", "title": "Системата ни убива, но си ни отива!"}
{"url": "https://www.actualno.com/cars/narodnoto-sybranie-kupuva-3-hibridni-koli-news_705744.html", "text": "  Доставка на три plug-in хибридни електрически коли е обявило Народното събрание вчера. Прогнозната стойност на автомобилите е 162 500 лв. без ДДС, а решението за това е на главния секретар на Народното събрание Стефана Караславова.     Доставката е частично обезпечена с одобрен проект по Схемата за насърчаване използването на електромобили по Инвестиционната програма за климата. Очакваната субсидия от Националния доверителен екофонд е по 10 000 лева за брой автомобил.\r\nИзисква се колите да са с 4+1 места, литиева батерия с капацитет минимум 7 кWh, 40 км пробег на еднократно зареждане с ток, максимална скорост 80 км/час. Гаранционният им срок трябва да бъде не по-малко от 60 месеца или 150 000 км – което обстоятелство настъпи по-рано.\r\nКритерият за възлагане е . Оферти ще се подават и ще се отварят на следващия ден.  ", "date": "2018.11.13", "title": "Народното събрание купува 3 хибридни коли"}
{"url": "https://www.actualno.com/scene/150-sybitija-v-16-grada-otbeljazvat-shestata-nosht-na-teatrite-news_705767.html", "text": "  150 представления в стандартен и нестандартен час, пърформанси, форматни събития, изложби, \"отворени врати\" и театрални пътешествия зад кулисите, NT Live, флашмобове, импро театъра, Театър на бар стола, прожекции, изключително богата детска програма в София, Пловдив, Варна, Бургас, Стара Загора, Русе, Хасково, Благоевград, Велико Търново, Сливен, Габрово, Симитли, Добрич, Плевен, Кърджали и Шумен ще предложи шестото издание на Нощ на театрите.      Над 1300 творци от различни театрални стилове стават част от европейската платформата и ще представят своите продукции в над 90 локации в 16 града.\r\nФорматът на Нощ на театрите няма аналог в България и става все по-популярен сред младите хора. Именно по-различното \"случване\" я прави изпълнена с мистичност и много интересни за театралните почитатели събития и форми. Нощта на театрите е част от Календара на културните събития за 2018 г. на Столична община.   Тази година Нощта на театрите освен театралните сцени и алтернативни пространства в градовете-участници ще превземе и дигиталното пространство. В 6-часовото онлайн студио на 17 ноември всички посланици на Нощта ще застанат очи в очи със своите почитатели. Темата ще е \"театър, опера, балет\" – в и отвъд сценичното говорене и усещане за изкуството. Q&A сесиите ще дадат възможност на зрителите предварително или по време на живото излъчване от 11 до 17 ч. да задават въпроси. А поредица от видеа ще покажат живота на актьорите през техните собствени очи. Локация на първото по рода си live театрално студио ще е ЧитАлнЯта. Съдържанието ще е достъпно за гледане в България и цял свят във на Нощта.     За поредна година в Нощта на театрите най-верните фенове на театралното изкуство ще имат възможността да надникнат зад кулисите на най-големия театър в България. Вълнуващата разходка в Народен театър \"Иван Вазов\" (с предварително записване), ще докосне хората до някои от най-съкровените места, където се ражда магията, наречена Театър. По традиция гидове ще бъдат любими актьори, които освен на тайни места в театъра, ще заведат своите скъпи гости наблизо и далеч в своите спомени, свързани с Народния театър.\r\nИстински празник ще има в Софийска опера и балет. По традиция Нощта на театрите в най-престижната оперно-балетна институция в България ще започне от сутринта. Няколко тура \"Операта отблизо\" ще срещнат зрителите с вълшебни места, както и с тънкостите в сценографията, сценичния грим и премиерата на \"Симон Боканегра\". Специално ателие ще покаже и магични моменти от балетното изкуство, а лично посланиците на Нощта – Марта Петкова и Никола Хаджитанев ще споделят своите ритуали и тайни.\r\nБроени часове преди официалната премиера на \"Палячи\" на софийска сцена, творческият екип на проекта и световноизвестният тенор Калуди Калудов ще се срещнат с публиката, която ще надникне в един магичен свят. В проекта \"Нощни персонажи\" се включиха любимите актьори Владо Пенев, Юлиан Вергов, Владо Карамазов, Иван Бърнев, Дарин Ангелов, Теодора Духовникова, Ана Пападопулу, Луиза Григорова, Силвия Петкова, Весела Бабинова, Койна Русева, Христо Мутафчиев, Ованес Торосян, Деян Ангелов и Рая Пеева, диригентът Максим Ешкенази, прима балерината Марта Петкова и премиер солистът Никола Хаджитанев. Тази година за първи път ще бъдат представени с илюстрациите на Теодор Лозанов и с фотографиите на Диляна Флорентин. Фотографиите ще бъдат изложени в Национална библиотека \"Св.Св.Кирил и Методий\" (етаж 2), а илюстрациите - в Народния театър (фоайе на Камерна сцена) и бар Петък.   Спектакли от Германия, Израел и Черна гора гастролират в Нощта. \"Опиянение и гняв. Изследване върху авторитарния характер\" (в Театър \"Азарян\"), \"Гравитас\" (в ДНК) и \"Капиталът\" (в Драматичен театър \"Стоян Бъчваров\" – Варна) са чуждестранните заглавия, които вихрено влизат в програмата на шестото издание на инициативата.\r\nНовият авторски моноспектакъл на Ованес Торосян ще има две премиери. Домакин на представлението на 13 ноември в 18:30 ч. ще е Bee Bop Café, а входът е свободен като подарък-комплимент към пловдивчани и гостите на града. Премиерата в София ще е на 17 ноември от 17:30 ч. в Клуб Карусел. \"Малкият Пучи\" разказва историята на малкия човек, който не може да намери себе си. Той е отхвърлен, сочен с пръст и нежелан. \r\nЦялата програма на Нощ на театрите е публикувана в .", "date": "2018.11.13", "title": "150 събития в 16 града отбелязват шестата Нощ на театрите "}
{"url": "https://www.actualno.com/sofia/nad-67-mln-lv-v-turisticheski-pyteki-investira-nacionalen-park-rila-news_705757.html", "text": "  Инженерингова поръчка за проектиране и рехабилитация на туристически пътеки на стойност пусна дирекция Национален парк „Рила“.     Тя е разделена на три обособени позиции. Първата е за рехабилитация на туристическа пътека в участъка от хижа „Скакавица“ до хижа „Ловна“ и е за 30 220 лв.\r\nВтората – на стойност е за рехабилитация на туристическа пътека и горски път в парковите участъци Белица и Якоруда. Пътеката е от местността Семково (границата на защитената зона) до Поленица, от Поленица до Нехтеница. Горският път е от местността Нехтеница до Джендем дере.  Третият обект с прогнозна цена 2 541 195 лв. без ДДС е рехабилитация на туристическата пътека от горна лифтова станция - хижа „Рилски езера“ – Сухия чал – езеро „Бъбрека“, ез. „Сълзата“ – ез. „Бъбрека“ – ез. „Близнака“ – „Трилистник“ – ез. „Рибно“ (от всички страни) – ез. „Долно“ до хижа „Рилски езера“. И от Рибно езеро по лятната туристическа пътека до х. Рилски езера с изграждане на съоръжения за трайно ограничаване на туристопотока.\r\nОчакваната продължителност на планираните за изпълнение дейности е 30 месеца. Те се финансират от Оперативна програма „Околна среда“ по проект „Устойчиво управление на Национален парк „Рила\" (II-ра фаза).", "date": "2018.11.13", "title": "Над 6,7 млн. лв. в туристически пътеки инвестира Национален парк „Рила“"}
{"url": "https://www.actualno.com/cinema/detski-kinofestival-na-kinomanija-2018-news_705770.html", "text": "        Селектирани са 10 от най-добрите стоп моушън анимационни филмчета и 10 игрални неми етюди, създавани в продължение на две години по време на детски кино работилници. Уникалното във филмите е, че деца от 7 до 14 годишна възраст са авторите на сюжетите и декорите, актьорите, операторите и режисьорите на всяка една от лентите.   За да бъде Детския кино фестивал още по-вълнуващ в края му ще бъдат раздадени и детски \"Оскари\". Специално жури ще селектира най-добрият игрален и най-добрия анимационен филм, най-добрата актьорска игра, най-добър оператор, най-добър сценарий в игралните и най-добра адаптация, декор и сценарий в анимационните.\r\nНелеката задача за подбор е поверена на жури в състав: Никола Николов – представител на кино центъра UFO в Долна Малина, Преслава Преславова – кино журналист, любимата на децата певица Нора и Петьо Петков – Шайбата, водещ на \"Комиците\".   \"Децата се оказаха по-креативни отколкото можем да предположим. В детските им съзнания се крият чисти и неповторими истории, създават интересни сюжетни връзки. Затова всеки един от филмите, създадени от тях е уникален“ – споделя Марина Николова от NIM Animations, организатор на кино работилниците.   По време на работилниците децата научават какво представлява всяка една професия, свързана с кино производството и след това прилагат наученото в реална среда. В края на работилниците голяма част от децата вече искат да се занимават с кино, телевизия, филми.     и могат да бъдат закупени от касите на НДК, кино Люмиер Лидл и онлайн.", "date": "2018.11.13", "title": "Детски кинофестивал на Киномания 2018"}
{"url": "https://www.actualno.com/politics/georgi-svilenski-obvini-cvetan-cvetanov-v-lyja-news_705764.html", "text": "  Заместник-председателят на парламентарната група на БСП Георги Свиленски взе отношение по повод твърденията на Цветан Цветанов от тази сутрин, като го обвини в лъжа.     “Той излъга, че нашите евродепутати са гласували Пакта за миграция. Това е акт на ООН, а не на Европейския парламент. Той се гласува от държавите членки на ООН, а не от евродепутати.   По указания на правителството на Борисов, представителят на България го е подкрепил, а външният ви министър Захариева заяви, че той е полезен за националния интерес на България”, заявява Свиленски, цитиран от от пресцентъра на БСП.\r\nТой допълва, че в групата на левицата няма разцепление и решението да не се регистрират в Народното събрание не е еднолично на лидера Корнелия Нинова.  “ПГ на “БСП за България”, на свое общо събрание и с гласуване, взе решение да не се регистрира в Народното събрание.\r\nРешението не е еднолично на Корнелия Нинова. На г-н Цветанов му се иска в групата ни да има разцепление, но такова няма”, категоричен е Свиленски.   ", "date": "2018.11.13", "title": "Георги Свиленски обвини Цветан Цветанов в лъжа"}
{"url": "https://www.actualno.com/society/prognoza-za-vremeto-13-noemvri-vtornik-news_705723.html", "text": "  Днес със слаб до умерен вятър от североизток ще прониква студен въздух. Над равнинната част от страната ще има ниска слоеста облачност и намалена видимост. На отделни места ще преръми. През нощта беше предимно ясно, а през деня ще е предимно слънчево ще се задържи времето над Югозападна България и Предбалкана. Преобладаващите минимални температури ще бъдат между минус 2° и 3°, малко по-високи в източните райони. Максималните температури ще бъдат между 10° и 15°, в крайните югозападни райони до 18°. Това съобщи за Агенция „Фокус“ дежурният синоптик Красимир Стоев от Националния институт по метеорология и хидрология към БАН.     Атмосферното налягане е по-високо от средното за ноември – още малко ще се повиши. Над Черноморието ще бъде предимно облачно, на места преди обяд и мъгливо. На отделни места ще преръми. Ще духа до умерен североизточен вятър. Максимални температури на въздуха: 11-12°. Температурата на морската вода е 15-16°. Вълнението на морето ще бъде 2-4 бала. Над планините ще бъде предимно слънчево. Ще духа до умерен североизточен, по билата силен северен вятър. Максимална температура на височина 1200 метра около 8°, на 2000 метра – около 3°.   В сряда ще се появи северозападен вятър, в западната част на Дунавската равнина ще се усили до умерен и температурите там временно ще се повишат. Повече слънце ще има над Западна България, докато на изток ще бъде предимно облачно, на отделни места ще превали, а температурите ще останат по-ниски.\r\nПрез нощта срещу четвъртък вятърът ще се ориентира от север-североизток, в Източна България ще бъде умерен, временно и силен, и ще започне понижение на температурите. В четвъртък и петък над по-голямата част от страната ще преобладава облачно време, на места през първия ден ще има и превалявания от дъжд, в планините – от сняг; количества – несъществени. В петък, с продължаващото понижение на температурите, в Добруджа и Лудогорието е възможно да превали сняг. Преобладаващите температури в петък ще са: минимални - между минус 1° и 4°, максимални – между 6° и 11°.  ", "date": "2018.11.13", "title": "Прогноза за времето - 13 ноември (вторник)"}
{"url": "https://www.actualno.com/curious/eto-kak-se-e-izprashtal-e-mail-prez-1984-g-video-news_703053.html", "text": "  Това видео е на британската Thames Television и е заснето през далечната 1984 година. Медията наскоро разпространи този образователен материал, който е част от предаване за компютърни технологии, наречено Database. Демонстрацията на мнозина днес вероятно ще се стори доста налудничава, но в онези времена това изобщо не са били \"трошляци\", а хай енд технологии. Изпращането на имейл също е било революционна работа.     Във видеото Пат и Джулиан Грийн влизат в онлайн сървър на компанията Prestel MicroComputing, наречен \"Micronet\". Чудото се случва с помощта на модем с гигантски размери според днешните представи и телефон с шайба.   След като се свързват, се разкрива цял нов свят. Двамата могат да четат новини, да изтеглят софтуер за програмиране и да разменят електронни съобщения чрез началната страница на Prestel.\r\nГ-жа Грийн набира номера на пощенската кутия на Database и изпраща следното съобщение:       ", "date": "2018.11.13", "title": "Ето как се е изпращал e-mail през 1984 г. (ВИДЕО) "}
{"url": "https://www.actualno.com/europe/koja-e-stranata-v-kojato-njama-prestyplenija-i-moje-da-ostavite-doma-otkluchen-news_705737.html", "text": "  С едва 37 000 жители на площ от 160 квадратни километра Лихтенщайн е една от най-малките и най-гъсто населените страни в света.     В държавата почти няма престъпления. Последното убийство е извършено през 1997 г., а в страната има само няколко затворници, пише БГНЕС.   Всеки, който е осъден на повече от две години лишаване от свобода, е изпратен в затвор в Австрия. Хората в Лихтенщайн се чувстват толкова сигурни, че повечето от тях не заключват вратите на домовете си.\r\nВеднъж годишно всички жители са поканени на парти с бира в градините на замъка Вадуц.  Преди пет години в страната бе създадена за кратко необичайна авантюристична услуга. Беше предоставена възможност да се наеме цялата държава за една нощ. В сътрудничество с услугата \"Airbnb\" бе предложено място за настаняване на 150 гости, дегустация на вино с принца и създаване на персонализирана валута, като това удоволствие възлизаше на 70 000 долара.\r\nХимн \"Oben am jungen Rhein\" има същата мелодия като химна на Великобритания - \"God Save the Queen\".   В Лихтенщайн официалният език е немски, но жителите обикновено не го говорят. Повечето от тях си служат с алемански диалект, който е различен от стандартния немски език.    До 1984 г., поради краха на три референдума, жените в Лихтенщайн не са имали право да гласуват на изборите. При четвъртия обаче те получават това право с 51,3% \"за\".", "date": "2018.11.13", "title": "Коя е страната, в която няма престъпления и може да оставите дома отключен?"}
{"url": "https://www.actualno.com/politics/lubcho-neshkov-za-skandala-v-dabch-ako-njakoj-smjata-che-stava-vypros-za-pari-toj-vyrvi-s-biberon-v-ustata-news_705752.html", "text": "  \"Ако някой смята, че става въпрос за пари - той върви с биберон в устата, тук нещата са страшни. Пораженията за България са огромни, ако мога да преглътна и да го приема, като поквара и гавра, то общуването с офицери от сръбската турбо фолк индустрия смятам за много опасно\". Това каза журналистът Любчо Нешков в коментар за разкритията във връзка с издаването на български паспорти от Държавната агенция за българите в чужбина (ДАБЧ).     \"Този проблем беше разкрит от службите, нека службите разкажат на първите мъже какво се случва\", допълни още той. Нешков препоръча да се провери кой има яхта в Несебър. По думите му пораженията за страната ни са много тежки.   Междувременно защитникът на бившия председател на Държавната агенция за българите в чужбина (ДАБЧ) Петър Харалампиев, Николай Кокинов, припомни, че все още всеки е невинен до доказване на противното. \"Един лев не е намерен, един човек няма пари, няма сейфове, няма каси, има кредити. Има само предположение и никакви доказателства\", допълни Кокинов.\r\n\"Не става ясно как, къде, кога са предоставени пари. Има приказки на един зам.-председател ( бел. ред. -  Димитър Владимиров ), нали знаете, че мечата на всеки заместник е да седне на стола на председателя, и на едно лице – Стойчев, съпруг на чужда естрадна певица от Украйна. Заместникът му сега изпълнява длъжността, година и половина подписвал в несвяст документи, но не е подавал никакви сигнали. Защо е чакал да бъде арестуван Харалампиев, за да говори?\", попита още защитникът му.  ", "date": "2018.11.13", "title": "Любчо Нешков за скандала в ДАБЧ: Ако някой смята, че става въпрос за пари - той върви с биберон в устата"}
{"url": "https://www.actualno.com/crime/poredna-katastrofa-zaradi-kone-na-pytja-v-kazanlyshko-postrada-bremenna-news_705728.html", "text": "  Бременна жена в шестия месец пострада при пътен инцидент край псело Габарево, община Павел Баня предаде БГНЕС. Тя е блъснала с автомобила си два коня и ги уби на място.     Инцидентът е станал късно снощи. Все още не е ясно какво са правили животните на пътя и чия собственост са.   Жената е откарана в болницата в Казанлък. Полицията започна разследване по случая.\r\nТова е поредният случай на тежка катастрофа вследствие на излезли внезапно животни или каруци на територията на старозагорска област. Само преди дни загинаха двама младежи, заради излязла внезапно каруца на пътя Казанлък - Стара Загора. Друг младеж от Николаево загина на място край Мъглиж, когато кон връхлетя в семейния автомобил шофиран от баща му.  ", "date": "2018.11.13", "title": "Поредна катастрофа заради коне на пътя в Казанлъшко, пострада бременна"}
{"url": "https://www.actualno.com/asia/eksperti-tvyrdjat-che-severna-koreja-krie-raketni-bazi-news_705712.html", "text": "  Експерти твърдят, че Северна Корея крие ракетни бази, предава AFP, цитирана от \"Фокус\".     Северна Корея разполага с най-малко 13 недекларирани бази, за да скрие мобилните ядрени ракети, съобщава ново проучване, публикувано в понеделник, което породи нови съмнения относно външната политика на американския президент Доналд Тръмп.   Тръмп похвали срещата си на върха през юни със севернокорейския лидер Ким Чен-ун като откриване на пътя към денуклеаризация на полуострова, намалявайки напрежението, което преди по-малко от година доведе двете страни на ръба на конфликта.\r\nСлед срещата на върха в Сингапур, Северна Корея е преустановила ядрените и ракетни тестове, демонтира полигон за за ракети и обеща да разруши и основния ядрен комплекс в страната.  Но изследователи в Центъра за стратегически и международни изследвания във Вашингтон заявиха, че са открили 13 оперативни бази за ракети, които не са били обявени от правителството, и че може да има до 20 такива.\r\n\"Не е като тези бази да са били замразени\", каза Виктор Ча, който ръководи програмата на Северна Корея на Центъра, за \"Ню Йорк Таймс\", който първи докладва за проучването.   \"Рабоата в тези обекти продължава. Притеснението е, че Тръмп ще подпише лоша сделка - те ще демонтират един полигон и още няколко обекта и в замяна получават мирно споразумение.\" - заяви Ча.    ", "date": "2018.11.13", "title": "Експерти твърдят, че Северна Корея крие ракетни бази"}
{"url": "https://www.actualno.com/balkani/v-makedonija-tyrsjat-gruevski-za-da-go-vkarat-v-zatvora-zaev-go-ironizira-news_705730.html", "text": "  В опит да намери явно укриващия се бивш македонски премиер и бивш лидер на ВМРО-ДПМНЕ Никола Груевски, македонската полиция влезе в централата на най-голямата партия в Македония, предаде БГНЕС.     Според информация на МКД полицията е проверявала колите в подземния паркинг на централата на партията ВМРО-ДПМНЕ, докато е чакала заповед за обиск на самата партийна централа.   По-рано полицията се опита да открие Груевски два пъти в дома му, но без успех. Заповед за общодържавно издирване беше издадена по искане на Наказателния съд в Македония, след като Груевски не се яви в затвора в предвидения срок. Адвокатът на бившия министър-председател, Димитър Дангов, заяви, че няма представа къде е неговият клиент.\r\nВ писмено изявление за ТВ 21 Дангов заявява, че Груевски няма право да обжалва пред Върховния съд решението на Наказателния съд. Въпреки това той добавя, че всички други правни възможности ще бъдат използвани.  Същевременно македонският премиер Зоран Заев изрази надежда, че Груевски не се е укрил наистина. \"Не вярвам господин Груевски да си позволи подобно нещо. Най-малкото заради всичко казано от него дотук\", каза Зоран Заев пред държавната телевизия МРТВ в отговор на въпроса \"дали Груевски ще се опита да избяга?\".\r\nВчера следобед в 16:30 часа съдът достави до СВР Скопие заявление за издаване заповед за арест срещу Груевски, след като през изминалите дни съдебните куриери не успяха да му връчат решението на Съвета на съда, с което се отказва жалбата му по отношение на двугодишната присъда за \"Танк\". Груевски получи две години ефективна присъда по делото \"Танк\", защото си купи служебен \"Мерцедес\" за над 650 000 евро, докато беше премиер. По делото \"Танк\" бившият министър на вътрешните работи Гордана Янкулоска беше осъдена на шест години затвор.   Груевски управлява еднолично Македония в продължение на 10 години - до януари 2016 година. Той бе принуден да подаде оставка след масови протести и разкритията за тежки корупционни схеми, натиск върху съдебната система и тотален контрол над медиите. В края на 2017 година Груевски подаде оставка като лидер на ВМРО-ДПМНЕ. В момента той е почетен председател на партията, а сегашният лидер на ВМРО-ДПМНЕ Християн Мицкоски се смята за негово протеже.    ", "date": "2018.11.13", "title": "В Македония търсят Груевски, за да го вкарат в затвора, Заев го иронизира"}
{"url": "https://www.actualno.com/asia/ivicata-gaza-veche-e-pole-na-bojni-dejstvija-s-raketi-ima-zaginali-video-news_705727.html", "text": "  Отношенията между Израел и Палестина са на ръба на истинска война, след като военното крило на \"Хамас\" - \"Бригадите Изедин ал Касам\", изстреляха около 300 ракети срещу израелска територия, които убиха един човек и раниха десетки хора.         Атаките станаха факт, тъй като израелската армия успя да убие с ракетни удари 7 членове на \"Хамас\". \"Хамас\", които контролират на практика ивицата Газа, обяви пълна бойна готовност, а премиерът на Израел Бенямин Нетаняху прекъсна визитата си във Франция.\r\nОт изстреляните 300 ракети, 60 са били обезвредени от ПВО системата \"Железен купол\". Израелски военен автобус е бил ударен от противотанкова ракета, един войник е бил тежко ударен. В отговор израелската армия е поразила повече от 70 военни цели в ивицата Газа, съобщиха от пресслужбата на армията. Сред унищожените цели в ивицата Газа са 8 военни лагера, военни и наблюдателни пунктове, три подземни тунела и оръжеен цех, предаде ТАСС, цитирана от БГНЕС.    Най-малко 35 души бяха ранени в резултат на ракетните атаки на израелска територия от ивицата Газа. 16 души са били хоспитализирани с наранявания и различни травми, включително от стъклени фрагменти и такива паднали по време на бягство към бомбоубежищата. Според Министерството на здравеопазването в Газа още трима палестинци са убити, а около 15 са ранени.        ООН работи в тясно сътрудничество с Египет за постигане на споразумение за прекратяване на огъня между Израел и палестинските групировки в ивицата Газа. Това бе обявено от специалния координатор на ООН по близкоизточния мирен процес Николай Младенов.\r\n\"ООН работи в тясно сътрудничество с Египет и всички заинтересовани страни за отдалечаването на Газа от ръба на пропастта\", пише той в Туитър. \"Ескалацията през последните 24 часа е изключително опасна и безразсъдна. Ракетните атаки трябва да спрат, страните са длъжни да проявят сдържаност. Невъзможно е да не се полагат всички възможни усилия да се спре спиралата на насилието\", добави той.", "date": "2018.11.13", "title": "Ивицата Газа вече е поле на бойни действия с ракети, има загинали (ВИДЕО)"}
{"url": "https://www.actualno.com/curious/edinstvenijat-sluchaj-kogato-limonite-moje-da-sa-opasni-news_705735.html", "text": "  Всички знаем за ползите от лимоните, но има някои моменти, когато те може да крият известни рискове. Американски учени проведоха проучване и установиха, че лимоните могат да бъдат източник на инфекциозни заболявания.     Специалистите са провели проучването в ресторанти в Ню Йорк и са установили, че почти 70% от лимоните, които се използват за декориране на ястия или напитки, съдържат микроорганизми, които причиняват инфекциозни заболявания, предаде БГНЕС.   Оказва се, че микроорганизмите попадат върху парчетата лимон в кухнята, където са нарязани, за да украсяват ястия и напитки. Също така микробите попадат върху лимоните и при контакт с чашата, която те украсяват.\r\nОсвен това учените отбелязват, че лимоните са склонни да увреждат зъбния емайл и да причиняват обостряне на язви в устата, тъй като те съдържат много киселина.  Лимоните могат да предизвикат гадене, тъй като съдържат голямо количество витамин С и няколко чаши лимонов сок могат да причинят прекомерното му съдържание. В ресторантите често се сервират коктейли на основата на лимонов сок - лекарите препоръчват да бъдем внимателни с тях.\r\nВитамин С стимулира абсорбирането на желязо, така че прекомерната консумация на тези цитрусови плодове може да доведе до превишени нива на желязо в кръвта, предава Инфокс.   Лимонов сок в прием с някои лекарства също трябва да се използва внимателно, тъй като може да повлияе на усвояването на лекарството.    Учените отбелязват, че дневната доза лимонов сок не трябва да надвишава 120 мл.", "date": "2018.11.13", "title": "Единственият случай, когато лимоните може да са опасни"}
{"url": "https://www.actualno.com/literature/otkys-ot-pytishtata-koito-izbirame-syli-erna-news_705724.html", "text": "  7 МАРТ 2018     Наслаждавам се на спокойна вечер в хотелската ми стая някъде в София. Ангажиментите ми за деня са изпълнени и сега допивам с удоволствие последна чаша червено вино, преди да започна да си стягам багажа за полета ми до Сицилия утре сутрин.\r\nСедя и си мисля какъв късметлия съм. Не само че оцелях въпреки живота, който съм имал, но мога да обикалям света, да се срещам с толкова много чудесни хора, да видя удивителни места и да преживея многобройни приключения. Нищо обаче не може да се сравни с дълбокото чувство на благодарност, че имам възможност тази седмица да направя за баща ми това, което съм намислил.\r\nИсторията всъщност започва през 1884 година, когато в малкото градче Мелили край Сиракуза в Сицилия се ражда един джентълмен на име Емануеле Карта, брат на моята прабаба Кармела Карта. От сведенията, които имам, става ясно, че той е посветил целия си живот на музиката – да я изучава и да свири.  Не знам всичко за Емануеле, но историята разказва, че е участвал в Първата световна война. По време на битка е намушкан жестоко с щик, губи единия си бял дроб и е върнат с почести от фронта.\r\nВ крайна сметка Емануеле се установява в родното си градче Мелили, където основава оркестър от 39 души с името „Band di Carta“, започва да пише музика и се превръща в един от най-популярните и признати композитори в района на Сиракуза. В Мелили всяка година и до ден днешен се провежда фестивал, на който „Band di Carta“ продължава традицията и изпълнява творбите, създадени в началото на XX век. Това ме кара да се чувствам много горд, че съм потомък на такава личност.\r\nМаестро Емануеле Карта умира през 1948 година и оставя на сес-тра си Кармела малка къща. Преди смъртта си той поръчва да бъде изработен от камък специален музикален герб като символ на неговия оркестър, който да бъде поставен над входа на малкия му дом.    Години по-късно Кармела се омъжва за човек на име Мариано Ерна. Раждат им се две деца – Салваторе (баща ми) и неговата сестра Рина.\r\nКармела умира едва на 53 години, през 1958 г., а сестра є Тереза осиновява Рина и я изпраща в Америка с надеждата да є осигури по-добър живот. През 1961 година Мариано също решава да потърси за себе си и сина си по-хубав живот и напуска завинаги Мелили, като пристига чрез уговорен брак в Америка заедно със сина си, моя баща.\r\nУстановяват се да живеят в Лоурънс, Масачузетс, а Мариано се хваща на работа из фабриките. Година по-късно, за да изкарва някакви допълнителни пари, баща ми се записва в градския оркестър „Italian Colonial Band“ като тромпетист.\r\nСлед време баща ми се запознава с майка ми Кони, двамата се женят и им се раждат две деца – сестра ми Мария и аз.\r\nМоето музикално пътешествие започва три години след раждането ми.   Спомням си как наблюдавах баща ми и неговия малък бенд да репетират в мазето на нашата къща. Толкова бях запленен от барабаните, че на крехката възраст от три и половина започнах да ходя на уроци по музика и поех по стъпките на моите предшественици, за да стана поредният музикант във фамилията.\r\nПо-нататък в книгата ще ви разкажа за това. Нека първо продъл-жа с историята, която започнах.\r\nРодителите ми се разведоха, когато бях на четири. В началото на 70-те бяха много трудни години. Майка ми трябваше да работи на две места, за да се грижи за мен и сестра ми Мария. Баща ми също се бореше да си намери работа и да помага колкото може на двете си деца.\r\nВремето минаваше и с навлизането ми в тийнейджърска възраст и по-късно аз и баща ми се отдалечавахме все повече. За това също ще ви разкажа по-нататък в книгата.\r\nЕдна сутрин, точно на тридесетата ми Коледа, си спомням, че се събудих на пода на мазето в къщата на мои приятели с кучето ми и празна бутилка от „Jack Daniells“ до мен. Седнах и се замислих за скапания си живот. Винаги съм сочел с пръст баща ми за това, че не съм щастлив, като виновник за цялата болка и всичкото страдание, което съм преживял. И тогава осъзнах...\r\n„Вече съм трийсетгодишен мъж. Какво ще стане с живота ми? Ето ме, седя си тук махмурлия и се самосъжалявам навръх поредната самотна Коледа. Непрестанно си пилея времето, като обвинявам останалите за моите действия или бездействия“, мислех си. Сериозно? Наистина ли някой друг ми бе виновен, че се чувствам по този начин? Не беше ли, защото бях постоянно ядосан и се държах кофти, а? Някой друг трябваше да ми е виновен. Вината е винаги НЕГОВА! Той се държеше гадно и агресивно. Да върви по дяволите!   И след това ми просветна: „Не! Майната ти, Съли! Не обвинявай него. Това е твоя грешка. Винаги посочваш друг за виновник и си търсиш извинения, вместо да си размърдаш задника и да постигнеш нещо добро в живота си!“.\r\nКогато осъзнах това, си дадох сметка, че баща ми и майка ми са били почти деца, на по двайсетина години, когато съм се родил. Как би могъл да бъде добър родител, след като самият той е бил дете?\r\nТова беше. Същата коледна утрин станах и отидох в къщата на баща ми, за да се разберем веднъж завинаги и да забравим всичко. Така и направихме. Говорихме си дълго, много сериозно и емоционално, и решихме, че ще се опитаме малко по малко да си оправим отношенията.\r\nТрябва да ви уверя, че, толкова години по-късно, моят старец и аз се разбираме страхотно! Забравихме миналото, простихме си грешките и изградихме прекрасни отношения, за което съм много горд.\r\nНека ви обясня защо ви разказвам тази история...\r\nПрез цялото това време, докато си изяснявахме отношенията, научавах все повече и повече за семейството от страна на баща ми. Преди не знаех нищо за роднините, които са починали, преди аз да се родя. Разбрах подробности за прачичо ми Емануеле Карта и за неговия прекрасен малък дом в Мелили, където е израснал баща ми.   И така, един ден през 2004 година го попитах: „Какво стана с малката къща, където си отгледан? Домът на Емануеле с каменния музикален герб над входа?“. Баща ми ми разказа, че все още си е там, но след като го напуснали навремето, някакви хора от района влезли да тършуват и откраднали всички ръкописи с музика на Емануеле Карта, и кой знае колко щайги, с които се е разнасяло мляко, са били застлани с красиво изписаните нотни листове. Всичко е заминало!\r\nПрез 1990 година в района става голямо земетресение, което разрушава много от тези малки къщи. От постройката оцеляват само стените и един мръсен под. Става необитаема.\r\nПо онова време държавата се готвела да събори всички останки в района и на тяхно място да построи нови жилища. Но през 2000 година се приема закон, който постановява всички сгради, които имат историческа стойност, да бъдат възстановени, като се отпускат средства за обезопасяването им и за реконструкция на стените и покривите. Грижата за реновирането на собствеността отвътре оставала за собственитците на имотите. Заради музикалния герб, който бил оцелял на входа, и заради приноса на Емануеле Карта за историята на града, къщата му била обявена за историческа сграда и била запазена.\r\nПопитах баща ми: „Кой е собственик сега? Какво смяташ да правиш с нея?“. Той отвърна: „Аз и леля ти Рина притежаваме 75 процента от нея. Не знаем кои са наследниците на останалите 25 процента. Така че нищо не може да се направи. Къщата се е запазила само отвън. Кухнята дори няма покрив. Кой знае откога никой не живее там. Дори и да искахме да я запазим, нямаше да можем да платим старите данъци, натрупани от двайсет и повече години насам. Просто ще я оставим на държавата“.\r\nМоля?! Когато чух това, моментално помолих баща ми и по-малкия ми брат Карло да заминем за Сицилия, за да видим дали може да намерим начин да спасим къщата и да я запазим за семейството. Това беше най-важната задача, която можех да си представя.\r\nНе само че там бе роден и отгледан баща ми, но това беше домът на известния композитор от Мелили Емануеле Карта. Оттам е започнало всичко. Там бе моята кръвна връзка с музиката, а именно музиката ми беше дала възможност да изградя добър живот за себе си и за дъщеря си. Трябваше да бъде съхранена!   И така, през 2004 година баща ми, брат ми и аз се качихме на самолета за Сицилия, за да проучим как стоят нещата.\r\nКато пристигнахме, се уверихме, че баща ми е бил прав. Сградата беше руина. Буквално нямаше нищо освен няколко стени и мръсен под. Дневната все още беше с покрив, но не и кухнята, и дървета и храсти растяха от пода. Музикалният герб, напълно запазен, си стоеше все така над входната врата.\r\nЗа радост, един наш приятел, Салво, който се занимава с недвижими имоти и все още живее в Мелили, предложи да ни помогне и да проучи в общината как стоят нещата, за да ми даде повече подробности по следните въпроси:\r\n1. Кои са другите наследници на собствеността и колко ще стува да откупим техните дялове?\r\n2. Каква сума е необходима, за да изплатим старите данъчни задължения и да прехвърлим собствеността на наше име?\r\n3. И най-важно, колко би струвало да ремонтираме и възстановим цялата собственост, за да стане годна за живеене? Колко ще струва да направим покрив, стени, боядисване, водопроводи и така нататък?   Три месеца по-късно Салво ми предостави отговорите на всички въпроси и нужните цифри. Примижах в очакване да видя астрономическа сума, но бях приятно изненадан да разбера, че не е толкова страшно. Попитах Салво: „Как е възможно? Защо сумата не е огромна, при условие че дължим данъци за много години назад?“. Той ми обясни, че в годината, когато е станало голямото земетресение, къщата е обявена за необитаема и оттогава не са начислявани никакви данъци. Алелуя! Да се плати на другите наследници за останалите 25 процента, не струваше почти нищо. Оказа се съвсем изпълнимо да се прехвърли цялата собственост на баща ми и леля Рина.\r\nВеднага дадох достатъчна сума на Салво, за да плати на държавата и на наследниците, и да прехвърли къщата на мое име, така че да не може някой да си я присвои. После в продължение на тринайсет години събирах пари и през април 2017 година с помощта на Салво и неговата строителна бригада започнахме да възстановяваме имота.\r\nПрез октомври къщата беше завършена и когато отново дойдох в Мелили, установих, че всичко е станало перфектно! Каменната облицовка беше напълно възстановена, също и оригиналните железни парапети на балконите от началото на XX век. Историческият герб на моя прачичо на входа на сградата беше почистен и реставриран.\r\nОбзаведох напълно къщата и в стаите окачих снимки, които пазеха детски спомени на баща ми и леля Рина от времето, когато се живели тук със своите родители.\r\nИсках да внеса и музикална енергия в този дом, затова над пианото окачих стария тромпет на баща ми, както и други инструменти. В рамки по стените сложих снимки на трите музикални поколения от нашата фамилия. Емануеле Карта и неговия оркестър, баща ми и неговия бенд, аз и моята група. 118 години музика!\r\nА за финал на тази история ще ви кажа, че баща ми все още не знае нищо за това. Единствено му е известно, че къщата е на мое име и че смятам някой ден да я възстановя. Няма си и представа, че вече е завършена.   От 2004 година насам сме я посещавали няколко пъти. Всеки път, когато се разхождаме из малкия Мелили, виждам в очите му как детските му спомени се връщат. Когато разказва какво е правил тук като малък, усещам вълнението му. Винаги ни кара: „Нека да минем край къщата“. Така и правим, а той ни обяснява каква е била подредбата на стаите, когато са живеели там. Показва ни къде на горния етаж се е намирала дневната. В нея майка му имала шивашка работилничка, където шиела рокли и панталони за хората от Мелили. Спомняше си как са гледали кокошки в кухнята, за да имат яйца, и как всички е трябвало да спят в една стая на походни легла.\r\nВъпреки че беше страхотно да слушаме тези истории, баща ми можеше единствено да си припомня какво е било, защото пред нас си стоеше напълно разрушена къща.\r\nА сега, когато той е вече на 75 години, щом пристигнем в Мелили, пак ще тръгнем да се разходим из града и когато накрая отново ме помоли: „Нека да отидем до къщата“, за мен ще бъде изключителна наслада да го видя как пристъпва към новата порта. И когато, объркан и развълнуван, се извърне към мен, гордо ще разлюлея пред очите му ключа, с който да влезе в родния си дом, където не е нощувал от повече от 57 години!\r\nДнес е един хубав ден. \r\nДокато четете тази книга, помнете, че колкото и труден да ви се струва животът, колкото и несправедлив и жесток да изглежда понякога, независимо че целите и мечтите ви изглеждат много далеч и си мислите, че това са просто истории, които никога не могат да ви се случат, всичко, което искате и за което копнеете на този свят, е съвсем наблизо. Само от вас зависи да го постигнете. Ако имате силата да се изправите на крака, след като животът ви е повалил, после да го направите отново и отново, да сте готови да се вдигнете на счупените си кости, за да пристъпите крачка напред, със сигурност ще стигнете там, накъдето се стремите. Неизбежно е.\r\nВреме е да си хващам полета и да се срещна с татко. Приятно четене!", "date": "2018.11.13", "title": "Откъс от \"Пътищата, които избираме\", Съли Ерна"}
{"url": "https://www.actualno.com/celebrate/pochitame-sv-joan-zlatoust-news_705722.html", "text": "  Великият отец на Църквата свети Иоан Златоуст се е родил в 347 г. в Антиохия. Като получил добро за времето си образование под ръководството на майка си, отличаваща се с ум и добродетелен живот жена, свети Иоан го завършил в школата на известния ритор Ливаний; след като за кратко време бил адвокат, свети Иоан се заел с изучаването на християнското богословие под ръководството на антиохийския епископ свети Мелетий. Иоан Златоуст завършил при Картерий, най-добрия християнски учен от това време, и при Диодор, впоследствие епископ Тарсийски.     След това Иоан се отдалечил в пустинята и прекарал отначало четири години с други монаси, а след това две години в пълно уединение. В пустинята Иоан Златоуст написал \"Слово за свещенството\" по повод укорите на неговия другар - епископ Василий за бягството на Златоуст от епископството. Това слово, най-добро от светоотеческите писания, изобразява какъв трябва да бъде християнският пастир и какви са задълженията му.\r\nРазстроеното от подвизи здраве накарало Иоан да напусне пустинята и да се върне в Антиохия. В 381 г. той бил посветен за дякон и посещавал богатите, измолвайки подаяния за бедните, на които той, обхождайки домовете, раздавал милостиня. При това сам виждал картините на нищета и глад в богатия град, което, поразявайки любещата дуща на Златоуст, намирало израз в проповедите му, дишащи любов, особено към обидените и угнетените.\r\nСвоите проповеди, събиращи огромно множество слушатели, свети Иоан произнасял не по-малко от два пъти в седмицата, а понякога и всеки ден; голяма част от тях той произнасял без предварителна подготовка, и силата на проповедническия му дар била толкова голяма, че слушателите нерядко, според обичая на времето, прекъсвали поучението с ръкопляскания. Но често увещанията и изобличенията на проповедника предизвиквали у тях сълзи и стонове на разкаяние.  Най-добрите проповеди, произнесени от Златоуст в Антиохия, били тези 19, които казал след свалянето на намиращата се на улицата статуя на императрица Плацила от недоволните от новия налог антиохийци. Такова оскърбление на величеството заплашвало града с пълно изтребление; епископ Флавиан се отправил към императора да ходатайства за града и в негово отсъствие смутеното паство утешавал златоустият проповедник.   В 397 г. Иоан, смирен Антиохийски презвитер, бил избран за архиепископ на Константинопол, по указание на приближения на императора велможа Евтропий. Поради страх, че антиохийците няма да пуснат любимия свещеник да си отиде, Иоан Златоуст бил изведен от града с измама. Тежко бреме наложил върху себе си Иоан със сана на Контантинополски епископ. Чуждият и неизвестен на двора и велможите епископ, неустройващ пирове, както правели неговите предшественици, и сам неходещ на тях, възбуждал против себе си недоволството на мнозина. Недоволно било и духовенството на столичния град, разпуснато и непривикнало към необходимата дисциплина, която му наложил Златоуст.\r\nГоляма част от парите, отпускани за негова издръжка, свети Иоан давал за бедните и построил в Константинопол няколко болници и приюти. Любовта на свети Златоуст към бедните, подтиквайки го да увещава богатите към даване на милостиня и да ходатайства за нямащите, възбудила недоволство сред състоятелните слоеве на населението - започнали да обвиняват светия архиепископ в предизвикване на вражда у бедните към богатите. Свети Златоуст настроил против себе си и императрица Евдоксия, която в Златоустовото изобличение на разкоша и суетността на константинополските жени видяла намек за себе си.    Всичко това довело до факта, че в 403 г. бил съставен събор от личните врагове на свети Златоуст, известен в историята под името \"събор под дъба\", който несправедливо осъдил Златоуст (между другото и за това, че той \"не познава гостоприемството\"), след което бил изпратен на заточение. Но последвалото след това възмущение от страна на народа и страшното земетресение, в което Евдоксия видяла израз на Божия гняв за гонението на невинния архиепископ, заставили императрицата да върне Златоуст. Но тъй като и след завръщането си Иоан не променил начина си на живот, изобличавайки пороците на двора и защитавайки бедните, в 404 г. го постигнало второ заточение. В началото той прекарал две години в Кукуза в Армения, откъдето го изпратили на заточение на друго място, но по пътя той починал (14 септември 407 г.), с думите: \"слава Богу за всичко!\".\r\nТворенията на свети Иоан Златоуст още в IV и V век придобили голяма известност в целия християнски свят: те се пазели като скъпоценност в царските чертози и се изписвали със златни букви. Много от тях не са достигнали до наши дни, но от него са се запазили толкова съчинения, колкото от никой друг отец и учител на Църквата. По гръцкия часослов всички творения на Иоан Златоуст, достигнали до наши дни, наброяват до 1447, и 244 писма.\r\nНай-голямата част от запазилите се творения на Иоан Златоуст са проповеди и църковни беседи. Проповедите на свети Иоан поразяват със своята стройност, дълбочина на мисълта и разнообразие на съдържанието. \"Не говоря за другите - пише свети Исидор за Златоуст, - сам Ливаний, толкова известен със своето красноречие, се изумявал от езика на знаменития Иоан, от изяществото на мислите и силата на доказателствата\".   За най-добри от проповедите на свети Иоан Златоуст справедливо се смятат беседите към антиохийския народ за статуите, словото за Евтропий, словото \"за бедните\", словото след напускането на столицата и след завръщането в столицата, похвалните слова за апостол Павел. В своите проповеди Златоустият учител предлагал наставления за почти всички частни предмети на християнския живот.\r\nОсвен това в продължение на цялото си обществено служение той обяснявал в беседи Свещеното Писание, предимно Новия Завет. Всяка от обяснителните беседи на Златоуст се състои от две части: в едната той се занимава с обяснение на текстовете от словото Божие, а в другата предлага нравствени наставления.   Собствено догматическите съчинения на свети Иоан Златоуст не са много и всички те са проникнати от грижата му за нравственото изправяне на вярващите. Сред последния вид съчинения трябва да отбележим книгата до Стагирий, в която се разглежда въпросът, защо страданието постига и праведниците, независимо от съществуването на Божия Промисъл.\r\nЗаслужават внимание и 5 слова за непостижимото, произнесени като изобличение на еретиците аномеи, които се стремели въз основа на собственото си мъдруване да обяснят отношението на Бог-Отец към Бог Син и учели, че Син Божий е тварно същество и е сътворен от Отца от нищото.\r\nОсвен това забележителна е и книгата на Иоан Златоуст за Светия Дух по учението за изхождането на Светия Дух от Отца.   В съчинението против иудеите и езичниците се доказва Божествеността на християнското учение с изпълнението на пророчествата и действията на християнското благовестие върху сърцата на хората, а в Осем слова против иудеите се показва, че иудейските обреди са отменени и поради това извършването им сега означава да се постъпва против Божията воля.\r\nСвети Иоан Златоуст е славен и с това, че е учредил особен чин на литургията, която и сега носи неговото име.  Свети Прокъл, ученик на Златоуст и впоследствие един от приемниците на Константинополската катедра, пише за този чин на литургията, установен от светеца:\r\n\"Св. Василий (Велики), постъпвайки с хората като с немощни, представил литургията в съкратен вид. След немного време нашият отец, златният по език Иоан, от една страна, като добър пастир, ревностно грижейки се за спасението на овците, и, от друга, имайки предвид слабостта на човешката природа, се решил да изтръгне из корен всеки сатанински предлог. Затова той, пропускайки много, учредил извършването на литургията в още по-съкратен вид\".\r\nСъкратената от Иоан литургия първоначално не съдържала в себе си всички песнопения, които съдържа сега, но те не изменили съществено реда на литургията. Из \"Жития на светиите\" от св. Димитрий Ростовски, бележка към житието на св. диакониса Олимпиада (25 юли) ", "date": "2018.11.13", "title": "Почитаме Св. Йоан Златоуст"}
{"url": "https://www.actualno.com/business/zastrahovatelite-vzeha-da-govorjat-ne-za-1000-a-za-500-leva-grajdanska-otgovornost-news_705738.html", "text": "  Претенциите за обезщетения заради смърт на пътя след тълкувателно решение на Върховния касационен съд (ВКС) само за няколко месеца са вече 100 млн. лева. С този аргумент зам.-председателят на Асоциацията на българските застрахователи Кирил Бошов оправда поскъпването на \"Гражданска отговорност\".     Бошов заяви, че , а 30% от тях отишли в ръцете на адвокати. Имало административни разходи от до 131 млн. лева, като през тази година дотук сме на минус 17 млн. лева. В края на миналата година загубата е била 55 млн. лева, призна Бошов пред Нова телевизия и не даде логичен отговор на въпроса защо тогава в края на миналата година не е имало такава реакция на застрахователите. Той каза и, че .   Нашият проблем като общество е как застрахователите си решават проблема – между първо и второ четене в Кодекса по застраховане, без дебат. заяви председателят на Института за пътна безопасност и бивш шеф на КАТ Богдан Милчев, коментирайки за 20 000 лева таван на обезщетенията за емоционална болка.\r\nЗастрахователите са на загуба, но тя се компенсира от развитието на търговската мрежа. Щом са на загуба, не би трябвало да могат да си позволят да плащат на адвокатски кантори по 70 000 лева и нагоре да ги защитава, коментира Милчев и обяви, че има много такива случаи. Той попита защо няма предложение за лимит на възнаграждението на адвокатите, като Божов отвърна – ние не сме такава институция.  Милчев пък завърши по друг начин – ще напусне ли Менда Стоянова парламента, ако се докаже, че депутати са получавали хонорари от застрахователни компании, за да мине скандалната поправка в Кодекса по застраховане? Той не можа да даде конкретен пример с конкретно име, като единствено обясни, че е чул такива слухове.    Организирал съм протести, знам как става – много трудно е да се организира през Facebook в различни градове, в един ден, в един час. Организация за протестите има, но за да излязат толкова хора има недоволство. Хората не вярват, че горивата струват толкова, колкото е на бензиностанциите, коментира председателят на КНСБ Пламен Димитров.    На директен въпрос дали нивото на търговска надценка при горивата е по-високо, отколкото в чужбина, Димитров призна, че му е трудно да отговори, но поиска от регулаторите всеки месец да обясняват кой компонент колко влияе на цената и защо. Същото поиска председателят на КНСБ и за застрахователния сектор – и половин лев не може да се вдигне повече „Гражданска отговорност”, категоричен беше той и поиска да бъде намерен изход посредством широк анализ какво не е наред.", "date": "2018.11.13", "title": "Застрахователите взеха да говорят не за 1000, а за 500 лева \"Гражданска отговорност\""}
{"url": "https://www.actualno.com/cars/dogodina-parij-slaga-spirachka-na-po-starite-dizelovi-avtomobili-news_705731.html", "text": "  От следващото лято Париж и околностите му ще се превърнат в зона с ниски въглеродни емисии, съобщи БГНЕС, позовавайки се на Reuters.     Ще бъде забранено управлението на дизелови автомобили, произведени преди 31 декември 2000 година в района, който освен френската столица включва още 79 общини с повече от 5 600 000 жители. Допускането на автомобили ще става на база т.нар. \"цветна винетна система\". Който кара дизелова кола, произведена през миналия век или няма никакъв стикер, няма да може да влезе в т.нар. район \"Голям Париж\".   Местните власти планират да затегнат постепенно регулаторните мерки, така че към 2030 година в района да бъдат допускани само коли на водородно гориво и електромобили. Освен в Париж, зони с ниски емисии се планират в Лион, Марсилия, Тулуза и още 11 френски метрополии - до 2020 година.", "date": "2018.11.13", "title": "Догодина Париж слага спирачка на по-старите дизелови автомобили"}
{"url": "https://www.actualno.com/politics/po-visoki-zaplati-za-vlastta-tochno-predi-kolednite-praznici-news_705729.html", "text": "  От този месец народните представители ще получат по-високи заплати, показват изчисления на база данни от НСИ на вестник \" \".     Според сметката, увеличението ще е 90 лева. То се обуславя от по-високата средна заплата в публичния сектор през последния месец от третото тримесечие - 1173 лева. Припомняме, че депутатското възнаграждение се формира от три средни заплати в сектора. Така за ноември всеки народен представител ще вземе 3519 лева. През февруари тази година обаче депутатите вземаха още повече - 3540 лева. Всичко това е базова заплата, без да се броят добавките за участие в парламентарна комисия - 10%, а повечето депутати са членове на поне две, както и 1,6% за година трудов стаж. Плюс това депутатите вземат и по две трети от заплатата си допълнително под формата на разходи за наемане на сътрудници и други, като за това особено строг отчет няма.   Най-високата заплата в държавата обаче е на президента. Той получава официално минимум две депутатски заплати, т.е. от декември Румен Радев ще се разписва срещу 7038 лева. Той също получава по 1,6% отгоре за всяка прослужена година, което за неговия стаж прави около 60% отгоре или чистото му възнаграждение отново минава 11 000 лева.\r\nПремиерът и председателят на парламента са малко по-назад от държавния глава - вземат само 50% повече от депутат. Така месечната заплата на Бойко Борисов става 5278 лв., т.е. се увеличава със 135 лева в сравнение със сегашната. Това е обаче без добавката за трудов стаж, която също е по 1,6%. При трудовия стаж на Борисов премиерската му заплата става над 7000 лева. Министрите получават по 30% над основната депутатска заплата, т.е. 4574 лева от ноември, плюс стаж.   Средната заплата в България през третото тримесечие става по-ниска с 0,7% в сравнение с второто тримесечие - 1117 лева.   Спадът на заплатите е най-голям във финансовите и застрахователни дейности - с 5,6% в сравнение с предното тримесечие, но самите заплати на финансистите и застрахователи са сравнително високи - 1815 лева сега и 1922 лв. през месеците от април до юни.    Най-високи продължават да бъдат заплатите в сферата на ИТ,  далекосъобщенията и създаването на информационни продукти. Там средната  заплата е 2661 лева, само с 2 лева по-ниска от предното тримесечие. От  началото на годината тя е нараснала с над 300 лева месечно. На трето място е добивната промишленост - средна заплата от 1804 лева, а в енергетиката средното възнаграждение е 1656 лева.\r\nВ хотелиерството например средната заплата се вдига, но продължава да е сред най-ниските. В началото на годината тя е била 631 лева, през второто тримесечие е 697 лева, а сега е вече 707 лева.\r\nВ образованието за първи път от доста време насам има лек спад на средната заплата от 2,5% в сравнение с предното тримесечие. Средната заплата в тази сфера обаче в момента е по-висока отколкото в началото на година - 1073 лева срещу 974 лева през първото тримесечие на 2018 година.   ", "date": "2018.11.13", "title": "По-високи заплати за властта точно преди коледните празници"}
{"url": "https://www.actualno.com/society/otbeljazvame-mejdunarodnija-den-na-nezrjashtite-news_705638.html", "text": "  На 13-ти ноември страни от целия свят отбелязват Световния ден на добротата. На този ден, през 1998г. Австралия, Великобритания, Канада, САЩ, Тайланд, Япония и Сингапур откриват първата конференция на Световното движение на добротата в Токио. На конференцията те приемат “Декларация на добротата“.      „Най-добрите моменти от живота на човека са най-простите, случайни актове на доброта и любов.“ Уилям Уърдсуърт   Целта на декларацията е да се загърби самолюбието, да помислим за хората около нас, да се забравят расовите, половите и религиозните различия. Тя цели хора по света да живеят, мислейки за мира, съвместното съжителство и щастието.  Хора от цял свят честват Деня на добротата, като с добротата си се стремят да превърнат света ни, в едно по-добро място за живеене. Символът на движението представлява „открито сърце“. През юни 2010 г., Луис Бърфит-Донс и Дейвид Джамили, членове на Движението и хуманитаристи, отбелязват Денят на добротата във Великобритания. Тяхната цел е да се подчертаят добрите дела, извършени в цялата страна. Идеята за доброта е различна при всеки човек – помощ на възрастен човек при пресичане на пътя, правене на комплимент на някого, извършване на доброволческа дейност или почерпка на работното място. Важното е да бъдем с чисти намерения и да вършим добри дела, не само днес, а през цялата година!\r\nМарк Твен някога е определил добротата така  „Езикът, който глухите могат да чуят и който слепите могат да видят.“ Не случайно, на днешния ден светът отбелязва и Международния ден на незрящите. 13 ноември обединява тези две световни инициативи, защото те са свързани по между си. Слепите хора се нуждаят от подкрепата на зрящите, а зрящите добри хора винаги изпитват вътрешна потребност да помагат на нуждаещите се.\r\nМеждународният ден на слепите хора е обявен да се честтва на 13 ноември от ООН през 1946 г., защото това е рождената дата на френския благородник Валентин Аюи, който полага основите за световното обучение на слепите. Той основава и първия в света интернат за слепи в Париж.       Брайлова азбука се нарича тактилна система за писане и четене, използвана от слепите и слабовиждащите хора по света. Използва се в книги, менюта, документи, бутоните на асансьорите, валута, лекарства. Брайловите символи могат да се изписват на плоча с шило, като точките излизат релефни от другата страна на листа или с брайлова машина. Брайловите потребители могат да четат и от мониторите на компютрите и други електронни пособия, използвайки брайлов дисплей. Брайловата азбука носи името на своя създател Луи Брайл, който ослепява вследствие на инцидент в детството си. На 15-годишна възраст, Луи развива свой код за писане, подобрявайки система, разработена от войници, позната като „нощно писане“.\r\n“Брайловото писмо“ от Луи Брайл е въведено през 1906г., а от 1928г. до днес Националното читалище за слепите “Луи Брайл“ в София е основният издател на художествена литература на Брайл, като библиотеката му има фонд от почти 2000 заглавия. Първите български „говорещи книги“ са записани през 1959 г.\r\nЗаслугата за въвеждането на белия бастун като отличителен белег и средство за придвижване на незрящите е на французойката Жили Дербемон и на Джордж Бонъм в САЩ. Дългият бял бастун е изобретение на военния психолог Ричард Хувър през 1943 г.\r\nОрганизациите на незрящите в България ще отбележат по различни начини днешния Международен ден. В София, Шумен, Русе и Силистра са организирали различни обучения, екскурзии и други мероприятия свързани с честването на повода.", "date": "2018.11.13", "title": "Отбелязваме Международния ден на незрящите"}
{"url": "https://www.actualno.com/sciencelogy/v-tymnata-mreja-redica-lichni-danni-vyrvjat-mnogo-evtino-news_705734.html", "text": "  Сведенията за активността на потребителите в интернет се продават във вид на досие за 50 долара и дори по-евтино. Това твърди на база свое изследване руската технологична компания Kaspersky Lab, пише БГНЕС.     Kaspersky Lab публикува проучване за дейността на хакерите, които търгуват с личните данни на други потребители. В \"Тъмната мрежа\" повечето от данните на потребителите струват по-евтино от 1 долар. Най-често за тази цена те продават хакнати имейл адреси и акаунти във Facebook.   Откраднат акаунт в Netflix струва до 5 долара. Продават се също така и акаунти в социалните мрежи от приложения за запознанство, Uber и други услуги. Отдалеченият достъп до компютър или сървър струва от 5 до 50 долара.\r\nНай-голям интерес, логично, представляват банковите и игровите акаунти, както и платежните сметки.  ", "date": "2018.11.13", "title": "В \"Тъмната мрежа\" редица лични данни вървят много евтино"}
{"url": "https://www.actualno.com/chronicles/atentatite-v-parij-news_705721.html", "text": "  Вечерта на 13 ноември 2015 година в Париж и Сен Дени (предградие на града) са извършени поне шест едновременни терористични нападения. Поне 128 души загиват, а десетки са ранени. Осем от нападателите са сред загиналите, като седем от тях са се самовзривили.     Първата атака е в парижкото предградие Сен Дени, близо до стадиона, на който в същия момент се играе приятелски футболен мач между отборите на Франция и Германия. Трима нападатели се самовзривяват. Има една жертва. По-късно се извършват нападения на още пет места в Париж.   В отговор на събитията във Франция е обявено извънредно положение. Президентът на Франция Франсоа Оланд обявява тридневен траур. На 14 ноември отговорност за атентата поема Ислямската държава в Ирак и Леванта. Това е най-тежкото терористично нападение извършвано до този момент във Франция.", "date": "2018.11.13", "title": "Атентатите в Париж"}
{"url": "https://www.actualno.com/curious/v-irlandija-izdirvat-nlo-news_705771.html", "text": "  Ирландските авиационни власти разследват информациите за ярки светлини и НЛО по югоизточното крайбрежие на Ирландия.     Странните случки започнали в 06:47 мин. Местно време на 9 ноември, когато пилот на Бритиш еъруейз влязъл в контакт с въздушния контрол на летище Шанън. Тя поискала да разбере дали в района се провеждат военни учения, тъй като видяла „нещо да се движи твърде бързо“. От въздушния контрол отговорили, че няма никакви маневри, предаде БГНЕС.   Пилотът, който летял от канадския град Монреал към летище Хийтроу, казала, че „има много ярки светлини“ и обектът се приближил от ляво на самолета, преди „бързо да промени курса си на север\".\r\nПилотът се чуди какво ли може да е било това, но каза, че не изглеждало обектът да се е насочвал към сблъсък.  Друг пилот, този път на самолет на Върджин еърлайнс , се присъедини към информирането за странни неща и предположи, че може да става дума за метеорит или друг обект, който отново влиза в земната атмосфера.\r\nТой каза, че имало \"множество обекти, следващи една и съща траектория\" и че били много ярки.   Пилотът каза, че е видял \"две ярки светлини\" надясно, които се издигали на скорост.    Един пилот каза, че скоростта е „била от порядъка на два пъти скоростта на звука“.\r\n\"След докладите от малък брой въздухоплавателни средства в петък 9 ноември за необичайна въздушна дейност, IAA е подал доклад\", заявиха от Ирландският авиационен орган (IAA).", "date": "2018.11.13", "title": "В Ирландия издирват НЛО"}
{"url": "https://www.actualno.com/cite/gruevski-dojde-s-izmama-upravljava-kato-aziatski-despot-i-prikluchva-kato-politicheski-plyh-news_705743.html", "text": "   Това определение даде журналиста Любчо Нешков за бившия министър-председател на Македония Никола Груевски в интервю за bTV.     От 12 ноември Груевски е обявен за общодържавно издирване след като в продължение на няколко дни съдебните власти не успяха да му връчат заповедта за изтърпяване на двегодишната му присъда.   ", "date": "2018.11.13", "title": "Груевски дойде с измама, управлява, като азиатски деспот и приключва, като политически плъх"}
{"url": "https://www.actualno.com/asia/evropejskata-smetna-palata-se-symnjava-che-turcija-ne-dava-vsichki-evrosredstva-na-bejancite-news_705733.html", "text": "  Финансирането на ЕС помага на бежанците в Турция, но отказът на Анкара да разкрие достатъчно информация поражда съмнения дали парите достигат до всички, които имат нужда от това, става ясно от заключения на .     Доклад на Европейската сметна палата (ЕСП) е съсредоточен върху 1,1 млрд. евро, отпуснати от ЕС за милиони сирийски и други бежанци в Турция, съгласно споразумението от 2016 година, насочено към ограничаването на миграцията към Европа. Още 2 милиарда евро са отпуснати от отделни държави-членки на ЕС за подслон, храна, облекло, образование и здравеопазване, посочва БГНЕС.   \"Можем да видим, че парите отиват за бежанците, но не можем конкретно да кажем, че всички пари отиват там. Съществува риск\", каза членът на ЕСП Бетина Якобсен.\r\nЕСП заяви, че не може да проследи бежанците от регистрация до заплащане, тъй като турските власти отказват да идентифицират съответните бенефициенти и това, което получават, като цитират законите за защита на данните. Якобсен заяви, че за пръв път в тригодишната ѝ работа за Европейската сметна палата не е получила исканите документи.  ЕСП препоръча на Европейската комисия да притисне Турция да предостави на партньорите по проекта достъп до данни за бенефициентите, докато Брюксел изпълнява следващия транш за помощ. Още 3 милиарда евро от помощта на ЕС трябва да достигнат почти 4 милиона бежанци в Турция, предимно сирийци, избягали от гражданската война в Сирия.\r\nСпоред европейските данни, 94% от сирийците, дошли в Турция, не живеят в бежански лагери. Съгласно споразумението за взаимопомощ и сътрудничество, подписано през март 2016 г., Турция драстично намали потока на търсещите убежище в Европа, който достигна своя връх през 2015 г., когато на Стария континент пристигнаха повече от 1 милион души.   ", "date": "2018.11.13", "title": "Европейската сметна палата се съмнява, че Турция не дава всички евросредства на бежанците"}
{"url": "https://www.actualno.com/sofia/opasno-mrysen-vyzduh-v-sofija-obshtinata-ne-vzema-izvynredni-merki-news_705720.html", "text": "  Прогнозната система, която трябва да предупреждава за предстоящо замърсяване на въздуха в София отново се провали, а точно на нея се разчита да покаже кога да се въведат записаните в програмата на общината мерки.     Сутринта прогнозата за 12 и 13 ноември беше \"ниски нива\" за всички станции, които измерват вредните вещества във въздуха на града. Вместо това гражданската система от датчици ( ) показва многократно превишение на допустимите норми, пише в. . .   Действията на общината за това, което дишат в момента софиянци, се изчерпват с трите дежурни мерки, от които за всички е очевидно, че ефект няма - .\r\nНа сайта на общината снощи беше актуализирана прогнозата за следващите два дни. Замърсяване отново не се очаква, с изключение на \"умерен\" потенциал за замърсяване в \"Хиподрума\", поради което има надпис: \"Не се предприемат допълнителни действия за 13.11.2018\".  Припомняме, че освен тези мерки, съществува и инициативата \"зелен билет\". Тя предполага по-евтин билет за градския транспорт - с 60 стотинки. Досега до зелен билет се е стигало само веднъж в историята на София.\r\nИначе пред БНТ беше оповестена официална статистика - само 2 акта са съставени на фирми, защото са изхвърлили стари гуми на обществени места. . Актовете са в размер между 100 и 5000 лева. Татяна Асенова от Столичния инспекторат обаче призна, че събираемостта е ниска и затова кметицата на София Йорданка Фандъкова иска промяна на закона, за да няма само глоби, а евентуално и затвор. За 1 година са събрани 9300 гуми, а от началото на миналия месец - над 2300 гуми.   ", "date": "2018.11.13", "title": "Опасно мръсен въздух в София, общината не взема извънредни мерки"}
{"url": "https://www.actualno.com/society/novini-ili-novini-kartinata-na-pechata-za-13-noemvri-news_705711.html", "text": "  По-добър живот – тези думи си остават лайтмотивът на седмицата, предвид продължаващите протести. Да, за разлика от неделя, миналата вечер бяха по-малко, но отново имаше много хора на улиците. В София – с искане за оставката на Валери Симеонов поради отношението му към майките с деца с увреждания, а в Перник, Стара Загора и Варна – заради стандарта на живот, \"Гражданска отговорност\" и цените на горивата. Какво обаче виждат вестниците от обществения живот – нека научим заедно в следващите редове:      Основен акцент е реакцията на властта спрямо протестите. Прави впечатление, че винаги словоохотливият Бойко Борисов го нямаше. Появиха се Цветан Цветанов, който за толкова години в политиката не разбра, че КЕВР не отговаря за цените на горивата, Владислав Горанов, който не видя нищо лошо да се вдига данъкът на старите автомобили, но и призна, че от екологична гледна точка няма смисъл, както и Росен Желязков, който не вижда противопоставяне на властта, защото имало различни протестиращи с различни каузи.   Тук няма как да не се усмихнем на новината, че столичният кмет Йорданка Фандъкова иска до две години да направи така, че в София всяко тригодишно дете да ходи на детска градина в района, в който живее. И един мармот завива шоколада в станиол.\r\nИначе вестникът залага на горивата - че бензин A95 вече е поевтинял до 2,21 лева на литър \"на някои търговски обекти\", а дизелът се движи в диапазон 2,36 - 2,38 лева. Според fuelo.net средната цена на A95 в България за днес, 13 ноември, е 2,25 лева на литър, като за седмица поевтиняването е от 10 стотинки, но няма разлика спрямо вчера. Единствено при метана има поскъпване през последната седмица - с 1 стотинка, до 1,42 лева.     Водещото заглавие е все едно са го писали Ангел Джамбазки, Красимир Каракачанов и Валери Симеонов, с подсказка от Волен Сидеров. \"Отървахме се\", ликува медията, визирайки обещанието, че няма да подписваме Пакта за мигрантите на ООН. Защото явно според Джамбазки далеч по-добре е да си караме както досега – с привилегировани канали за трафик на хора. Иначе ще има конкуренция, лошо си е. Пък и легална работа значи истинска проверка от службите, с европейски надзор – т.е. нормална работа, а нашите не са по работата, дай им далавера. Няма челна новина тук, ако не се громи някой враг. Наред е Лозан Панов – крие се от проверка за корупция, тръби перлата в короната на Пеевски. Скандалът тук е как Антикорупционната комисия призовава Панов да обяснява за свое имущество – като гражданин или като председател на Върховния касационен съд (ВКС). Разбира се, Панов е черният – че може ли другояче, нали бяга от проверки! Пълните подробности защо точно не са толкова важни – например, че призовката е написана така, че се погазва разделението на властите. Светът е черно-бял!", "date": "2018.11.13", "title": "Новини или Novini - картината на печата за 13 ноември"}
{"url": "https://www.actualno.com/sofia/podmenjat-chasovnikovite-sistemi-v-pet-metrostancii-news_705762.html", "text": "  Часовниковите системи за единно астрономическо време ще бъдат подменени на метростанциите става ясно от обявление на „Метрополитен“ ЕАД.     Поръчката е на стойност .\r\nПърво трябва да се изготвят проекти за часовниковите системи на петте метростанции, да се демонтира старата апаратура (часовници - майка и часовникови табла, монтирани на перони, вестибюли и служебни помещения), без окабеляването. Избраният изпълнител трябва да достави пет локални сървъра за синхронизация, 11 часовникови табла с приблизителен размер 950х320х75 мм, тегло до 4,3 кг и минимална видимост от 80 метра, 11 часовникови табла с приблизителен размер 640х210х60 мм, тегло до 2,7 кг и минимална видимост от 60 метра, 12 часовникови табла с приблизителен размер 360х170х75 мм, тегло до 1,7 кг и минимална видимост от 35 метра.\r\nВсички трябва да са със светодиоди в зелено, червено и оранжево, с възможност за промяна на цвета и интезитета на светлината, да изобразяват час, минути и секунди.  Ще се достави и оборудване на изнесено работно място за контрол и настройка на цялата часовникова система в служебно помещение на отдел \"СВ\" на метростанция \"Западен парк\".\r\nКандидатите следва да са изпълнили през последните три години дейности с предмет и обем, идентични или сходни с тези на обществената поръчка. Минималното изискване към тях е да имат изпълнен проект на часовникова система за единно астрономическо време с минимум един сървър за синхронизация и осем часовникови табла през последните три години.", "date": "2018.11.13", "title": "Подменят часовниковите системи в пет метростанции "}
{"url": "https://www.actualno.com/europe/tereza-mej-vtvyrdi-pone-publichno-tona-po-otnoshenie-na-brexit-news_705736.html", "text": "  Британският премиер Тереза Мей е предупредила Европейския съюз (ЕС), че няма да прави повече компромиси в преговорите за споразумение относно Brexit, твърди британският вестник Daily Express, цитиран от Агенция \"Фокус\".     В кратка реакция на твърденията на ЕС, че двете страни се доближават до споразумение, министър-председателят на Великобритания настоя, че няма да говори излишно, докато преговорите стигнат до последната си фаза. Тя също така сигнализира за готовността си да се откаже от преговорите, освен ако сделката не върне контрол над законите, границите и парите на Обединеното кралство. \"Няма да компрометирам това, което хората гласуваха на референдума. Това няма да бъде споразумение на всяка цена\", каза тя. Нейното изказване дойде след размяна на обвинения между Лондон и Брюксел заради застоя на преговорите.   Главният преговарящ на ЕС Брюксел Мишел Барние раздразни британския премиер, като предложи сделка да бъде представена на министрите още тази сутрин. Тереза Мей обаче предупреди, че думите му не трябва да бъдат взимани много сериозно.\r\nСлед кръг от преговори между двата преговарящи екипи в Брюксел, които продължиха до почти 3 часа сутринта, надеждите за специална среща на върха този месец, за да се подпише споразумение за Brexit почти угаснаха. Преговарящите трябва да постигнат по-нататъшен напредък в разрешаването на спора за бъдещето на границата в Северна Ирландия до сряда в полунощ, за да не се проточи проблема до декемврийската среща на върха на ЕС.  Без знак за раздвижване на замразените разговори вчера министър-председателят използва годишната си реч пред банкета, даван за бизнеселита в кметството в Лондон, за да направи ново предупреждение за готовността ѝ да излезе от разговорите за Brexit. \"С мнозинство британците искат да осигурим напускането на ЕС и аз съм решена да им го осигуря\", подчерта Мей.", "date": "2018.11.13", "title": "Тереза Мей втвърди поне публично тона по отношение на Brexit"}
{"url": "https://www.actualno.com/politics/menda-stojanova-obyrna-temata-grajdanska-otgovornost-v-zashtita-na-decata-i-horata-news_705739.html", "text": "  Като народ трябва да изберем – искаме ли да защитим децата си от това, което показахте в София и искаме ли да се превърнем в сметището на Европа, така мисля. Това заяви председателят на парламентарната бюджетна комисия и депутат на ГЕРБ Менда Стоянов в коментар за за старите автомобили, която е и официално автор на предложението за таван за обезщетенията при емоционална болка от смърт на пътя по \"Гражданска отговорност\".     Стоянова повтори думите на застрахователния сектор пред Нова телевизия, че миналата година за болки и щети заради смърт на пътя, но . Моето предложение брани всички тези хора, които са на улицата, от увеличаване на \"Гражданска отговорност\". , обясни депутатът от ГЕРБ.   Менда Стоянова уточни, че предложението ѝ се преработва. На въпрос дали има друг механизъм да не се увеличава \"Гражданска отговорност\", Стоянова отговори, че вероятно това е имал предвид вчера (12 ноември) финансовият министър . Трябва да видим какви са рисковете в бъдеще, а това е кръгът от лица, който ще може да претендира за обезщетение при смърт на роднина, настоя председателят на парламентарната бюджетна комисия. , настоя тя и предупреди, че , предупреди Стоянова и повтори, че се бори \"за 3 млн. българи\", а не за \"няколко застрахователи\". . Менда Стоянова и не пожела да коментира дали депутати-юристи са получавали пари от застрахователите, за да се борят за предложението ѝ за таван от 20 000 лева на обезщетението от претърпяна загуба на по-далечен роднина заради катастрофа.  Менда Стоянова обясни и, че ще поиска среща с президента, за да му обясни как точно стоят нещата и да има информирана позиция. Надявам се, че след това ще има застане на нашата страна, уточни депутатът от ГЕРБ. Не искаме \"Гражданска отговорност\" да стане 1000 лева, не искаме да е 500 лева, да е 400 лева – затова като управляващи искаме да направим тези стъпки, които да не доведат до това. Предложението му ще доведе до това да няма поскъпване, увери Стоянова.\r\nЩо се отнася до цената на горивата, Менда Стоянова напомни 2013 година и как тогава средната заплата била около 700 лева, а сега е над 1100 лева, но пак се генерирало недоволство.   ", "date": "2018.11.13", "title": "Менда Стоянова обърна темата \"Гражданска отговорност\" в защита на децата и хората"}
{"url": "https://www.actualno.com/curious/hotel-marinela-sofia-za-poreden-pyt-s-prestijno-otlichie-ot-svetovnata-organizacija-world-luxury-hotel-news_705740.html", "text": "  На събитие, организирано по случай дванадесет годишнината на едни от най-престижните награди в света на международния луксозен туризъм - организацията World Luxury Hotel връчи за пореден път признание на емблематичния хотел .     Тазгодишната награда, която петзвездният хотел завоюва, е , а през 2016 и  2017 г. бе отличен като “Най-луксозен бранд в Източна Европа”, “Най-луксозен хотел и конферентен център: и “Най-луксозен бизнес хотел”.\r\nЦеремонията се състоя на екзотичния , който е и една от най-предпочитаните дестинации през последните години от туриситите по цял свят.  Представители на повече от сто държави се включиха в ежегодния конкурс в сферата на лускозния туризъм,  но въпреки огромната конкуренция хотел Marinela Sofia получи поредното си признание от престижния форум. Отличието за хотел Marinela Sofia идва непосредствено след настаняването на европейския политически и дипломатически елит по време на ротационното председателство на България на Съвета на Европейския съюз през 2018 година.    Сред гостите на хотела бяха , председателят на Европейската комисия - , председателят на Европейския парамент- Антонио Таяни, върховният представител на Съюза по въпросите на външните работи и политика на сигурност - Федерика Могреини и много други.\r\nЕкипът на хотел Marinela Sofia е признателен за високата оценка на World Luxury Hotel и отговорно ще продължава да изпълнява мисията да се грижи за гостите си съгласно най-високите критерии в сегмента на световния луксозен туризъм.", "date": "2018.11.13", "title": "Hotel Marinela Sofia за пореден път с престижно отличие от световната организация World Luxury Hotel"}
{"url": "https://www.actualno.com/america/uvelichavat-se-zaginalite-ot-pojarite-v-kalifornija-news_705732.html", "text": "  Броят на загиналите в горските пожари в Калифорния достигна 42 души, съобщи шерифът на окръг Бют, предаде БГНЕС.     \"Към днешна дата са открити телата на още 13 души, а общият брой на мъртвите е 44 души. Това е най-опустошителният горски пожар в историята на Съединените щати\", коментира телевизионният канал ABC.   Огънят обхваща 450 квадратни километра площ, като е локализиран до 25%. В района на Малибу огънят разруши 370 къщи, а хиляди жители бяха евакуирани. Американският президент Доналд Тръмп обяви Калифорния за бедствена зона.\r\nМеждувременно холивудската звезда Сандра Бълок дари 100 000 долара на хуманитарното дружество в окръг Вентура за подпомагане на пострадали животни. Групата по спасяване заяви, че дарението ще помогне да се осигурят грижи за животните - от коне и бикове до магарета и патици - евакуирани от пожарите. HSVC (името на организацията) обещава да се грижи за тези животни толкова дълго, колкото е необходимо или докато техните собственици се почувстват комфортно за безопасно обединяване със семействата и домашните си любимци  ", "date": "2018.11.13", "title": "Увеличават се загиналите от пожарите в Калифорния"}
{"url": "https://www.actualno.com/politics/poznati-lica-stavat-chast-ot-i-organizatori-na-protesti-news_705790.html", "text": "  Протест – със сигурност това е актуалната дума в България в момента, а заявките са да си остане актуална още доста време. Познати лица вече се появяват на сцената като организатори и обявяват бъдещи дати на протестни шествия.     На 16-ти, 17-ти и 18-ти ноември заявка за протест в София, на пл. \"Народно събрание\" като организатор дава Росен Миленов. Миленов беше един от организаторите на срещу властта, носещ гръмкия слоган \" \". Тогава, освен Миленов, имаше още двама организатори – Емил Русанов и Светослав Козлуджов, като Русанов беше най-известното лице. Той се води издател на вестник \"Будилник\" и е известен като политически активист в Лондон, с опити да организира протести там и в Брюксел. Самият Миленов потвърди пред , че е бивш служител на ДАНС и не коментира защо е напуснал службата – още през 2010 година. Вместо това той каза, че е пуснал , на който е качена биографията му.   За разлика от септемврийския протест, Миленов леко променя исканията, най-вече спрямо депутатите. Остават основните – правителството на Бойко Борисов да подаде оставка, да има определени конституционни промени (например конкретни текстове в Конституцията за иницииране на референдум в различни ситуации – на първо място референдум дали искаме да има референдуми по всички възможни въпроси, отзоваване на действащи депутати, кметове и общински съветници и намаляване на броя на народните представители, пряк избор на висшите постове в съдебната система, отпадане на давността за приватизационни престъпления, създаване на Антикорупционна прокуратъра по румънски модел) и да бъде свикано Велико народно събрание. Ето и какви са новите:\r\n1. Народните представители да се избират с мажоритарна избирателна  система с относително мнозинство в многомандатни избирателни райони при  гласували не по-малко от половината с право на глас (предложение за мажоритарен избор с абсолютно мнозинство в едномандатни райони на два тура е широко прокламирано от , включително с как да има райониране, в която имаше бели петна).  2. Създаване на регистър на избирателите по техния действителен настоящ  адрес с цел премахване на т. нар. \"мъртви души\" в избирателните списъци,  които деформират целия избирателен процес.\r\n3. Въвеждане на необлагаем минимум за лицата, които получават доходи под 800 лв. месечно в сила от 1 януари, 2019 година.\r\n4. Въвеждане на диференцирана ДДС ставка от 12% за храни, 10% лекарства и 8% за учебници и книги - също от 1 януари, 2019 година.       5. Държавата да регистрира и управлява по Закона за акцизите и данъчните складове 28 данъчни (акцизни) склада за течни горива във всички административни области на страната с цел либерализиране на пазара.\r\n6. Обвързване размера на работната заплата на народните представители с три минимални брутни работни заплати и премахване на всички полагащи им се допълнителни суми и привилегии по сегашното законодателство (ПОДНС).\r\nИзвън Миленов, подкрепа за протестите декларираха и от партията на бившия варненски общински съветник Костадин Костадинов - \"Възраждане\". От вчера (12 ноември), до края на седмицата партията организира протести в 16:30 часа пред Министерски съвет, но през вчерашния ден на призива ѝ се отзоваха малко хора и шествието на \"Възраждане\" се присъедини към далеч повечето хора, дошли да подкрепят за пореден ден . \"Ние от \"Възраждане\", както винаги сме с протестиращите от самото начало, не заради нещо друго, а защото сме едни от тях. Защото не сме плод на  политически инженеринг\", казват от партията на , заради който Марешки .\r\n\"У нас, съществува Комисия за защита на конкуренцията (КЗК), Комисия за защита на потребителите (КЗП), антимонополно законодателство и един куп контролни органи и институции, които имат за задача да пазят гражданите от произвола на едрия и мафиотизиран български капитал, включително да налагат глоби и регулират цените, когато установят нарушение на същото това законодателство. Те обаче не работят по предназначение, защото всъщност са създадени да пазят интересите на тези, които уж трябва да контролират. И това е политически въпрос, в най-чистия смисъл на тази дума, защото това са политически органи\", е тезата на \"Възраждане\".\r\nИначе днес, 13 ноември, протест заради ниския стандарт на живот, високите цени на горивата и заради \"Гражданска отговорност\" ще има протест и в Плевен. Той започва от 17:00 часа, пред сградата на Областната управа. А междувременно председателят на парламентарната бюджетна комисия и депутат от ГЕРБ нова идея за законодателна промяна, с която хем застрахователите да не бъдат \"товарени\" от космически искове за обезщетения, хем да има неимуществени обезщетения и за по-далечни роднини на загинали в катастрофи. От МВР пък предупредиха, че тези, които блокират пътища, ще бъдат санкционирани. Кратка статистика показва, че 13 души в Добричко ще бъдат глобени за блокиране на възлово кръстовище, образувано от бул. \"Македония\" и \"Добруджа\" и \"Добрич\", както и  кръстовището между път I-7, II-21 и III-213 извън града, в района на Троян са задържани двама души за затваряне на пътища, а при село Врачеш, Ботевград, има наложени санкции на 12 души. Също 12 души са предупредени за нарушаване на обществения ред на кръгово кръстовище ул. \"Магистрална\" и ул. \"Краков\" във Велико Търново.      ", "date": "2018.11.13", "title": "Познати лица стават част от и организатори на протести"}
{"url": "https://www.actualno.com/curious/vlado-karamazov-shokira-fenovete-si-news_705824.html", "text": "        В гилдията се говори още, че един от любимите български актьори едва ли не бил обиден на сценаристката Христина Апостолова, която е сред най-близките му приятели, защото тя настоявала за по-секси моменти между неговия герой и красавицата.   А те, както стана ясно, са задължителни, тъй като мачовските интриги в сериала на „Нова“ през този сезон се въртят около Кая, пише „Галерия“.\r\nКарамазов бил убеден, че химията помежду им върши същата работа за развитието на сюжета и без интимни сцени, но режисьорите настоявали все пак пред камерите да има нещо по-горещо.  ", "date": "2018.11.13", "title": "Владо Карамазов шокира феновете си"}
{"url": "https://www.actualno.com/dobrich/sankcii-grozjat-protestirashti-v-dobrich-news_705825.html", "text": "  На около 13 водачи на моторни превозни средства ще бъде наложена глоба по Закона за движение по пътищата след вчерашния протест и блокадата на пътя Добрич – Варна. Това съобщи за говорителят на областната дирекция на полицията в добруджанския град Стоян Стоянов. Той уточни, че общо е броят на автомобилите, включили се в протестното шествие снощи, но ще бъдат санкционирани само инициаторите за блокадата. Все още се уточняват виновните за спряното движение и след издирването им ще бъдат привиквани.     По време на пътната блокада полицаи правиха снимки на номерата на автомобилите, видя кореспондент на . Близо час остана затворен пътят Добрич – Варна в района на Пети километър. Преди това протестиращите преминаха по пешеходната зона на града, спряха пред местната централа на ГЕРБ и скандираха „Мафия!“, „Оставка“.   За е насрочен пореден протест в центъра. Засега няма данни дали отново ще бъдат затваряни пътища.", "date": "2018.11.13", "title": "Санкции грозят протестиращи в Добрич"}
{"url": "https://www.actualno.com/curious/3-te-zodii-koito-dejstvat-predi-da-misljat-news_705799.html", "text": "  Обикновено преди да направим нещо премисляме действията и думите си. Но има и хора, които поставят действията пред думите. Те първо правят нещо, а след това се замислят какво са направили.  Това обикновено не е особен плюс за тях, защото им печели нови и нови врагове. Те обикновено съжаляват за действията и думите си, но няма как да променят стореното. На всеки човек се е случвало да действа преди да мисли, но за следващите 3 зодии, това е просто ежедневие:         Това е една от най-импулсивните зодии. Обикновено действат и след това съжаляват изключително много и се опитват да поправят отношенията си с хората, които са наранили по някакъв начин. Те изобщо не обмислят действията си и дори понякога не осъзнават, че те могат да наранят хората, които са важни за тях. Ако някога ви се случи да сте свидетел на подобни необмислени действия на представител на зодия Близнаци, имайте предвид, че може би изобщо не осъзнават колко много ви нараняват. Не бързайте да отвръщате на действията им. Опитайте се да поговорите с тях и ги попитайте дали наистина мислят това, което са казали.   Те са най-спокойната и кротка зодия в зодиака, но това изобщо не пречи на емоциите им винаги да изпреварват премислянето на ситуациите. Те също се разкайват за действията си, особено когато видят пораженията, които са нанесли на околните и отношенията си с тях. Когато става въпрос за скандали, те винаги имат какво да кажат. Могат да обидят някого без дори да помислят колко болезнено би било това за човека срещу тях.Те дори биха нападнали близки за тях хора, особено ако са били засегнати по някакъв начин от тях. Способни са да поискат извинение след действията си, защото са преосмислили ситуацията и са осъзнали, че са сгрешили спрямо някого.    Представителите на този зодиакален знак винаги искат всичко да се случва така, както са го измислили. Те преценяват какво и как да направят и колкото и нелепи да са действията им, те не мислят да ги променят. Въпреки че са земна зодия, те биха направили доста нелогични неща, ако обстоятелствата не се стекат по начина, по който те са преценили.Те са способни да направят доста неща – да изрекат силни думи, да направят някоя беля. След това може би ще осъзнаят какво са направили и че не са били напълно прави. Представителите на този зодиакален знак обаче, не винаги са готови да поискат прошка .от човека, когото може би са обидили.    ", "date": "2018.11.13", "title": "3-те зодии, които действат преди да мислят "}
{"url": "https://www.actualno.com/america/djon-boltyn-obeshta-izcejdaneto-na-iran-news_705774.html", "text": "  Съветникът по националната сигурност на Доналд Тръмп Джон Болтън обеща във вторник Иран да бъде \"изцеден\" колкото се може повече. Заканата дойде седмица след влизането в сила на пореден нов кръг от санкции срещу Техеран, предаде БГНЕС.      Припомняме, че президентът Доналд Тръмп драстично увеличи натиска върху Техеран, като се оттегли от международното споразумение, целящо да сложи край на ядрената програма на Техеран, и въведе няколко кръга от едностранни санкции на САЩ. Последната порция от мерки е обявена за най-тежката и има за цел значително да намали жизненоважния износ на петрол от Иран и да отреже банките му от международни финанси.    Говорейки в Сингапур преди среща на върха, Болтън заяви: \"Смятаме, че правителството е под реален натиск и нашето намерение е да го изстискаме много усилено. Както казват британците, стискайте ги, докато има какво да изтече“. Също така ще увеличим значително прилагането на санкциите\".\r\nСрещу въвежданите от Вашингтон санкции са другите участници в сделката от 2015 г. - Великобритания, Франция, Германия, Китай и Русия, които изразиха намерението си да държат действащо споразумението.  Инспектори на ООН считат, че Иран спазва условията по споразумението.\r\nВашингтон настоява Иран да сложи край на политиката, която има корени в ислямската революция от 1979 г., включително подкрепата на регионални марионетки на Техеран като ливанската милиция „Хизбулла“ и развитието на ракетни програми.   Единствената подкрепа за американската позиция идва от регионалните противници на Иран Саудитска Арабия и Израел.    Международният валутен фонд прогнозира, че санкциите ще доведат до свиването на икономиката на Иран с 1,5% тази година и 3,6% догодина.", "date": "2018.11.13", "title": "Джон Болтън обеща \"изцеждането\" на Иран"}
{"url": "https://www.actualno.com/society/granichnite-policai-se-kachvat-na-novi-atv-ta-news_705768.html", "text": "  Десет АТВ-та с прогнозна стойност купува Главна дирекция „Гранична полиция“, става ясно от нейно обявление.     Специализираните моторни превозни средства с са предназначени за регионалните дирекции на „Гранична полиция“ в Елхово и Драгоман.\r\nОсвен доставката спечелилият поръчката трябва да осигури нужното допълнително оборудване към тях – каски, очила и ръкавици от типа „Ендуро“, протектори и др. А така също гаранционно обслужване и поддръжка и обучение на служители за работа с тях.\r\nВъзможна е и допълнителна доставка на максимум две АТВ-та от избрания изпълнител, 20 каски и съответно друго оборудване.  Средствата за доставката са осигурени от фонд „Вътрешна сигурност“ – Спешни мерки, по грантово споразумение между Европейската комисия и МВР.", "date": "2018.11.13", "title": "Граничните полицаи се качват на нови АТВ-та"}
{"url": "https://www.actualno.com/crime/mvr-kym-grajdanite-njama-protest-kojto-da-razreshava-blokiraneto-na-pytishta-news_705828.html", "text": "  Предварително заявените в много градове в страната протести преминават при добър обществен ред. Въпреки отделни провокации, които създават напрежение, служителите на реда действат съобразно правомощията си, съобщават от пресцентъра на МВР.     От полицията припомнят, че \" , законите трябва да важат за всички и в този смисъл е задължително спазването на дадените от служителите указания\".   Снощи (12 ноември) в рамките на протестните действия в Добрич се включиха близо 70 моторни превозни средства, като 13 от водачите блокираха част от пътните артерии. \"След многократни приканвания да освободят движението и получен категоричен отказ и с цел недопускане на образуване на колони от изчакващи автомобили, полицейските служители осигуриха обходен маршрут за преминаване. Към нарушителите ще бъдат предприети мерки по ЗДвП и Закона за административните нарушения и наказания\", категорични са властите. \r\nПо време на шествието вчера в столицата няма сериозни нарушения на обществения ред. В районно управление са отведени двама 14-годишни младежи, които след снемане на обяснения, са предадени на родителите.  Две нерегламентирано затворени кръстовища и осем установени нарушения на Закона за движение по пътищата е резултатът по време на протестните действия, проведени на 11 ноември в Силистра. Става ясно, че не са допуснати груби нарушения на обществения ред. В разрез със законоустановените норми протестиращите са затворили за движение възлово кръстовище, образувано от бул. „Македония“ и „Добруджа“ и „Добрич“, както и кръстовището между път I-7, II-21 и III-213 извън града, което е довело до създаване на напрежение сред водачите. За констатирани нарушения са съставени 8 фиша по Закона за движение по пътищата.\r\nОтново на 11 ноември по време на протестните действия от 14:00 до 21:00 часа нерегламентирано бе затворена автомагистрала „Струма“ преди ГКПП-Кулата, което причини затруднение в движението и преминаването през граничния пункт. За часове бяха блокирани и пътища, водещи към Благоевград откъм районите на селата Железница и Церово.\r\nПолицейски служители от Варна предотвратиха своевременно задълбочаването на конфликт, възникнал между симпатизанти на политическо движение и други участници в протеста, провел се на 12 ноември. Няма пострадали при инцидента, участниците в него са установени.       Във връзка с провелите се протестни действия през почивните дни на територията на Варна са санкционирани петима водачи на автомобили по ЗДвП заради възпрепятсване на нормалното придвижване на граждани по пътните артерии на Варна.\r\nПри проведените в неделя протестни действия на територията на Ловешка област на едно лице е издадено полицейско разпореждане за опит за организиране на незаконосъобразни действия. Заради затваряне на основни пътища в района на Троян са задържани двама мъже. Образувани са едно досъдебно производство и едно бързо производство за управление на МПС в срока на изтърпяване на принудителна административна мярка за временно отнемане на СУМПС, съставени са и актове по УБДХ, ЗДвП и ЗБДЛ. Изготвени са и три полицейски разпореждания по чл.64 ал.1 от ЗМВР.\r\nВъв Видин при проведеното спонтанно автошествие в областния град на 11 ноември, полицейските служители незабавно са създали организация за регулиране на уличното движение и осигуряване на обществения ред. Участниците стриктно са изпълнявали указанията на контролните органи, няма санкционирани.\r\nВ понеделник бе проведено и шествие, определено като автопоход, разрешено от Община – Перник за пътен възел „Даскалово“. В хода на протеста е блокирана автомагистрала „Люлин“, свързваща с автомагистрала „Струма“. Полицейските служители са реагирали на изплъзнал се от кордона младеж. След водени преговори движението е възстановено.\r\nВ района на Ботевград, на входа на с. Врачеш, протестиращите, излезли на нерегламентирано шествие, са блокирали движението по пътя. След извършен задълбочен анализ на разпространените кадри са установени към момента 12 от активните участници. Съставени 3 акта по ЗДвП, 3 акта по ЗМВР, 2 акта по ЗСММ и 5 предупредителни протокола. Предстои установяване на другите участници и вземане на отношение спрямо тях.      По време на автомотошествието във Велико Търново протестиращите затвориха главен път І-4 на кръгово кръстовище ул. „Магистрална“ и ул. „Краков“ в града и в двете посоки. Проведени са беседи с организатори и участници в протеста, с цел предотвратяване на действия, нарушаващи обществения ред и маршрута на движение. Съставени са 12 предупредителни протокола.", "date": "2018.11.13", "title": "МВР към гражданите: Няма протест, който да разрешава блокирането на пътища"}
{"url": "https://www.actualno.com/business/menda-stojanova-i-gerb-izmisliha-kak-da-ne-poskypva-grajdanska-otgovornost-news_705805.html", "text": "  Един таван - на неимуществено обезщетение от само до 5000 лева за по-далечни роднини при смъртен случай заради катастрофа - това е новото предложение на ГЕРБ след снощната Изпълнителна комисия на партията.     Припомняме, че първоначалното предложение беше да има три тавана. Извън този за по-далечни роднини, другите бяха до 15 000 лева за братя и сестри, както и 20 000 лева на съпруг, съпруга, на човек, живеещ на семейни начала, на дете и на родител на починал при катастрофа.   Днес, в парламента Стоянова обяви, че \"между двете четения на Кодекса за застраховане предложих текстове, с които Гражданска отговорност да не се повишава. По решение на Изпълнителна комисия и казвам: \"Ние предлагаме в Кодекса за застраховането да влязат текстове за установяване на методика за остойностяване на имуществените и неимуществени обезщетения при ПТП. Предлагам таван до 5 000 лева на неимуществено защитени на починал на всички роднини - извън тесния кръг роднини, което значи родители, деца, съпруг, съпруга. Става въпрос единствено за неимуществени вреди и то само за роднини на починали\", поясни Стоянова.\r\nАко това предложение не се приеме, означава, че \"Гражданската отговорност\" може да се увеличи двойно, тройно и повече, категорична е Стоянова.  Тя отново подчерта, че ако нейните предложения се приемат, няма да има повишение на \"Гражданска отговорност\". Затова е било решено тя да поиска среща с президента Румен Радев, за да го запознае с параметрите на предложенията. Спекулации за 1000 лв. Гражданска отговорност са напълно безпочвени, добави Стоянова.", "date": "2018.11.13", "title": "Менда Стоянова и ГЕРБ \"измислиха\" как да не поскъпва \"Гражданска отговорност\""}
{"url": "https://www.actualno.com/burgas/deca-ot-burgas-nauchiha-kakvo-e-kompostirane-news_705788.html", "text": "  В Бургас се проведе открит урок, организиран от Регионалната инспекция по околната среда и водите. Идеята е, най-малките жители на града да научат какво е това домашно компостиране. Експертите запознаха децата с възможностите за правилно извърляне на отпадъците от плодове и зеленчуци и намаляване на боклуците от опаковки.     Домакин на екологичния урок беше детска градина „Звездица Зорница“. С ентусиазъм и любопитство децата научиха подробности за процеса. Те задаваха въпроси и нямаха търпения да разкажат на родителите си за новите познания.    Инициативата е в рамките на кампанията „ “. Нейната цел е да популяризира идеята за генериране на но-малко отпадъци, като в процеса се включат участници от Европа и извън нея, хора от бизнеса, учебни заведения и широката общественост.  ", "date": "2018.11.13", "title": "Деца от Бургас научиха какво е компостиране"}
{"url": "https://www.actualno.com/pleven/v-plevensko-shte-populjarizirat-evrofondovete-s-velopohodi-news_705772.html", "text": "  Необичаен начин за популяризиране на еврофондовете организират от утре, , Областният информационен център /ОИЦ/ в Плевен и общинската управа в областния град. В продължение на седмица във всички общински центрове в региона ще бъдат проведени велопоходи със състезателен характер. Стартът и финалът на определените маршрути ще са пред обекти, създадени, преустроени или реновирани със средства от Европейските структурни и инвестиционни фондове. Целта е вниманието отново да се насочи към значимостта на финансовата подкрепа от Европа за местното развитие, съобщиха от ОИЦ - Плевен.     Областният информационен център ще има изнесени приемни. На тях участниците във велопоходите ще се запознаят с възможностите, които различните оперативни програми предоставят в момента. Ще получат актуална информация и за други успешно приключени проекти в област Плевен.    . Предвидени са много награди за най-активните, поясняват организаторите.", "date": "2018.11.13", "title": "В Плевенско ще популяризират еврофондовете с велопоходи"}
{"url": "https://www.actualno.com/blagoevgrad/bashar-rahal-se-izvini-za-smetanovoto-video-i-otmeni-kastingi-po-organizacionni-prichini-news_705837.html", "text": "  Директорът на телевизия \"Алма Матер\" Башар Рахал се извини за , с което търсеше стажанти за телевизията на Софийския университет. Успоредно с това, той обяви, че , както беше планирано, поради организационни причини. Остават само кастингите в София.      Ето какво е написа Рахал: \"Здравейте, искам да се извиня на всички, които се чувстват засегнати от нашия клип.\r\nСъжалявам, че не съобразих, че клипът не отговаря на определени академични и човешки норми, и в този смисъл реакцията е разбираема. Това е и причината да свалим клипа.  Искам да заявя на студентите, изявили желание за явяване на кастинга - кастинг ще има на предварително заявените дати 17, 18 и 19 Ноември в София.\r\nКастингът извън София се отлага поради организационни причини. Уверяваме всички одобрени студенти извън столицата,че ще бъдат поканени на интервю с имейл.   Записванията за кастинга в София е до 15 Ноември 2018г. извън София продължават до предварително обявените дати.    Очакваме Ви, успех!\".\r\nПрипомняме че, скандалното видео, в което стажантка пита Рахал \"дали иска сметанка\" към кафето, а той я оглеждаше от всички страни предизвика вълна от възмущение в социалните мрежи. Първоначално университетът излезе с позиция, че клипът търси провокация, а в последствие той беше свален от онлайн каналите.\r\nМного бивши, настоящи студенти и преподаватели от Факултета по журналистика се , който според тях уронвал престижа на професията и призоваха Башар да подаде оставка като директор.", "date": "2018.11.13", "title": "Башар Рахал се извини за \"сметановото\" видео и отмени кастинги по организационни причини"}
{"url": "https://www.actualno.com/showbusiness/ivo-arykov-se-perchi-s-muskuli-snimka-news_705874.html", "text": "  От известно време Иво Аръков сериозно се е запалил по фитнеса.  30-годишният актьор от \"Скъпи наследници\" често качва снимки в  социалните мрежи, за да се похвали с атлетичното си тяло. Преди дни той  сподели във Facebook кадър, на който демонстрира изваяната си коремна  мускулатура.     Постът му, разбираемо, събра много лайкове и положителни коментари от почитателите му. Напоследък Иво често лети до Лондон по работа.  \"Имам много повече работа от тук. Имам проекти, но не такива, с които  бих се похвалил. Както казва Христо Шопов, това е работа за поддържане  на форма. Това, че имам агент не означа, че загърбвам българския пазар.  Пътувам постоянно между София и Лондон. Искам да преследвам мечтите си,  докато съм млад. Няма време за губене\", каза Аръков.", "date": "2018.11.13", "title": "Иво Аръков се перчи с мускули (СНИМКА)"}
{"url": "https://www.actualno.com/varna/obshtinskijat-syvet-i-taksimetrovite-shofiori-vyv-varna-otnovo-shte-pregovarjat-za-cenite-za-prevoz-news_705865.html", "text": "  Общинският съвет във Варна ще проведе следващата седмица, на което ще се разгледат исканията на таксиметровите шофьори за повишаване на минималните тарифи за превос на пътници.     Това стана ясно след среща между председателя на общинския съвет Тодор Балабанов и представители на независимия транспортен синдикат в града – „Авто – 94“.   По-рано днес десетки таксиметрови шофьори се събраха пред сградата на община Варна с искания за повишаване на минималната тарифна ставка на такситата и за намаляване на алтернативния данък по колите и услугата им. След като Общинският съвет , те обещаха, че ще започнах протестни действия, докато исканията им не бъдат удовлетворени. Малко по-късно протестиращите бяха поканени от председателя на общинския съвет Тодор Балабанов, който изслуша исканията им.\r\n„Това, което поех като ангажимент и което е в правомощията ми, е да поискам Комисията по транспорт към ОбС-Варна да проведе , на което да бъде преразгледан казусът. На него ще бъдат поканени всички засегнати страни, включително представители на таксиметровите централи – основните играчи на пазара. Надявам се тогава да се вземе съвместно решение, което ще бъде рационално и разумно и изключително добре обосновано“, заяви след срещата Балабанов.  Председателят на Независимия транспортен синдикат „Авто – 94“ Димчо Иванов изрази задоволство от срещата. „Г-н Балабанов винаги се е отзовавал. Ще очакваме заседанието на комисията, на което да бъде обсъден въпросът с минималната тарифа. Затова засега спираме с протестите“, посочи Иванов.\r\nЧленовете на комисията ще разгледат само искането за увеличаване на минималните цени за превоз на километър. Размерът на годишния данък за таксиметров превоз няма да бъде на дневен ред, тъй като е за промяна на налога, бе уточнено след днешната среща.", "date": "2018.11.13", "title": "Общинският съвет и таксиметровите шофьори във Варна отново ще преговарят за цените за превоз"}
{"url": "https://www.actualno.com/starazagora/30-pianisti-se-vkluchvat-v-mejdunaroden-konkurs-v-stara-zagora-news_705829.html", "text": "  Тридесет млади пианисти се включват в Десетия международен клавирен конкурс „ “, който ще се проведе от в Стара Загора. Той се организира от Националното училище за музикални и сценични изкуства “Христина Морфова” и Община Стара Загора. Насочен е към млади пианисти от училища и школи по изкуствата, училищни музикални паралелки, студенти от висши училища в страната и чужбина.     Участниците са разделени в - пиано и клавирно дуо за 4 ръце. В първата категория са разпределени в 4 възрастови групи -  до 10, 13, 18 и 32 години (ненавършени към 15.11.2018 г. ). Заявки за участие са подали изявени пианисти, които вече имат творческа биография. Тази година журито е в състав: академик проф. д-р Атанас Куртев, проф. д-р Ростислав Йовчев и проф. Маркус Праузе от Виена.   Конкурсът ще се открие на в залата на Регионалната библиотека “Захарий Княжески”. Прослушванията на участниците от 15 до 18 ноември са открити за публика.", "date": "2018.11.13", "title": "30 пианисти се включват в международен конкурс в Стара Загора "}
{"url": "https://www.actualno.com/pleven/zavyrshi-rehabilitacijata-na-12-km-ot-pytja-pleven-lovech-news_705841.html", "text": "  Строително-монтажните работи по рехабилитацията на 11,784 км от пътя Плевен – Ловеч са завършени. Отсечката е включена в лот 7 на Оперативна програма „Региони в растеж“ 2014-2020 г., която се съфинансира чрез Европейския фонд за регионално развитие и националния бюджет. Предстои издаването на акт 16 и разрешението за ползване на обекта, съобщи днес Агенция „Пътна инфраструктура“.     Второкласният път осигурява най-кратката връзка между Плевен и Ловеч. Той е и основна пътна комуникация към фериботния комплекс „Никопол - Турну Мъгуреле“ на река Дунав. Напълно е подменена пътната настилка и е подобрено отводняването. Положена е нова хоризонтална маркировка, пътни знаци и ограничителни системи. Основно са ремонтирани мостът над река Пърчовица и селскостопански подлез, както и четири кръстовища.   Изпълнител на строително-монтажните работи на лот 7 е „Автомагистрали Хемус“ АД. Стойността на договора е 6 427 766,89 лв. с ДДС. Строителният надзор е осъществен от „Пътинвест-инженеринг“ АД. Техният договор е за 196 881,6 лв. с ДДС. Авторският надзор е от „ВИА ПЛАН“ ЕООД по договор за 17 880 лв. с ДДС, поясняват от АПИ.", "date": "2018.11.13", "title": "Завърши рехабилитацията на 12 км от пътя Плевен - Ловеч "}
{"url": "https://www.actualno.com/europe/es-schita-che-rumynija-se-e-otkazala-ot-sydebnata-reforma-news_705875.html", "text": "   и настоя Букурещ да възстанови незабавно усилията си за борба с корупцията и гарантиране на независимостта на съдебната власт, предаде AFP, цитирана от агенция \"Фокус\".     „ , но също така отново отвори и отстъпи назад по въпроси, по които бе постигнат напредък през последните 10 години\", каза заместник-председателят на ЕК Франс Тимерманс. „От съществено значение е Румъния да се върне веднага в борбата с корупцията и да осигури независима съдебна власт\", допълни още той.   В последния си доклад по Механизма за сътрудничество и проверка (МСП) Еврокомисията е особено критична към Румъния по отношение на .\r\nЗаедно с доклада, ЕК издава още 8 допълнителни препоръки на властите в Румъния, които те трябва да изпълнят, в добавка към 12-те условия от миналата година, които също се смятат за нереализирани, отбелязва Dnes.bg.   Припомняме, че на 18 юни румънският парламентът одобри , които според опозицията целят да \"защитават престъпниците\". Тези промени намаляват броя на престъпленията, за които може да бъде задържано лице, и драстично ограничават продължителността на разследването. Поправките бяха остро критикувани от Европа. Междувременно в прессъобщение на Европейския парламент (EП) се казва, че .   \"Измененията в Наказателния кодекс и Наказателно-процесуалния кодекс, много от които Конституционният съд на Румъния счита за противоконституционни, са още една причина на безпокойство поради тяхното допълнително въздействие върху способността за борба срещу корупцията, престъпленията свързани с насилие и организираната престъпност\", посочват от ЕП.    Ролята на румънските разузнавателни служби и предполагаемата им намеса в дейността на румънската съдебна система карат Европарламента да предложи засилване на парламентарния контрол в Румъния. Депутатите осъждат \"насилствената и непропорционална намеса на полицията по време на в Букурещ през август 2018 г. и призовават румънските власти да осигурят прозрачно, безпристрастно и ефективно разследване на действията на полицията за борба с безредиците. ЕП предупреждава, че законодателството относно финансирането, организацията и функционирането на неправителствените организации и отбелязва, че това може да влезе в конфликт с принципа на свобода на сдружаване и правото на неприкосновеност на личния живот\".\r\nОт становището на ЕП става ясно, че се приканва Европейската комисия и се предлага система от стриктни показатели за измерване нивото на корупция във всяка страна и оценяване на техните антикорупционни политики.", "date": "2018.11.13", "title": "ЕС счита, че Румъния се е отказала от съдебната реформа"}
{"url": "https://www.actualno.com/europe/ep-vseki-grajdanin-na-es-trjabva-da-moje-da-ima-sobstven-vei-tok-ako-iska-news_705878.html", "text": "  Да генерират възобновяема енергия за собствено потребление, да я съхраняват и да продават излишъка от продукцията - това трябва да могат да правят гражданите на всички страни-членки на ЕС до 2030 година. Така реши Европейският парламент с обвързващо гласуване по пакета от мерки \"Чиста енергия за всички европейци\".     Всъщност основата на тези мерки са целите за възобновяеми енергийни източници и за енергийна ефективност. Държавите-членки ще бъдат задължени да предложат специфични мерки за енергийна ефективност, които да помогнат на енергийно бедните.   Каква е новата цел на ЕС за дял на ВЕИ - .", "date": "2018.11.13", "title": "ЕП: Всеки гражданин на ЕС трябва да може да има собствен ВЕИ ток, ако иска"}
{"url": "https://www.actualno.com/blagoevgrad/blagoevgrad-otnovo-se-vdiga-na-protest-no-chak-drugata-sedmica-news_705820.html", "text": "  Организатори от Благоевград обявиха в мрежата, че следващия голям протест ще бъде на . Очаква се отново да бъдат затворени водещи пътни отсечки като главен път Е79, входовете и изходите на града, та дори и АМ „Струма“. Часът на протеста все още не е обявен, но за начално място се посочва паркинга пред голям хранителен магазин.     Отново във Facebook . След изтичането на седемте дни, протестът продължава.   Организаторът на протеста в неделя Александър Стамболийски заяви пред медиите, че не стои зад мащабните барикадни действия в Благоевград, както и, че не са били платени.\r\nПрипомняме че, в неделя , заради протестни шествия. В града се проведе срещу цените на горивата, високите цени на \"Гражданска отговорност\", както и с искане за смяна на цялото правителство. Първоначалното планиране било само за 250 коли, но в последствие излязоха на улицата. Те бяха подкрепени и от хора от Дупница, Разлог и Симитли. В Петрич пък, протестиращи затвориха пътя за Кулата, а малко по на юг, жители на гр. Кула и гр. Сандански затвориха границата с Гърция.  След протестите финансовият министър обяви за \"спекулации\" твърденията за \"Гражданска отговорност\" за 1000 лв., освен това президентът върху Закона за корпоративното подоходно облагане, с който през преходни и заключителни разпоредби бяха прокарани по-високи данъци за старите коли и имотите.\r\nДнес в Югозапада се заговори за други два протеста. Единият трябваше да се състои в 12:30 часа в Сандански, като идеята беше отново да се затвори главен път Е79 при голяма бензиностанция. Публикациите в мрежата за събитието бяха изтрити час преди планирания протест.   От Дупница също съобщиха, че смятат в неделя да отидат в София, където да се присъединят към протестиращи от цялата страна пред Министерски съвет.    ", "date": "2018.11.13", "title": "Благоевград отново се вдига на протест, но чак другата седмица"}
{"url": "https://www.actualno.com/society/vytreshnijat-ministyr-s-priziv-da-se-protestira-mirno-news_705832.html", "text": "  „Призовавам протестите да стават съгласно закона, мирно. Да не се влиза в провокация с полицията. Да се изпълняват полицейските разпореждания. А ние сме там да гарантираме това право на всеки един, който протестира законно\". Това каза днес в Сливен министърът на вътрешните работи Младен Младенов по повод последните масови протестни действия.     Според министъра голяма част от протестите се организират . По повод  очакваните блокади на автомагистрали и главни пътища в страната, вътрешният министър отправи апел към протестиращите да съблюдават законите и да изпълняват полицейските разпореждания. Като същевременно подчерта, че основна задача на органите на реда е да създават организация на движението и да предотвратяват провокации.   Днес вътрешният министър е на посещение в региона. В Областната администрация той проведе среща с кметове на населени места. Обявеният повод бе взаимодействието между местната власт и полицията при обезпечаването на обществения ред и сигурността.\r\nМладен Маринов отново потвърди тезата, че МВР .  Вместо това ще се търсят „варианти като видеонаблюдение , работа с охранителните фирми и взаимодействие с местната власт”.", "date": "2018.11.13", "title": "Вътрешният министър с призив да се протестира мирно"}
{"url": "https://www.actualno.com/kustendil/v-kustendil-se-provede-obuchenie-po-pojarna-bezopasnost-news_705877.html", "text": "  Служители на Регионална дирекция „Пожарна безопасност и защита на населението“ – Кюстендил, продължават да провеждат срещи с възрастни хора от малките населени места, за да ги запознаят с .     Главен инспектор Пламен Янев и инспектор Румен Павлов посетиха Пенсионерския клуб в с. Смочево. Те се срещнаха с възрастни хора и им обясниха как безопасно да експлоатират отоплителни уреди на твърдо гориво и електричество, как да се погрижат за собствената си безопасност и за имуществото си, при възникнала пожароопасна ситуация.    На участниците в срещата бяха осигурени и материали с конкретни указания за пожарна безопасност при ползването на отоплителните уреди на твърдо гориво (дърва и въглища), и специално изготвени брошури с правила за ползването на отоплителни уреди на електричество. На срещата присъства и кметът на селото Василка Ангелова.  През изминалия месец служителите на РДПБЗН – Кюстендил проведоха такива срещи с възрастни хора от гр. Рила и гр. Бобошево, а срещите в останалите малки населени места, продължават, предаде за кореспондент на Actualno.com от града - Катя Табачка - говорител на ОДМВР - Кюстендил.", "date": "2018.11.13", "title": "В Кюстендил се проведе обучение по пожарна безопасност"}
{"url": "https://www.actualno.com/vraza/prieha-merki-za-bezopasnost-na-pytja-vyv-vraca-news_705882.html", "text": "  Проект на мерки за подобряване безопасността на движението по пътя бе приет днес от Областния съвет по безопасност на движението във Враца. Той е част от Националната стратегия и всяка областна администрация трябва да се присъедини към мерките на Правителството, това каза при откриване на дискусията зам.-областният управител на Враца Мирослав Комитски.     Проектът съдържа мерки за повишаване на безопасното шофиране и като възлов бе разгледан проект „Визия нула“. Основната стратегия, заложена в него е, че никой не бива да губи живота си на пътя при катастрофа. Културата за безопасност на пътя трябва да се превърне в част от културата за живот на хората. Тази идея е в основата на Бялата книга на Европейския съюз, а  областните администрации трябва да направят оценка на риска по места и да приемат Програма за безопасност на пътя до месец март 2019 г, каза гл. ескперт Галя Георгиева от областна администрация. В мерките са залегнали няколко основни насоки – да се подобри поведението на участниците в движението, да се осигурява пълноценен учебен процес по безопасност на движението, да се приемат още нови мерки за работа с новите водачи. Предстои изменение на Закона за движение по пътищата, който също се спомогне за безопасността на движението.   Като мярка е посочено и  да се намали броя на шофьорите в почивните дни. Подчертано бе като основен проблем и състоянието на пътната структура. Голямо оживление предизвика мярка 28, относно  поставянето на видно място на документа за правоуправление на водача и бе решено да се запише, че тази мярка е излишна и  противоречи на закона за зашита на личните данни.  ", "date": "2018.11.13", "title": "Приеха мерки за безопасност на пътя във Враца"}
