{"url": "https://www.actualno.com/society/novinite-naj-vajnoto-za-denja-3-mart-news_725126.html", "text": "   На днешния се навършиха 141 години от Освобождението на България от турско робство. Чествания се проведоха в цялата страна, хиляди се събраха на , шествия имаше в , , , , , , , , ... Ето кои бяха основните акценти от деня.       В действителност българското опълчение извършва чудеса от храброст и не без основание трябва да кажем, че изнася по-голямата част от бойните действия по време на Шипченската епопея, обърнали хода на Руско-турската освободителна война от 1877-1878 г.   \"Честит Трети март! В деня на Националния ни празник се прекланяме пред подвига на всички герои, които се бориха и постигнаха свободата на България. Почитаме паметта на нашите предци и поколения наред пазим яркия спомен за делото им, което е извор на национална гордост и чувство за дълг и отговорност към България.\" Така започва поздравлението на министър-председателят Бойко Борисов към българите по повод Националния празник на Република България 3 март. \"Мнозина внушаваха, че глобализацията ще изтрие границите, че глобализираният човек ще надрасне условностите на миналото: историята, паметта, езика и националната си култура. Днес политиката взема реванш над тази заблуда\", каза в словото си президента.     Мавродиева спечели златен медал от шампионата на Стария континент, който се провежда в Глазгоу. Радослава Мавродиева завоюва златото в тласкането на гюле с личен рекорд от 19.12 м. Белгия, Дания, Франция, Латвия, Люксембург и Швеция са единствените получили пълната оценка от 100 в доклада „Жените, бизнеса и закона 2019 година“ на Световната банка.    На 3 март 2019 година се навършват 6 години от смъртта на . Самозапалва се на 20 февруари 2013 г., по време на протестите от началото на 2013, след като отправя искане за „оставка на Киро и всички общински съветници до 17 ч. на 20 февруари 2013 г.“. Стотици скиори, облечени в носии, се спуснаха от връх Снежанка с огромен трибагреник. А хиляди патриотично настроени българи бяха дошли да видят скиорското шествие на Пампорово днес. \" е един много сериозен проблем от гледна точка на това, че е един скрит проблем за закона, защото много рядко жертвите заявяват това пред съответните компетентни органи\". Това каза министърът на вътрешните работи Младен Маринов в интервю за БНР. Тя подала жалби, но ги оттеглила. ", "date": "2019.03.03", "title": "Новините: Най-важното за деня, 3 март "}
{"url": "https://www.actualno.com/smolyan/pesjacite-sysjakoha-zloto-i-zaoraha-za-plodorodie-v-shiroka-lyka-news_725095.html", "text": "  Днешният Песпонеделник събра над 300 кукери от шест състава в Широка лъка. Празникът съвпадна с Трети март и започна с националния химн-.     Хиляди гости бяха дошли в родопското село да видят кукерите от различни краища на България. Началото бе разтърсващо с хлопки, звънци, пищови и черешово топче. Първи дойоха местните песяци, чийто най-малък участник е петгодишният Божидар Чавдаров.   Широколъшките песяци са облечени във вълненици, овчи кожи за гугла и маска, обшита с козя кожа и страховити очи от червен плат. На кожените им колани са вързани тюмбелеци, чанове и татралки. Те носят дървени червени саби, с които символично съсякоха злите сили, а после заораха нивата за плодородие.   Традицията тук е песяците да обиколят къщите, гонейки злото, а след това се отправят към селския площад (купището), където представят венчален обред, раждане, оран и засяване.\r\nНай-атрактивната широколъшка маска е двойната. Тя датира от 19 век и представлява жена, която носи на гръб съпруга си. Празникът се нарича „Песпонеделник”, защото се е провеждал в древността в първия понеделник след „Прошка” и често бил съпровождан от кучешки вой, заради страховитите маски, изработени от козя козина и стари дрипи.        Тази година в кукерската фиеста участваха още 5 състава - от селата Сушица (Карловско), Сопица (Брезник), Изгрев (Благоевградско), Богданов дол (Перник), Осетеново (Павел баня). Кукерите от Сушица и Сопица гостуват за първи път на селото. Обичаният от хиляди българи маскарад бе почетен от депутата на ГЕРБ д-р Красимир Събев и заместник кмета на Смолян Венера Аръчкова, Ралица Базайкова от Министерство на културата гости от Норвегия, които бяха посрещнати от домакините - кметът на Широка лъка Васил Седянков и директорът на НУФИ-Широка лъка Стоянка Тенова.      \"За мен е чест да ви поздравя с националния празник. Добре дошли на Песпонеделник в Широка лъка, родното място на Екзарх Стефан, протойерей Дамян Каров, на учителите Костадин Василев-Шоко и Атанас Григоров, на генералите Найденов, Узунски, Гаджалов, на арх. Мара Захариева. В Широка лъка ще усетите духа на днешния празник, защото тук е бил щабът на Капитан Петко войвода през 1878-1879 г. Благодаря ви, че сте тук, че сме много и празнуваме заедно\", каза кметът Седянков.    \r\n\"За мен е удоволствие да присъствам на този традиционен празник, който датира от 6000 години по нашите земи. И може би кметът на Широка лъка е основният двигател, за да се поддържа в днешно време традицията да бъде жива в такъв мащаб. Кукерските празници са началото на пролетта. Всеки тук чака с нетърпение да види игрите и да усети настроението на това село, което е в сърцето на Родопите и пази националната идентичност\", каза д-р Събев.\r\nПразникът развесели с лакардии примата на родопските зевзеци Веселина Бабаджанкова, която за пореден път бе водеща на пищния кукерски маскарад.", "date": "2019.03.03", "title": "Песяците съсякоха злото и заораха за плодородие в Широка лъка"}
{"url": "https://www.actualno.com/politics/kornelija-ninova-naj-goljamata-priznatelnost-kym-podviga-na-geroite-shte-byde-da-sme-smeli-news_725092.html", "text": "  \"Най-голямата признателност към подвига на героите ще бъде да сме смели, да отхвърлим страховете и зависимостите и да бъдем свободни хора.\" Това каза лидерът на БСП Корнелия Нинова по повод Националния празник на България на връх Шипка, съобщиха от пресцентъра на Националния съвет на БСП.     \"Шипка ни събра млади и стари, българи от цялата страна. Заедно, без различия, стоим пред най-високия връх на българското достойнство. Тук човек се чувства малка частица от нещо голямо и цяло, от народ, който уважава историята и обича Родината си. Нека отдадем почит към българските и руските герои, към всички, дали живота си в Руско-турската Освободителна война. Те се саможертваха не за власт и пари, а за най-скъпото, което има човек - свободата. Днес, най-голямата признателност към техния подвиг ще бъде да сме смели, да отхвърлим страховете и зависимостите, и да бъдем свободни хора\", каза Корнелия Нинова.   ", "date": "2019.03.03", "title": "Корнелия Нинова: Най-голямата признателност към подвига на героите ще бъде да сме смели"}
{"url": "https://www.actualno.com/dobrich/kavarna-praznuva-osvobojdenieto-na-bylgarija-news_725093.html", "text": "  С общоградско поклонение и поднасяне на венци на паметника Костница в градския парк жителите на Каварна отдадоха своята почит към саможертвата на воините, отдали живота си за Освобождението на България.     „Днес сме тук, за да отдадем заслужено признание към подвига на онези, които сътвориха свободата ни. Но свободата на един народ не е само уважение към миналото, тя е необходимост и в настоящето, необходимост да мислим свободно, да говорим свободно, смело да се изправяме срещу несправедливостите. За свободата се воюва всеки ден и не по отделно, а заедно в единение и съгласие. Нека потърсим единението в името на това да бъдем свободни хора, нека работим за съхраняване на гордия български дух и просперитета на България“, каза в словото си кметът на Каварна Нина Ставрева.   На празника прозвуча есето на Йоана Кръстева от ОУ „Йордан Йовков“ на тема „Раждането на свободата – герои и памет“, отличено в ученическия конкурс, организиран от община Каварна.  Жителите на Каварна извиха българско хоро на националния празник. То е част от инициативата на „Сдружение Азбукари“ и „Българи за България“, в която се включи и община Каварна.", "date": "2019.03.03", "title": "Каварна празнува Освобождението на България "}
{"url": "https://www.actualno.com/plovdiv/da-jivee-bylgarija-zvucheshe-na-bunardjika-v-plovdiv-news_725088.html", "text": "  Хълмът на освободителите, по- известен като Бунарджика, събра и на днешния Трети март хиляди- стари и млади, деца и младежи, българи, руснаци...Там в прослава на руския император Александър II е издигнат първият паметник у нас само три години след края на Руско- турската война.        Пред този паметник по традиция се провежда и тържествената церемония под звуците на военен оркестър и с участието на военна рота и комитет \"Родолюбие\". Словото тази година прочете ректорът на Пловдивския университет проф-д-р Запрян Козлуджов, който призова този ден да се приеме като обединителен за нацията. Той защити оспорваната от други дата с думите, че точно на Трети март България за пръв път се появява като самостоятелна държава след 500 години именно в прелиминарния документ на Сан- Стефанския договор.  Полагането на цветя и венци пред паметника на руските освободители е кулминацията на днешния празник, но честванията продължиха и по- късно с панихида, изнесена от митрополит Арсений пред паметника на опълченците на Централни гробища- Пловдив.", "date": "2019.03.03", "title": "\"Да живее България!\", звучеше на Бунарджика в Пловдив "}
{"url": "https://www.actualno.com/smolyan/turci-otkradnaha-moma-v-zlatograd-hajduti-gi-izbiha-snimki-news_725091.html", "text": "  Възстановка от нападение на османци, които откраднаха красива мома и бяха избити от хайдутите бе представена днес в Златоград. Тя се състоя след празничното шествие с поднасяне на венци и цветя, което премина през Паметника на независимостта, паметната плоча на загиналите във войните от община Златоград, паметната плоча на Генерал Черевин, паметника на Делю войвода и през лобното място на Делю войвода.        На пейка в Стария град през това време бяха седнали група жени, които пееха, предяха, влачеха вълна, бъркаха мляко. На площадка близо до тях весело играеха деца и се гонеха. Малко по-нататък  се разигра сцена с ергенска сгледа. Млад момък беше завел майка си и баща си да видят момичето, което е легнало на сърцето му и иска да я вземе за жена. Носеха нишан – любовен армаган, който бащата на момичето поиска да види. Доволен от донесения любовен дар, той се съгласи да даде дъщеря си на младия ерген.  Тъкмо сватовете започнаха да се поздравяват и децата запищяха: „Турците идат!“. Всички се стъписаха. Стопанинът мигом прибра всичката челяд и гостите в къща зад тежките порти. Въоръжените турци обаче разбиха портата и влязоха вътре.\r\nСлед малко, избили всички мъже вътре, излязоха на мегдана. Единият от тях бе понесъл на рамо младата девойка, което бе вече сгодена.\r\nСрещу тях в този момент започнаха да стрелят хайдути. Всички османци паднаха поразени, а момичето – спасено.        „Възстановката бе изпълнена от клуб „Родолюбие“ към местното читалище и много гости на града. Видяхте как българските хайдути бранят местното население, нападнато от турците. В началото видяхте една мирна картина, която е злокобно нарушена от турско нападение.  Мисля, че тази възстановка се вписва с националния ни празник – “, каза Александър Митушев – директор на Етнографския ареален комплекс в Златоград. По думите на кмета Мирослав Янчев Трети март е значима дата в нашата история, която помним и почитаме с благодарност и която свързваме с решителната стъпка към възстановяването на независима българска държава.\r\n„Революционният път на България към освобождението, съединението и независимостта е дълъг и изстрадан. Хиляди нейни синове и дъщери плащат жестока цена, давайки живота си, за да бъдем днес свободни. Подвигът им няма да бъде забравен и българският народ винаги ще помни и ще се прекланя с благодарност към тяхната саможертва. На този ден в съзнанието на всеки един от нас изгряват незабравимите образи на обезсмъртените герои, превърнали се в символ на държавността“, посочи в словото си градоначалникът.      „Имаме безспорни поводи да се гордеем със силата на националния ни дух - Възраждането, Шипченската епопея, Освобождението – това са само малка част от събитията, белязали нашия път. Трябва да помним, че сме успявали тогава, когато сме били свободни е единни в името на общия идеал. И за да успяваме и днес, нека застанем зад онези национални и местни каузи, които ни обединяват и ни показват единни в различията - само по-малки и преходни от големите ни цели“, подчерта Янчев.", "date": "2019.03.03", "title": "Турци откраднаха мома в Златоград, хайдути ги избиха (СНИМКИ)"}
{"url": "https://www.actualno.com/dobrich/dobrich-praznuva-141-godini-svoboda-snimki-news_725081.html", "text": "  Многолюдно шествие премина днес през централната част на Добрич. Начело на шествието, назовано „Първите“ , застанаха ученици от СУ „П. Р. Славейков“ с портретите на възрожденци и 7-метров български трибагреник.        Редом до кметския екип, депутати и общественици вървяха ученици и семейства с малки деца, развели националния ни флаг. Защото това е най-добрият урок по родолюбие и българска история.  Пътят от храм „Свети Георги“ до мемориалния комплекс „Хан Аспарух“ беше изминат от стотици жители на добруджанския град, за да засвидетелстват признателността си към подвига на българските опълченци, руснаци, беларуси, украинци, финландци, румънци…   „В дни като Трети март всеки българин ще се вглежда в бъдещето с надежда, извън политически интереси. Знам, че всеки ще си тръгне оттук със своето усещане за истината за онези пет века в българската история. И именно това усещане, което всеки от нас е скътал в сърцето си, ще даде или ще отнеме шанса да пребъде паметта на тази дата – 3 март 1878 г.“, каза в тържественото си слово кметът на Добрич Йордан Йорданов.    ", "date": "2019.03.03", "title": "Добрич празнува 141 години свобода (СНИМКИ)"}
{"url": "https://www.actualno.com/society/mladen-marinov-domashnoto-nasilie-e-edin-skrit-problem-za-zakona-news_725094.html", "text": "  \" е един много сериозен проблем от гледна точка на това, че е един скрит проблем за закона, защото много рядко жертвите заявяват това пред съответните компетентни органи\". Това каза министърът на вътрешните работи Младен Маринов в интервю за БНР. Тя подала жалби, но ги оттеглила.     \"Не бих казал, че МВР работи бездушно, отговаряме на всеки един сигнал. Но за да бъдат предприети определени действия, в някои случаи репресивни спрямо извършителите, ние трябва да стъпим на реално подадени жалби, свидетелски показания и доказателствен материал\", обясни още министърът   Според анализа на такива случаи би могъл да доведе до законови промени и регулации, които да дадат възможност не само на органите на МВР, но и други институции да работят, за да ги предотвратяват.   Относно проверките по бензиностанциите министърът заяви:\r\n\"Няма пропуснати вериги и бензиностанции при проверките през последните две години и така ще продължим.\" \r\n\"Не бих казал, че проверките за са по сигнал на Българската петролна и газова асоциация, те вървят още от създаването на междуведомствения контрабанден център, но до този момент може би не са били във фокуса на обществото\", коментира още той.       \"Ново е надграждането на този център, като след нареждане на премиера бе създадена организация всички информационни и контролни системи в различните органи, контролиращи вноса, разпространението и продажбата на горива да се обединят в него. За да може да се прави анализ за резултатите и тенденциите, на разминаванията. Нашите усилия са да контролираме процеса от самия внос на горивата до продажбата им. В ход е картографирането на всички обекти, които са регистрирани за търговия с \", съобщи министърът.\r\n\"Резултатите показват, че това са системни усилия, защото няма периодични акции да повлияят на такъв голям и силен сектор\", каза Младен Маринов.Той съобщи, че за 2018 г. предотвратените щети за бюджета от иззети горива и тютюневи изделия са за над 27 млн. лв. при 16 млн. за 2017 г., което показва постоянни и системни усилия за противодействие на контрабандата. Друг резултат от тези усилия е нарастването на приходите в бюджета заради превенцията, до която водят тези усилия, добави министърът.\r\nВъв връзка с новината, че в България е задържан един от най-издирваните испански наркотрафиканти, министър Маринов каза, че случаят показва каква е \"силата на европейските механизми за противодействие на престъпността\".\r\nСигналът за него е получен на 12 февруари пред европейската мрежа за активно издирване на бегълци. \"Незабавно е направена организация от колегите във Варна… Реално задържането а станало на 17 февруари, като на 26-и е изправен пред Окръжен съд Варна, който е разрешил предаването му на испанските власти. Надяваме се това да се осъществи на 13 март\", каза министърът.\r\nНа базата на начина на издирване и подадена информация, че лицето възнамерява да напусне ЕС и да се укрие в трета страна, Младенов допусна, че задържаният има \"сериозен ранг\" в наркотрафика.      \"Ползваме се с доверие пред всички партньори и оправдаваме това доверие с тези незабавни действия. При всеки един такъв сигнал се действа незабавно\", каза още той коментирайки случая.\r\nГрешно е до всеки забранителен знак да има полицай и патрулен автомобил, каза министър Маринов, визирайки новата инициатива, при която за първи уикенд на шофьорите на ТИР-ове се раздават брошури с обяснения къде и в кои часове не трябва да се движат. \"Нямаме толкова ресурси, а и това е много скъпо нещо\". \"Това не означава, че бягаме от контрол. Ние ще сме на места, където ако той е нарушил знака, ще се наложат съответните глоби, а те никак не са малки.", "date": "2019.03.03", "title": "Младен Маринов: Домашното насилие е един скрит проблем за закона"}
{"url": "https://www.actualno.com/africa/imamyt-na-egipet-poligamijata-e-nespravedlivost-kym-jenite-news_725106.html", "text": "  Великият имам на голямата джамия „Ал-Азхар“ в Кайро заяви, че полигамията може да бъде „несправедлива спрямо жените и децата“, съобщи ВВС.     Шейх Ахмед ал Тайеб, който е сунитски духовен водач, заяви, че често практиката да се вземат няколко жени за съпруги идва „от неправилно разбиране на повелите на Корана“. Изказването на имама беше направено по време на традиционното му седмично телевизионно обръщение към вярващите, което се излъчва на живо и в Twitter.   Думите на Ал Тайеб предизвикаха дебат в страната, което наложи имамът да поясни позицията си, а именно , че не призовава за налагане на забрана на полигамията. Той подчерта, че моногамията е правило, а полигамията – изключение, предаде БГНЕС.\r\n„Тези, които казват, че бракът трябва да е полигамен - грешат“, заяви имамът. „В Корана се посочва, че за да има мюсюлманският мъж няколко жени, то той трябва да се подчинява на няколко условия за справедливост – и ако няма справедливост, то тогава му е забранено да има няколко жени.“  Шейх Ахмед ал Тайеб също призова и за промяна на отношението към жените и техните проблеми. „Жените представляват половината от нашето общество. Ако не се грижим за тях, то това е все едно да подскачаме на един крак, вместо да вървим на два“, категоричен е имамът.\r\nНационалният съвет на жените в Египет прие с възторг коментарът на духовния водач. „Мюсюлманската религия почита жените – съвсем наскоро получихме редица права, които не съществуваха преди“, заяви Мая Морси , президент на женския съвет в страната.   ", "date": "2019.03.03", "title": "Имамът на Египет: Полигамията е несправедливост към жените"}
{"url": "https://www.actualno.com/starazagora/starozagorci-za-peti-pyt-izminaha-pytja-do-branitelite-na-stara-zagora300-metrov-snimki-news_725108.html", "text": "   Хиляди старозагорци и гости на града изминаха пеша пътя от центъра до Мемориалния комплекс “Бранителите на Стара Загора”, за да отбележат 141-вата годишнина от Освобождението на България. Разстояние от над 3 километра измина паметното шествие „За свободата… Да развеем българското знаме“, а по пътя му към него се присъединиха още хора. Преди тръгването му пред сградата на общината под звуците на националния тържествено бяха издигнати  бяха знамената на Република България, Стара Загора и Европейския съюз. Шествието беше водено от Прабългарската школа за оцеляване “Бага-Тур”, а на “Бранителите на Стара Загора” беше посрещнато с топовни и пушечни изстрели от членове на Националното дружество „Традиция“, Българската федерация на любителите на историческото оръжие \"Поп Минчо Кънчев\" и самодейци от старозагорски читалища. Чакащите 300-метровия флаг на мемориалния комплекс на огромни видео стени можеха да видят моменти от шествието от предходните години, движението на шествието към паметника. „ е рождената дата на българския дух, на нашата национална идентичност, на всичко онова, което представляваме днес. Не знаем каква щеше да бъде България без 5-вековното робство, но знаем каква щеше да бъде България без жертвата и подвига на хилядите загинали за нашата свобода и отечество. Като гледам толкова много старозагорци, които са се събрали днес да почетат паметта, да отпразнуваме заедно националния си празник, съм сигурен, че този дух е жив. Сигурен съм, че Стара Загора помни 14 500 избити старозагорци, помни пожарищата, помни руините, от които днес е създаден този град. Щом помним и пазим паметта си, значи ние имаме бъдеще“, каза пред събралото се множество кметът Живко Тодоров. Венци и цветя пред паметника на Самарското знаме бяха поднесени от институции, политически и културни организации, граждани.        ", "date": "2019.03.03", "title": "Старозагорци за пети път изминаха пътя до „Бранителите на Стара Загора“300-метров (СНИМКИ)"}
{"url": "https://www.actualno.com/curious/sedmichen-horoskop-za-4-10-mart-news_725090.html", "text": "        Макар и по-кратка - работната седмица ще е изключително наситена откъм събития и действия. Обстоятелствата ви заставят да бъдете на няколко места наведнъж. Още през първия работен ден ще се окажете необходими на много хора. Ако във вторник ви предстои да помогнете на някого, не разчитайте на благодарност – сега в голяма степен всички са заети с лични въпроси. Обкръжението ви може да демонстрира креативен подход и това е добър момент да намерите нови общи теми и цели. Седмицата е благоприятна за работа с информация, кореспонденция, свободно време – за общуване по интереси, пътувания, срещи. Обърнете  внимание и на здравето си. В средата на периода се постарайте да действате активно, ако искате да постигнете нещо реално, и включете околните, ако ви е нужна помощ. Петък е благоприятен ден за разговори, преговори, където е необходимо да се изработи общ план за действия.   Тази седмица променете това, което е престанало да ви устройва – графика на работа, детайлите от интериора или в офиса, стилът на отношенията с партньори. Много неща, които ви се случват, ще се направляват от скрити сили и чак след време ще можете да ги разберете. Края на седмицата прекарайте в спокойна обстановка и не правете компромиси относно хората, с които да прекарате тези часове. В личен план е назряла нуждата от някои промени. Само малко повече кураж и нищо няма да попречи на щастието ви.     Ако в началото на тази седмица все още усещате напрежението да ви притиска, то с напредването на дните обстановката постепенно ще започва да се нормализира. Опитайте да отпуснете мускули и нерви, организирайте си нещо приятно, което да отклони мислите ви от вечните проблеми, било то и в работен ден. Относно личните ви отношения прогнозата ситуацията  ще е благоприятна особено ако целите и желанията ви с другата страна съвпадат. Един сериозен и състоятелен разговор може да се окаже по-важен и вълнуващ от всичко останало. Спонтанната активност ще ви зарадва. Организирайте си едно изненадващо пътуване през почивните дни. През тази седмица не се раздавайте там, където няма да оценят и частичка от това, което правите. Опитайте се да усетите кое сега е с приоритет само и единствено за вас  и насочете натам всички нужни ресурси. Няма да ви е толкова лесно да действате с ускорение и най-добре е плавно да се движите напред, като разчитате на проверени партньори и избягвате риска. В сряда не бързайте да приключвате нещата по-рано от техния срок, това може да доведе до различни от резултатите, които сте очаквали. Контактите с хора, на които симпатизирате, сега ще бъдат леки и спонтанни. Необходимо е да осъзнаете, че живеете не с бъдещи, а с настоящи радости, и какво трябва да направите, за да ви е интересен животът точно сега. Тази седмица ще е лесно да бъдете извадени извън нерви. Хубаво е да не доставяте това удоволствие на конкурентите си. Периодът може да се окаже плодотворен, ако го посветите на търсене на информация и на решаване на сложни задачи. Колкото по-тесни са рамките и по-къси сроковете, толкова по-ефективна ще бъде вашата дейността ви. В края на седмицата не проявявайте прекалена откровеност и не натрапвайте гледната си точка на околните. Хубаво е да имате самочувствие, но проявата му не винаги е приятна на околните. През почивните се постарайте да действате без емоции, когато решавате нещо наистина важно, касаещо отношенията ви с партньора.   В началото на новата седмица може да срещнете някои проблеми в общуването с любимия човек. В работата дреболии ще ви пречат да се съсредоточите и да довеждате докрай планираното. В средата на периода най-добре да се заемете с нещо, което не изисква прекалено сериозен подход и което можете да оставите в случай на нужда. В петък можете обаче да водите активни преговори и да провеждате срещи. Почивните дни освободете от всякакви мисли за работа, пари и други материални ценности. Това е време да осъзнаете, че работата не е най-важното в живота и част от нещата може да стават без вашия контрол. Още в първия работен ден е възможно  да се наложи да се откажете от някои планове, за да имате сили за нещо по-важно. В сряда и четвъртък се съсредоточете върху това, което ви харесва, и почакайте, докато останалите перспективи се оформят достатъчно. Като цяло периодът предразполага да оставите събитията да се движат без ваше участие. В любовта бъдете отстъпчиви, компромисите правят чудеса. Тази седмица се отправете на път. Имате нужда от \"промиване\" на мозъка от грижи и тревоги. Абстрайхирайте се от случващото се около вас и впрегнете целия си оптимизъм. Постарайте се никого да не закачате, да не обидите, изключете критиката. Задавайте повече въпроси. Достигайте до същината, но така, че другите да чувстват вашия интерес и доброжелателно отношение. Ако ви е трудно, по-добре се уединете и се заемете с работа самостоятелно. Ако сте се преуморили, отделете си време за релаксиращи процедури, разходки, занимания, които предизвикват позитивни емоции.    Тази седмица не се ограничавайте в общуването. Сега всички контакти, които ще имате ще са перспективни. Не губете време в празни приказки. През целия период е добре да организирате срещи, да се съветвате и обсъждате различни теми. Това може да ви донесе непосредствена практическа полза. Опитайте се да задържите усещането за ред там, където са съсредоточени основните ви интереси. В  края на седмицата отделете време за култура. Дори един по-задълбочен филм ще ви помогне да се извисите над рутинните проблеми на живота.  Тази седмица не гледайте под лупа грешките на околните. Това важи особено за вашите близки и роднини. Може да ви се струва, че сте безгрешни, но подобно уверение, по-скоро ще ви въвлече в капана на критиката. В средата на периода е добър момент за съзидание. Сега е време да създавате, а не да рушите. Може да потърсите съмишленици сред близкото ви обкръжение. Екипната работа ще донесе нужното сближаване. Представяйте си случването на доброто и то непременно ще се появи! Тази седмица си отделете повече време в търсене на положителните страни. Склонните сте изпаднете в меланхолия във връзка с рождения ви ден. Нямате причина да сте толкова строги съм себе си. Общувайте с проверени приятели, които да подпомогнат самочувствието ви. Не изключвайте спорта, като средство за борба с тъгата. Подарете си повече време на вън и съзерцание на природата. Ако е възможно си подарете кратка почивка или отделете максимално време на любимите си занимания. Помислете добре дали не е възможно хобито ви да се превърне в източник на доходи.", "date": "2019.03.03", "title": "Седмичен хороскоп за 4-10 март "}
{"url": "https://www.actualno.com/politics/cvetan-cvetanov-nosim-otgovornostta-da-vyzpitame-u-decata-si-patriotizym-news_725115.html", "text": "  \"Не бива да забравяме, че като наследници на славен народ ние носим отговорността пред него да възпитаме у децата си патриотизъм, благодарение на който българският дух е оцелял през онези тежки 500 години, има го днес и ще пребъде!\" Това написа председателят на ПГ на ГЕРБ Цветан Цветанов във Facebook по повод      \"Скъпи българи, честит 3 март! На днешния национален празник сме длъжни за пореден път да си припомним, че няма по-ценно нещо от правото сам да определяш съдбата си, но и повод да се поклоним дълбоко пред саможертвата и делото на всички национални освободители. Заветът им за демокрация, свобода и равенство е непреходен и днес звучи по-силно от всякога. Наш дълг е да се вслушаме в него и да следваме неотклонно начертания от героите европейски път\", пише председателят на ПГ на ГЕРБ.   \"Още веднъж - честит празник!\", пише още Цветанов в социалната мрежа.", "date": "2019.03.03", "title": "Цветан Цветанов: Носим отговорността да възпитаме у децата си патриотизъм"}
{"url": "https://www.actualno.com/business/bsk-s-kritiki-kym-novija-model-za-koncesionirane-na-plajovete-news_725117.html", "text": "  Българската стопанска камара (БСК) изразява несъгласие с новия модел за концесиониране на морските плажове.     От началото на годината тези процедури са прехвърлени от обхвата на Закона за устройството на Черноморското крайбрежие към новия    Според национално представителната работодателска организация промяната е в ущърб на предприемачите, инвеститорите и заетите в туризма, които формират близо 12 на сто от брутния вътрешен продукт на България и привличат милиони туристи у нас.\r\n\"Не бива да се пропуска и фактът, че туристическият сектор е структуроопределящ за българската икономика и от стабилното му развитие зависят редица други отрасли\", заявяват от БСК.  \"За нас остава неясно защо една прозрачна и работеща процедура бе заменена с механизъм, който е много по-тромав и сложен. Изискванията към бизнеса за доказване на чисто съдебно минало за страни извън ЕС са на практика неизпълними, а възможността за обжалване на процедурите се отваря за всеки недоволен, което може да доведе до опорочаване на конкурсите и създава несигурност у .\r\nВ резултат, бизнесът ще се отдръпне от грижата за плажните ивици и ще бъде стопиран интересът на големите туроператори и инвеститори. В същото време, общините и държавата ще трябва непредвидено да се погрижат за евентуално увеличения брой безстопанствените плажове, вкл. за тяхната охрана, почистване, медицинско обслужване и пр. Не на последно място, ще увредят сериозно имиджа на страната ни като целогодишна дестинация за качествен туризъм на конкурентни цени\", пишат от БСК в писмо до медиите и до министъра на туризма Николина Ангелкова.   \"БСК винаги е подкрепяла устойчивото развитие на българския туризъм и е активен негов партньор, отчитайки значението му за родната икономика. Ето защо, категорично настояваме за възстановяване на стария законов ред, който предвиждаше възлагането на концесиите да става по силата на Закона за устройство на Черноморското крайбрежие, с решение на Министерския съвет, по предложение на министъра на туризма, докато според Закона за концесиите, концедент е единствено министърът\", казват още от БСК и предлагат своята експертиза в хода на дискусиите по казуса.    ", "date": "2019.03.03", "title": "БСК с критики към новия модел за концесиониране на плажовете"}
{"url": "https://www.actualno.com/curious/dneven-horoskop-za-4-mart-news_725121.html", "text": "        Това е ден за покоряването на нови територии. Не потискайте любопитството си и не се срамувайте да бъдете, като дете, което иска да изследва света. Истината, която търсите е дълбоко във вас. Намерете време да се уедините и да подредите мислите и желанията си. Това ще рефлектира положително върху връзката ви.   Този понеделник ще откриете отдавна търсена истина. Ще падне голям товар от душата ви. Това е сериозен повод за празнуване.     Днес се усмихвайте повече. Ще имате неочаквана среща и е добре да я посрещнете в добро разположение на духа. Вечерта ще бъде дълга. Този понеделник е важно да разчистите полето за нови събития. Моментът е добър за смяна на посоката, както и за отказ от претенции и корекция на имидж. Този понеделник не си правете големи планове. Почти никой от тях няма да се изпълни, но пък изненадите ще са по-приятни и запомнящи се!   Този понеделник не дърпайте дявола за опашката. Избягвайте да участвате в спорове, но и не си слагайте чужди грехове на душата.    Днес се вслушайте в съвет на приятел. Не е удачно да действате сами в днешната ситуация. Не предприемайте сериозни стъпки в личен план. Този понеделник ще бъдете добър съветник, но само ако успеете да сте напълни безкористни. Ако целите ваша изгода начинанието ви няма да е успешно.    Този понеделник е добър ден за избор на домашен любимец. Посетете някой приют или се решете да дадете дом на някой бездомен красавец от квартала. Този понеделник не пропилявайте времето си. Използвайте почивния ден да наваксате с всичко, което сте пропускали заради служебните ви задължения. Този понеделник бъдете водещият в семейството. Нека днес се чуват вашите желания и се изпълняват вашите потребности. Напълно сте го заслужили.", "date": "2019.03.03", "title": "Дневен хороскоп за 4 март"}
{"url": "https://www.actualno.com/asia/avstralija-njama-da-priema-hora-osydeni-za-domashno-nasilie-news_725128.html", "text": "  Хора, които са осъдени за насилие срещу жени и деца, няма да бъдат допускани да влизат в Австралия, съобщи министърът на имиграцията Дейвид Коулман, цитиран от АФП.     Във вторник в страната влиза в сила нов закон, съгласно който посетителски визи ще бъдат анулирани, ако притежателят им е осъден на 1 година и повече затвор, предаде БГНЕС.   \"Австралия няма никаква толерантност към извършителите на домашно насилие“, се казва в изявление на министъра. „Ако сте осъден за престъпление срещу дете, не сте добре дошъл в тази страна“, се допълва в изявлението.\r\nВ миналото Канбера отказа виза на американския R&B певец Крис Браун и на боксьора Флойд Мейуедър заради обвинения в домашно насилие.  ", "date": "2019.03.03", "title": "Австралия няма да приема хора, осъдени за домашно насилие "}
{"url": "https://www.actualno.com/politics/patriarh-neofit-otsluji-sveta-liturgija-za-nacionalnija-praznik-news_725087.html", "text": "  Негово Светейшество Патриарх Неофит отслужи света литургия за , в катедралата „Св. Александър Невски”.     Бяха отслужени Молебен за здравето и преуспяването на българския народ и Панихида за всички войни, дали живота си за българската свобода по време на Руско-турската освободителна война, предаде bTV.   \"Връщаме се назад във времето, когато в порива на свободния дух нашите достойни и славни предци, подкрепяни от братя по вяра, успяха да увенчаят вековната борба и православния ни народ и да възстановят изгубените някога духовна и политическа българска свобода. Вечна и блажена да бъде паметта на героите на българската свобода\", каза патриархът в речта си.", "date": "2019.03.03", "title": "Патриарх Неофит отслужи света литургия за Националния празник"}
{"url": "https://www.actualno.com/analysis/rusko-izdanie-es-planira-da-provali-preminavaneto-na-turski-potok-prez-balkanite-news_725083.html", "text": "  Отношенията между Русия и Сърбия в енергийния сектор достигат ново ниво. Основната експортна линия на газопровода „ ” може да премине през сръбската територия с по-нататъшна посока към Унгария и Австрия към един от основните общоевропейски газоразпределителни центрове в Баумгартен, пише руското електронно издание “Российская газета“.     Въпреки това ЕС възнамерява да осуети полагането на газопровод на Балканите, който доставя . Тази позиция се споделя от старшия изследовател на Института за славянски изследвания към Руската академия на науките, Петър Искендеров, допълва агенция Фокус.   Според анализатора причините за потенциалните разрушителни действия на Брюксел са съвсем точно описани от чешкото издание „Ваше веч“:\r\n„Главата на европейската дипломация, Могерини, наскоро заяви, че Балканите са в сферите на интерес и на Европейския съюз и Русия няма какво да търси там. Когато руският външен министър Лавров я попита какво има предвид, тя се разколеба и каза, че е \"неразбрана\".  \"Нежеланието на ЕС и НАТО да си сътрудничат с Русия на Балканите, нежеланието да се използва това сътрудничество за решаване на ситуацията в този винаги нестабилен регион е основната причина за размириците на Балканите. В бъдеще този регион едва ли ще стане спокоен и проспериращ. Кризата в Югоизточна Европа ще се задълбочи, а в конфликта между Запада и Изтока ... ще се наблюдава само ескалация, \"пише „Ваше веч“.\r\nМеждувременно по време на посещението си в Сърбия през януари руският президент Владимир Путин обяви, че Москва е готова да инвестира 1,4 милиарда евро в изграждането на газопровод, минаващ през сръбската територия. Според някои оценки общата стойност на проекта може да достигне 2 милиарда евро. През 2019 г. “ планира да отпусне 58,8 млрд. рубли за разширяване на сръбската газопреносна система, за да получи газ от газопровода „Турски поток“. В същото време, според шефа на компанията „Сърбиягаз“, Душан Баятович, акционерите на сръбската част от газопровода \"Турски поток\" вече са осигурили 150 млн. евро за проекта и планират да привлекат финансиране чрез кредити.   ", "date": "2019.03.03", "title": "Руско издание: ЕС планира да провали преминаването на \"Турски поток\" през Балканите"}
{"url": "https://www.actualno.com/ruse/rusenci-praznuvaha-slavnija-3-mart-pred-pametnika-na-svobodata-news_725101.html", "text": "  Днес, на паметния , 141 години след Освобождението ни от турско робство пред Паметника на Свободата в Русе тържествено бе чествана лелеяната свобода. Националният празник почетоха градоначалникът Пламен Стоилов, народни представители, зам. областните управители на Област Русе Свилен Иванов и Валентин Колев, зам.-кметът по комунални дейности Наталия Кръстева, директорът на дирекция „Култура и образование“ Ирена Петрова, председателят на Общински съвет – Русе и ректор на РУ „Ангел Кънчев“ чл. кор. проф. д.т.н Христо Белоев, председателят на Общото събрание на РУ „Ангел Кънчев“ Велизара Пенчева, делегация от Община Гюргево, общински съветници, граждани и гости на града.     Приветствено слово за славната годишнина произнесе зам. областният управител на Област Русе Валентин Колев. Н. В. Пр. Русенски митрополит Наум и свещеници от Русенската митрополия отслужиха заупокойна молитва за падналите за дългоочакваното освобождение и благодарствен молебен за извоюваната свобода. В чест на светлата дата беше строена Почетна рота от Русенския гарнизон, а празнични маршове изпълни Общинският духов оркестър с диригент Димчо Рубчев. По традиция тържествената церемония завърши с полагане на венци и цветя. Водещи на събитието бяха актьорите от ДТ „Сава Огнянов“ Ясена Господинова и Ивайло Спасимиров.   ", "date": "2019.03.03", "title": "Русенци празнуваха славния 3 март пред Паметника на свободата"}
{"url": "https://www.actualno.com/goodnews/radoslava-mavrodieva-specheli-evropejskata-titla-navryh-3-mart-news_725103.html", "text": "  Българската състезателка Радослава Мавродиева записа най-големия си успех в кариерата навръх националния празник на България 3 март. Тя спечели европейската титла от тласкането на гюле, съобщи .     Мавродиева спечели златен медал от шампионата на Стария континент, който се провежда в Глазгоу. Радослава Мавродиева завоюва златото в тласкането на гюле с личен рекорд от 19.12 м.   Той беше постигнат от петия опит. Така Мавродиева попълни колекцията си от медали от континентални форуми в зала, след като беше втора в Белград преди две години и трета в Прага преди четири.\r\nВтора остана водачката в европейската и световната ранглиста Кристина Шваниц от Германия с 19.11 м, а бронзът остана за унгарката Анита Мартон, която постигна резултат от 19.00 м. 31-годишната ни състезателка донесе първо злато на България от Еврошампионат на закрито от 2005 година, когато Ивет Лалова триумфира на 200 метра.  Вижте кадри от победата в ", "date": "2019.03.03", "title": "Радослава Мавродиева спечели европейската титла навръх 3 март"}
{"url": "https://www.actualno.com/smolyan/skiori-s-nosii-se-spusnaha-s-ogromen-tribagrenik-po-pista-v-pamporovo-news_725100.html", "text": "  Стотици скиори, облечени в носии, се спуснаха от връх Снежанка с огромен трибагреник. А хиляди патриотично настроени българи бяха дошли да видят скиорското шествие на Пампорово днес.     То се провежда за трета поредна година по случай , и любителите му се увеличават с всяка изминала година.   Трибагреникът бе с размери 6 на 4 метра и той бе донесен от скиори и сноубордисти по писта „Стената“ до ски плац „Студенец“.  Работещи от години в зимния курорт коментираха, че дори на откриването на сезона не е имало повече народ. Собственикът на съоръженията и пистите пусна безплатно лифтовете днес, за да се качат всички, които искат да видят внушителното шествие.\r\n„Хората започнаха да свикват със събитието и да се подготвят все повече с гости носии и с все по-голямо настроение“, заяви организаторът Димитър Пашов   Голямото спускане бе последвано от запис на националния химн, който бе подет с гласовете на присъстващите. След това празникът продължи с кръшни родопски хорá.     „Велико е усещането! Ние за трета година подред идваме, не си носим носии, но винаги ни харесва да сме тук на празника. Харесва ни заради хорáта, заради духа, заради знамената“, казваха едни. „Харесва ни заради народната музика, заради носиите“, добавяха други. „Самата традиция да се спускат скиорите с носии много ни харесва“, допълваха трети.   ", "date": "2019.03.03", "title": "Скиори с носии се спуснаха с огромен трибагреник по писта в Пампорово"}
{"url": "https://www.actualno.com/vraza/ludmila-damjanova-parahodyt-muzej-radecki-e-naj-silnijat-simvol-za-botev-i-negovoto-delo-news_724698.html", "text": "   Няма българин, който да не знае песента по Вазовото стихотворение за „ “. Националният празник 3-ти март е повод да потърся Людмила Дамянова, шеф на кораба-музей в Козлодуй. Дали и тази година корабчето ще посрещне туристи, дали ще има кой да чуе патриотичната беседа за Ботевата чета, която е превзела пътуващия кораб и е целунала родната земя, преди да даде живота си във Врачанския балкан в битка срещу турците?      „ “ е паметна светиня за всички българи. Той е построен през 1851 г. в корабостроителницата на гр. Обуда и е предназначен за  пътнически рейсове по Дунава между Галац и Оршова. Носи името на фелдмаршал Йозеф Радецки. В сегашният си вид корабът е построен от на България реално, които са събрали средства за построяването му. Корабът е изграден по скици и чертежи на австрийския параход в Русенския корабостроителен завод 1964-1966. Инициаторите на кампанията за построяването му твърдят, че е . След ремонта през 1988 – 1994 г. оригиналната главна парна машина е от колесен параход се превръща в . На 30 май 1966 г. той е тържествено посрещнат на Козлодуйски бряг – 57.40 м дълъг, 17.50 м широк, с парна машина, странични колела и с всички други детайли, така както е бил на времето. Предметите, които завещава Дагоберг Енглендер, са изложени редом с експозицията, посветена на Христо Ботев и неговата славна чета. \r\n„Емоцията на всеки посетител е много голяма и съм свидетел на това, че , че този кораб е построен от децата за децата по време на 1 часовото плаване в акваторията на река Дунав при Козлодуй“, коментира Людмила Дамянова.\r\n„Сега корабът се намира на пристан на Козлодуйското пристанище. Досега параходът-музей винаги е бил  ремонтиран в Русенската корабостроителница, но сега тя не работи. Трябва да търсим друг място у нас или в чужбина“, уточнява Л.Дамянова. „Ако това не стане, корабоплаващите органи ще го спрат от движение.Първостепенната ни задача е да уредим този въпрос , защото през последните години  статистиката показва, че са се увеличили посетителите на кораба-музей. През 2017 г. са извършени 50 плавания, а през 2018 – 64. Аз съм на работа тук от 2003 г. и считам тази работа за моя лична кауза, допълва Дамянова. Още не мога да кажа колко ще струва ремонта, но за предишният в Русе ни бяха нужни 232 хил. лв“.  Сдружение „Енергийно бъдеще за България“ стартира тази година на 8 януари инициатива за събиране на средства за съхраняване на кораба-музей „Радецки“.Благотворителната инициатива продължава до 3 март – националния празник на България. Людмила Дамянова коментира, че досега има постъпили дарения от много родолюбиви  българи, както и от наши сънародници в чужбина. Всеки дарява колкото е по силите му . ДСК Банк ЕАД ЦЧБ, София, ул. Московска 19       С какво е интересен пътуващият кораб-музей? Дамянова казва, че и корабчето от 9 – 17.30 часа. Посетителите могат да чуят историческа беседа за Ботевата чета и изложба, дарени от дружество „Единение“. Всяка година родолюбивото дружество прави  възстановка на слизането на четата на Козлодуйския бряг. Любопитен експонат е и . През 1966 г., след конкурс за ушиването му, който е спечелен от учениците на  НУ „Св.Софроний Врачански“, знамето вече стои на кораба. Самите историци не знаят къде е оригиналното знаме, ушито през 1875 г., ушито от Петрана Обретенова, дъщеря на Баба Тонка от Русе. То е приготвено от зелен копринен плат, със сърмени ресни и пискюли и разярен лъв в средата, ушит от сърма и коприна; най отгоре стои фразата: ”Свобода или смърт” .\r\nНа „Радецки“ са и онези , писани от Войводата минути преди да слезе на Козлодуйския бряг.  „Мила ми, Венето…, ако умра, знай, че после Отечеството си, съм обичал най-много тебе“…\r\nВ експозицията има изложени скици и чертежи на австрийския параход „Радецки“, по чието подобие е построен кораба музей и който е база за създаването му.   Не зная какво е всеки ден да се докосваш до тези реликви, навярно това променя и възгледите ти за живота и самия ти личен живот. Питам Людмила Дамянова  какво ще пожелае на  българите в навечерието на 3 март. А тя ми отговаря, че „ Имате възможност и вие да допринесете за това родолюбиво дело. Защото Ботев и Радецки са част от светлите страници на българската история, а от нас зависи да оставим тези светини за поколенията. А пък нали знаете, както е казано – .", "date": "2019.03.03", "title": "Людмила Дамянова: Параходът-музей „Радецки“ е най-силният символ за Ботев и неговото дело"}
{"url": "https://www.actualno.com/politics/rumen-radev-predi-141-godini-na-dneshnata-data-vyzkrysva-bylgarija-news_725122.html", "text": "  \"Преди 141 години на днешната дата възкръсва България. Възкресението е плод на дълго усилие и много жертви. Паисий ни припомни кои сме и откъде идваме. Борците за църковна независимост възродиха   християнската ни вяра. Възрожденците разпалиха неугасимата искра на свободата. Левски формулира чистата и , в която всички народи ще живеят под едни чисти и свети закони. Бенковски и априлци отвориха  фаталната рана в сърцето на тирана. Кладите на Батак, Клисура и Панагюрище бележат пътя към нова България, увенчан с неувяхваща слава от героизма на българските опълченци.\" Това каза президентът Румен Радев словото си пред строените представителни части на Българската армия на площад „Народно събрание” по случай 3 март. Ето пълния текст на речта му:     \"Свободата идва на щиковете на армията на царя-Освободител Александър Втори. През годините и най-вече в ново време споменът за Руско-турската освободителна война бе изопачаван според политическата конюнктура на момента. Но вестниците и хрониките от онази епоха са съхранили спомена за тази народна война, за възторга в Москва и Санкт Петербург при обявяването на манифеста. Споменът за петимата синове на императора, воювали в действащата армия, и този за безименните руски селяни, замръзнали в преспите на Шипка или положили кости край Плевен и Шейново. За нашата свобода падат и много румънци, финландци, украинци и доблестни войни от всички народности в руската императорска армия, чиито подвиг днес почитаме.   Руският историк Николай Епанчин, офицер в освободителната армия, след години ще напише: „Великият християнски народ не може да е себелюбец, той е длъжен да е човеколюбец, иначе не е нито християнски, нито велик“. завинаги ще пази паметта за онези, които отдадоха живота си за нашата свобода. Защото тъй повеляват християнското човеколюбие и собственото наше достойнство.  Мнозина внушаваха, че глобализацията ще изтрие границите, че глобализираният човек ще надрасне условностите на миналото: историята, паметта, езика и националната си култура. Днес политиката взема реванш над тази заблуда. Затова и дни като днешния са повод за почит, но и повод за единение около историческата истина, около идеала на Възрожденците, в който българите не се делят по вяра и произход, нито по сан и богатство, а заедно се борят за високи цели. За свобода и справедливост, които никога не се дават даром, а всяко поколение трябва само да отстои.\r\nВечна памет за героите!   Да живее България!\"    ", "date": "2019.03.03", "title": "Румен Радев: Преди 141 години на днешната дата възкръсва България"}
{"url": "https://www.actualno.com/analysis/zashto-sreshtata-mejdu-trymp-i-kim-chen-un-zavyrshi-predsrochno-news_725058.html", "text": "  Причината за прекратяването на срещата между САЩ и КНДР в Ханой преди определеното време е искането от американска страна да се закрие секретно предприятие за обогатен уран, което се намира в околностите на Пхенян, предава ТАСС, като се позовава на британския вестник Sunday Times.     По време на преговорите САЩ са съобщили, че знаят за него и настояли за ликвидацията му, но Ким Чен Ун отказал. Разговорите били прекратени, Тръмп отлетял веднага от Виетнам, а Ким продължил визитата си в страната, предава агенция Фокус.   Разузнаването на САЩ отдавна смята, че в КНДР има още едно предпирятие за обогатяване на уран. До този извод са стигнали специалистите от Центъра за ядрено неразпространение към Института за международни изследвания „Мидлбъри“ в град Монтерей, Калифорния въз основа на анализа на спътникови снимки.\r\nНа пресконференция по дневния ред на срещата на върха Тръмп обявил, че севернокорейската страна искала да постигне отмяна на всички санкции, а в замяна предлагала унищожаване на ядрен обект в Йонбьон. САЩ обаче не били доволни от подобна ситуация.  На свой ред външният министър на КНДР Ли Йон-хо изтъква, че Пхенян е поискал само частична отмяна на санкциите, а не пълна, както твърди американският президент. Той твърди, че ако САЩ частично отменят санкциите, Северна Корея е готова да ликвидира всички ядрени обекти в Йонбьон, да спре всички ракетни и ядрени изпитания и да предостави съответните писмени гаранции. По неговите думи „сегашната позиция на КНДР не се променя дори ако САЩ предложат нови преговори“.", "date": "2019.03.03", "title": "Защо срещата между Тръмп и Ким Чен Ун завърши предсрочно? "}
{"url": "https://www.actualno.com/society/otbeljazvame-mesni-zagovezni-news_725059.html", "text": "  8 седмици преди Великден Православната църка отбелязва Неделя Месопустна (Месни заговезни). Името на празника идва от това, че е последният ден преди постите, когато се яде месо. Иска се прошка от момъка, за да получи момата, която си е избрал.     Заговява се с месо, затова празничната трапеза е само от месни ястия. В седмицата след „Месни заговелки\" се яде много извара, масло и яйца. Това е и последната седмица, в която младите могат да се събират, да пеят и играят хора. До Великден следват хранителни и духовни пости.   На Месни заговезни се приготвят баница с мас и извара, кокошка, яде се свинско месо. През цялата седмица до Сирни заговезни се устройват веселби и игри, защото след това те са строго забранени. В храмовете се четат откъси от Светото писание, които говорят за Страшния съд. Така Църквата припомня за трагичните последици от греха и призовава всички към служба на ближния и към добродетелност.\r\nПрез седмицата — в сряда, петък и неделя се връзват люлки и момците и момите се люлеят за здраве. Също така през цялата седмица (или само на Сирни заговезни) се палят огньове и пак за здраве се прескачат; после около тях се играят хора и се пеят песни. Затова празникът се нарича и Поклади.  ", "date": "2019.03.03", "title": "Отбелязваме Месни заговезни"}
{"url": "https://www.actualno.com/politics/ilijana-jotova-3-mart-obedinjava-bylgarite-v-cjal-svjat-news_725061.html", "text": "  \"Да прочетем днес посланията за свобода и мир, които ни изпраща паметната дата на Освобождението на България. Денят на освобождението обединява българите от цял свят. Днес всички, независимо в коя част на света се намираме, сме си подали ръце едни към други.\"     С тези думи вицепрезидентът Илияна Йотова приветства българите в Лос Анджелис, където присъства на тържественото отбелязване на Националния празник на България в Българското училище „Св. св. Кирил и Методий“. „Паметната дата, когато преди 141 години българският народ позна свободата, постави печата на историята върху съдбата на целия български народ и върху индивидуалната съдба на всеки от нас“, заяви Илияна Йотова, цитирана от прессекретариата на \"Дондуков\" 2.   Вицепрезидентът изтъкна, че 3 март възкреси от робската тъма една от най-старите държави в Европа и отново я постави на европейската и световната карта, върна величието на българския народ, който с мъжество, енергия, идеализъм и постоянство се изправи срещу поробителя и извоюва свободата си.\r\nКато недостойни определи Илияна Йотова опитите за пренаписване на историята. „България не получи даром свободата си. Свободата е дело на българите. Без Българското възраждане, българската интелектуална мисъл, голямата роля на Българската православна църква, без национално-освободителното движение нямаше как да се случи Руско-турската освободителна война, нямаше да се случи свободата преди 141 години“, заяви Илияна Йотова. „Днес прекланяме глави пред българите и хилядите воини на други народи, които вървяха редом с българския по пътя към свободата“, подчерта вицепрезидентът.  „Трябва да прочетем посланията за свобода и мир, които ни изпраща 3 март. Да сме преди всичко свободни вътре в себе си! Заедно да работим за България – такава, каквато ни я завещаха славните ни герои“, призова Илияна Йотова.\r\n„Силният български дух властва днес в тази зала – от най-малките до най-големите в българската общност“, заяви вицепрезидентът. Илияна Йотова определи училище „Св. св. Кирил и Методий“ като мощен духовен център, който не само съхранява българския дух, но и го развива.   „Няма ние и вие, вие не сте другите българи. Ние сме един народ. Днес най-важното, което искаме всички, е единение на българския народ, на българската нация. В глобалния свят наша задача е да запазим своята национална идентичност независимо от индивидуалната ни съдба, да възпитаме децата си в самочувствие, че са българи“, изтъкна вицепрезидентът. Илияна Йотова посочи, че най-големият белег на тази идентичност е езикът. „Съхранението и разпространението на българския език трябва да бъде мисия на всички ни – българите в България и българите в чужбина“, заяви вицепрезидентът. По време на тържеството учениците пяха и рецитираха стихове на български език.    „В лицето на мен и президента Румен Радев имате хора, на които можете да разчитате, които винаги са насреща за помощ и съдействие, за да пребъде българският народ“, завърши приветствието си Илияна Йотова.\r\nВицепрезидентът подари на училището икона на Светите братя Кирил и Методий и платно с фотография от Асен Великов, който запечатва с фотоапарата си народни празници и обичаи в различни части на България, както и сред българските исторически диаспори.", "date": "2019.03.03", "title": "Илияна Йотова: 3 март обединява българите в цял свят"}
{"url": "https://www.actualno.com/europe/den-na-otvorenite-vrati-v-djamiite-vyv-velikobritanija-news_725047.html", "text": "  Днес джамиите във Великобритания отварят врати в опит за сплотяване, като покажат на обществеността какво се случва вътре, пишат британските медии. Британският мюсюлмански съвет, който организира денят на отворени врати обяви, че около 250 джамии ще посрещат хора от всички вероизповедания в рамките на петия ежегоден ден „Посети моята джамия“.     Проучване на общественото мнение, проведено тази година установи, че 70% от британците никога не са посещавали друг храм, освен този, в който самите те ходят, съобщи БГНЕС.   Имамите се надяват, че събитието ще разсее „негативната стигма около Исляма, след терористичните актове в Европа\".", "date": "2019.03.03", "title": "Ден на отворените врати в джамиите във Великобритания"}
{"url": "https://www.actualno.com/society/hiljadi-se-nasochvat-kym-pametnika-shipka-news_725050.html", "text": "  Хиляди българи се насочват към историческия паметник на свободата в деня на Националния празник, предаде репортер на      Екипи на полицията са създали организация на движението от двете страни на прохода Шипка, а трафика се пренасочва през Хаинбоаз.   Тържествената церемония се очаква да започне в 11:00 ч. в подножието на паметника, а поднасянето на венци и цветя на върха е обявено за 12:30 ч.", "date": "2019.03.03", "title": "Хиляди се насочват към паметника Шипка"}
{"url": "https://www.actualno.com/sofia/celijat-resurs-na-sdvr-shte-sledi-za-reda-na-3-mart-zatvarjat-ulici-poetapno-zaradi-medvedev-news_724820.html", "text": "  По време на посещението на Дмитрий Медведев в София поетапно ще бъдат затваряни различни улици в централната градска част. Това съобщи на брифинг главен инспектор Борислав Муеров, началник на отдел „Охранителна полиция” към СДВР, предаде репортер на Агенция „Фокус“.     \"Във връзка с посещението на Дмитрий Медведев в София ще бъдат взети необходимите мерки. Неговият авангард вече е тук, провели сме предварителни срещи, стиковали сме нещата. На 4 март очакваме неговото посещение. С цел сигурност няма как да издам програмата, но като цяло ще се съобразим с това, че е почивен ден и ще гледаме непосредствено преди пристигането му на определените обекти да затваряме движението, за да затрудняваме минимално придвижването на гражданите в столицата\", заяви Муеров.   Той посочи, че движението ще бъде затваряно по различно време на различни обекти.\r\n\"Първоначално ще бъде затворено движението по самото посрещане, което ще бъде на Паметника на незнайния воин. Там ще бъдат обособени контролно-пропускателни пунктове. Според план-програмата на Дмитрий Медведев ще бъдат поетапно затваряни и другите участъци“, коментира началникът на охранителната полиция и посочи, че периметърът, в който ще има затваряне на улици, е в централната част на града. „Става дума за участъка Народно събрание – катедралният храм „Александър Невски“, Министерски съвет и президентството. Затова ще бъде мобилизиран целият полицейски ресурс на СДВР и Дирекция „Жандармерия“, обясни инспектор Муеров и уточни, че няма да бъдат командировани полицаи от други градове.  Целият ресурс на столичната полиция ще бъде ангажиран с осигуряване на обществения ред по време на мероприятията на 3 март, допълни още главен инспектор Борислав Муеров.\r\n“Във връзка с предстоящия Национален празник е създадена необходимата организация. Със съдействие на Дирекция „Жандармерия“, НСО и военната полиция. Целият ресурс на СДВР е ангажиран в мероприятието по осигуряване на обществения ред на 3 март и съпътстващите много мероприятия във връзка с празника“, заяви инспектор Муеров.   Той посочи, че в 12.00 ч. ще се издигне националното знаме пред паметника на Незнания воин.    \"Там ще бъдат изградени 6 контролно-пропускателни пункта, като през един от тях, който ще е от югозападната страна на „Ал. Невски“, ще бъдат допускани граждани. След това от 14.00 ч. ще бъде затворено движението във връзка с тържествената заря-проверка на пл. „Народно събрание“. Там ще има контролно-пропускателни пунктове по същия ред, като през ул. „Раковска“ и ул. „Цар Освободител“ ще се допускат граждани\", каза още началникът на охранителната полиция.", "date": "2019.03.03", "title": "Целият ресурс на СДВР ще следи за реда на 3 март, затварят улици поетапно заради Медведев"}
{"url": "https://www.actualno.com/crime/katastrofa-zatvori-am-trakija-kraj-plovdiv-news_725051.html", "text": "  Катастрофа затвори движението на автомагистрала \"Тракия\" тази сутрин, при 144 километър в посока Бургас.     Камион е блъснал отзад джип на магистралата, близо до град Раковски. Инцидентът е станал малко след 7.00 часа тази сутрин, предаде БГНЕС.   При удара няма пострадали, а движението е ограничено до изтегляне на катастрофиралите превозни средства. Движението се осъществява в активната лента и се регулира от пътна полиция. Снимка: архив   ", "date": "2019.03.03", "title": "Катастрофа затвори АМ \"Тракия\" край Пловдив"}
{"url": "https://www.actualno.com/vraza/nacionalnijat-praznik-3-mart-zapochva-v-severozapada-news_725064.html", "text": "  С празнично шествие, което ще бъде съпроводено от 25-метров национален флаг ще започне във Враца тържественото отбелязване на 141 години от Освобождението на България. Пъстрата колона ще тръгне в 10:30 часа от пл. \"Македония\" и ще продължи до пл. \"Христо Ботев\", където  в 11:00 часа ще започне официалната церемония по издигане на българското знаме по случай Националния празник. След тържествения ритуал врачани ще видят  изпълнения на на дует \"Пирин\". По традиция на площада ще се вихрят и пъстри хора. И в деня на празника Община Враца ще  раздаде националния  флаг на участниците в честването на 3 март.     С тържествен военен ритуал ще бъде издигнат националният флаг на 3 март в Монтана. Церемонията започва  в 10.30 часа на площад “Жеравица”. Тя ще бъде осъществена от Военно формирование - Враца, под звуците на духов оркестър “Дико Илиев” към народно читалище “Разум 1883”. След приветственото слово на кмета на Монтана Златко Живков,  Негово Високопреподобие архимандрит Антим- протосингел на Видинската митрополия, ще отслужи благодарствен молебен. След ритуала в 11.30 ч. в Младежкия дом ще започне концертът \"Любими песни от български филми\".   С програма в две части- културна и спортна, Община Мездра ще отбележи Националния празник 3-ти март. Тържеството ще започне в 9:30 часа на пл. \"България\", а стартът на XVII национален шосеен пробег \"3-ти март\" е в 10.15 часа в Алеята на кестените.\r\nВ Лом тържеството започва в 11.00 часа, пред паметника на дядо Цеко Войводата. В празничната програма ще участват Гуна Иванова, Ива и Велислава Костадинови, формация \"Патриотика\" и Снежина Темелкова.  Празничен концерт по повод Националния празник на България организират и в Роман. Той ще започне в 10.30 часа пред народно читалище \"Христо Ботев- 1907\".\r\nВ Белоградчик програмата за 3 март започва в 10.00 часа с изпълнения на патриотични и военни маршове и песни, в 10.30 часа е церемонията по издигане на националния флаг. Общоградското тържество започва в 10.50 часа пред народно читалище \"Развитие- 1893\". В програмата са включени изпълнения на децата от Детски комплекс, детска градина \"Иглика\", клуб на пенсионера \"Мадона\", Младежкия дом, клуб \"Млади възрожденци\".   В Берковица тържествата за Националния празник започват от 10:00 часа с ритуал по издигането на националното знаме, празнична програма и поднасянето на венци и цветя. Организатори на събитието са Общинска администрация- Берковица и народно читалище  \"Иван Вазов -1872\".    ", "date": "2019.03.03", "title": "Националният празник 3 март започва в Северозапада"}
{"url": "https://www.actualno.com/society/zapochna-oficialnoto-chestvane-na-3-mart-pred-vechnija-ogyn-v-sofija-news_725068.html", "text": "  В центъра на София, пред паметника на Незнайния воин, започна официалната церемония по издигане на Националното знаме на Република България на връх , предаде БГНЕС.     Стотици са гражданите, дошли да наблюдават тържествената церемония, с която отбелязваме 141 години от Освобождението на България. Строени са представителите на властта, представителите на висшето духовенство, начело с патриарх Неофит.\r\nФанфари оповестиха началото на церемонията. В центъра на вниманието са строените под конец гвардейци, както и представителният духов оркестър.\r\nНачалникът на отбраната ген. Андрей Боцев посрещна президентът и върховен главнокомандващ на Въоръжените сили Румен Радев на площада, който прие строя и поздрави гвардейците. По време на церемонията ще се проведат 20 артилерийски салюти.  По-рано в патриаршеската катедрала „Св. Александър Невски” се състоя литургията по повод 141 години от Освобождението. Бяха отслужени Молебен за здравето и преуспяването на и Панихида за всички войни, дали живота си за българската свобода по време на          Започнаха и честванията на историческия връх Шипка, където и тази година хиляди българи присъстват независимо от метеорологичните условия. Заупокойна молитва в памет на загиналите герои за свободата на България отслужи Великотърновският митрополит Григорий. е председателят на парламента Цвета Каранчева. \"Саможертвата на всички, които са дали живота си за свободата на България, ще помним поколения българи и ще възпитаваме децата си с тази памет\", каза тя пред множеството на върха.\r\nКулминацията е зарята-проверка пред Народното събрание.   След няколко часа в центъра на София ще се състои и кулминацията на тържествата. Тържествената заря-проверка започва в 19.00 часа в небето над площад Народно събрание. Тогава президентът Румен Радев ще произнесе слово.    На 3 март 1878 година в градчето Сан Стефано, днешен Йешилкьой, предградие на Истанбул, е подписан мирен договор между Русия и Османската империя. С него се слага край на Руско-турската освободителна война /1877-1878 г./ и се създава Българска държава след 500-годишно османско владичество.\r\nПричина за Руско-турската война е жестокото потушаване на Априлското въстание от 1876 година, което предизвиква огромен отзвук в Европа. Редица видни европейски общественици и държавници, сред които личат имената на Уилям Гладстоун, Виктор Юго издигат глас в подкрепа на потиснатите българи. Войната става неизбежна, след провала на Константинополската конференция и отказа на Османската империя да се реформира и зачита правата на своите християнски поданици. Тя завършва с победа на руското оръжие.\r\nСанстефанският мир е подписан на 3 март /19 февруари стар стил/. Тази дата не е избрана случайно. Тя съвпада с коронацията на Александър ІІ през 1855 година и освобождаването на крепостните селяни в Русия през 1861 година, за което руският император получава прозвището Освободител. Договорът е прелиминарен – т. е. предварителен и подлежи на одобрението на останалите Велики сили. Според него, освободена Българияе автономно, трибутарно (плащащо данък), васално княжество със свое народно правителство и войска. Площта му е над 170 000 кв. км.   Пълномощници от руска страна са граф Н.П.Игнатиев и А. И. Нелидов, а от турска страна - Савфет паша и Садулах бей. Чл. 6 -11 се отнасят до България, която е създадена като автономно трибутарно княжество с християнско правителство и своя войска. Границите на княжеството обхващат Северна България(без Северна Добруджа), Тракия (без Гюмюрджинско и Одринско) и Македония (без Солунската област и Халкидическия п-в). Чл. 7 от договора урежда устройството и управлението. Държавата се управлява от княз, избран от населението с одобрението на Великите сили и Високата порта. Парламентът е трябвало да изработи Органически устав (Конституция). Предвижда се и временно руско управление за срок от две години, което се осъществява от специален императорски комисар. Чл. 8 предвижда да се плаща специален данък на Високата порта.\r\nСъс Санстефанския мирен договор България възкръсва отново на картата на Европа. Нейното население наброява 4 800 000 души. Санстефанският мирен договор от една страна решава проблема с легитимността на българската държавност, а от друга е убедително доказателство за българското териториално присъствие на Балканския полуостров.\r\nСанстефанска България, с малки изключения, припокрива картата на Екзархията от 1870 година, с която султанът легитимира православната духовност на българското население.\r\nЕдин от важните резултати на Санстефанския договор е, че той създава един идеал, който е в основата, както на големите успехи, така и на националните катастрофи за българската държавност след 1878 година. Англия и Австро-Унгария се обявяват против санстефанския договор. По тяхна инициатива той е ревизиран и заменен с Берлинския договор през юли 1878 година. По силата на неговите клаузи санстефанска България е разделена на пет части - Северна България и Софийския санджак формират васалното Княжество България, което плаща ежегоден данък на турския султан, има своя милиция и се ръководи от княз, избиран от народа, но със съгласието на Великите сили и султана; земите между Стара планина и Родопите се обособяват в отделна автономна област с име Източна Румелия, управлявана от генерал-губернатор, назначаван от Високата порта; Македония и Одринско остават в пределите на Османската империя под пряката власт на султана; градовете Пирот и Враня се предават на Сърбия, а Румъния получава Северна Добруджа.\r\nОт 1888 година 3 март се празнува като Ден на Освобождението на България от османско владичество. Еднократно като официален празник денят е отбелязан през 1978 година по повод 100-годишнината от Освобождението. 10 години по-късно той става официален празник, а с решение на Великото Народно събрание от 5 март 1990 година датата е обявена за Национален празник.", "date": "2019.03.03", "title": "Започна официалното честване на 3 март пред Вечния огън в София"}
{"url": "https://www.actualno.com/society/prognoza-za-vremeto-3-mart-nedelja-news_725029.html", "text": "  Днес, на празничния 3-ти Март, облачността ще е разкъсана, често значителна, но без съществени валежи. Вятърът ще е слаб от запад-северозапад, в източните райони - от югоизток. Това съобщи за Агенция „Фокус“ Анна Дякова - дежурен синоптик в Националния институт по метеорология и хидрология (НИМХ).     Атмосферното налягане ще се повишава и ще стане близко до средното за март.   Над Черноморието ще има разкъсана облачност. Вятърът ще е слаб, от югоизток. Максималните температури ще са 7° - 9°, температурата на морската вода е 6°. Вълнението на морето ще бъде 2 бала.\r\nНад планините ще е предимно облачно. На отделни места ще превали слаб сняг. Ще духа умерен северозападен вятър. Температурите ще се понижат. Максималната на височина 1 200 метра ще е около 2°, а на 2 000 метра - около -5°.  ", "date": "2019.03.03", "title": "Прогноза за времето - 3 март (неделя)"}
{"url": "https://www.actualno.com/chronicles/bosna-i-hercegovina-objavjava-nezavisimost-ot-ugoslavija-news_725011.html", "text": "  Босна и Херцеговина е планинска държава, разположена в западната част на Балканския полуостров. Столицата ѝ е Сараево. Граничи на север, запад и юг с Хърватия, на изток със Сърбия, а на югоизток с Черна гора. Първата страна в света, признала на 15 януари 1992 година независимостта на Босна и Херцеговина, е България.     Босна и Херцеговина е една от шестте федерални единици, образуващи бившата Социалистическа федеративна република Югославия. Републиката успява да извоюва своята независимост по време на войните в СФРЮ през 90-те години на 20 век и според Дейтънското споразумение е протекторат на международната общност, който се администрира от Върховен представител, избиран от Европейския парламент. Страната е децентрализирана и в административен план е разделена на две части и един окръг: Федерация Босна и Херцеговина и Република Сръбска и Окръг Бръчко. Самите Босна и Херцеговина са историко-географски райони, които днес нямат политически статут.   ", "date": "2019.03.03", "title": "Босна и Херцеговина обявява независимост от Югославия"}
{"url": "https://www.actualno.com/europe/naprejenie-vyv-frenskija-pristanishten-grad-kale-news_725070.html", "text": "  Мащабна полицейска акция се провежда във френския пристанищен град Кале – основен транзитен път за мигранти към Великобритания, съобщава АФП. Около 50 нелегални мигранти успяха да пробият охраната на пристанището и да се качат на ферибот, току-що пристигнал от британския град Доувър, предаде БГНЕС.     Властите в Кале съобщиха, че мигрантите са използвали саморъчно направена стълба и са успели да се покатерят на ферибота по прилив. Заради придошлите води няколко от търсещите убежище хора е трябвало да бъдат спасявани, след като паднали във водата.   Полицията се намесила и успяла да залови голяма част от мигрантите. Фериботът е бил претърсен, а трафикът през Ламанша временно спрян. Два от фериботите, които пристигнали от Великобритания късно снощи са били задържани на дрейф в морето докато тече полицейската операция в Кале. Снимка: архив   ", "date": "2019.03.03", "title": "Напрежение във френския пристанищен град Кале"}
{"url": "https://www.actualno.com/asia/ujna-koreja-i-sasht-prekratjavat-syvmestnite-uchenija-kraj-korejskija-poluostrov-news_725041.html", "text": "  Южна Корея и САЩ прекратяват съвместните учения, за да подкрепят ядреното разоръжаване на Корейския полуостров, съобщи агенция Yonhap. Новината идва само дни след края на срещата на върха между САЩ и Северна Корея в Ханой, предаде БГНЕС.     Според съобщението на агенцията, прекратяване на годишните съвместни учения между САЩ и Южна Корея близо до Корейския полуостров, ще допринесе за дългоочакваното ядрено разоръжаване на Северна Корея.   Новината за края на двете учения “Key Resolve” и “Foal Eagle” беше потвърдена и от Министерството на отбраната на САЩ.", "date": "2019.03.03", "title": "Южна Корея и САЩ прекратяват съвместните учения край Корейския полуостров"}
{"url": "https://www.actualno.com/curious/edva-6-dyrjavi-v-sveta-garantirat-ravni-prava-na-myjete-i-jenite-news_725038.html", "text": "  Светът се стреми към равенство между половете, но се движи в тази посока с твърде бавни темпове, се казва в доклад на Световната банка.     В момента само шест държави в света гарантират равни права на мъжете и жените, което все пак е увеличение от нула преди десетилетие, когато Банката започва да оценява държавите по този критерий, припомня БГНЕС.   Белгия, Дания, Франция, Латвия, Люксембург и Швеция са единствените получили пълната оценка от 100 в доклада „Жените, бизнеса и закона 2019 година“ на Световната банка.\r\nОт трите държави, най-голям напредък през последните 10 години е отбелязала Франция с приемане на закон срещу домашното насилие, въвеждане на криминални наказания за сексуален тормоз на работното място и на платено майчинство.  В доклада на Световната банка България е поставена на 27-мо място с общ резултат 93.75/100 точки. Анализът се базира на няколко критерии: възможност за посещаване на различни места, започване на работа, заплащане, брак, деца, управление на бизнес и авоари, получаване на пенсия. Един от въпросите, по които всяка страна е оценявана е: „Има ли законодателство срещу домашното насилие?“.\r\nДържавите в Близкия изток и Африка са със средна оценка 47.37/100 точки, което означава, че в тези държави жените се ползват с по-малко от половината права, които имат мъжете.   Средната глобална оценка е 74.71/100, което е увеличение с повече от 4.5 пункта в сравнение с данните от преди десетилетие. Въпреки това, Световната банка отбелязва, че във всяка една средностатистическа страна, жените имат само ¾ от правата на мъжете.    ", "date": "2019.03.03", "title": "Едва 6 държави в света гарантират равни права на мъжете и жените"}
{"url": "https://www.actualno.com/politics/bojko-borisov-bylgarskata-duma-veche-ne-samo-se-chuva-no-se-tyrsi-i-ceni-news_725046.html", "text": "  \"Честит Трети март! В деня на Националния ни празник се прекланяме пред подвига на всички герои, които се бориха и постигнаха свободата на България. Почитаме паметта на нашите предци и поколения наред пазим яркия спомен за делото им, което е извор на национална гордост и чувство за дълг и отговорност към България.\" Така започва поздравлението на министър-председателят Бойко Борисов към българите по повод Националния празник на Република България 3 март.     Саможертвата на нашите възрожденци никога няма да бъде забравена, защото носи в себе си българския дух, който е несломим и не спира да намира нови проявления на своята сила и непреходност, казва още Борисов в речта си.   \"Поколения българи се бориха, за да си върнем свободата, независимостта, държавността, да заемем достойно място сред развитите демократични държави. Днес, когато тези национални каузи са спечелени, продължаваме да отстояваме авторитета на България пред света. Няма как да не се чувстваме горди с постигнатото от всички нас заедно, когато виждаме уважението и признанието на нашите външнополитически партньори. Вековете чуждо управление са далеч в миналото и българската дума вече не само се чува, но се търси и цени.\", казва още министър-председателят.\r\n\"Идеалите на Възраждането са надградени със 141-годишните опит и мъдрост на българската нация. Днес съм убеден, че трябва да сме  повече оптимисти, защото реалните резултати от постигнатото са видими и имам вярата, че ще продължим да ги надграждаме заедно като народ. Защото неведнъж сме показали, че умеем да сме единни, особено пред трудностите. Защото можем да сме пример за етническа толерантност и знаем как да живеем в разбирателство. И най-вече защото ценим мира и просперитета.\", завършва поздравлението си Бойко Борисов.  ", "date": "2019.03.03", "title": "Бойко Борисов: Българската дума вече не само се чува, но се търси и цени"}
{"url": "https://www.actualno.com/celebrate/svv-mychenici-evtropij-kleonik-i-vasilisk-amasijski-news_725013.html", "text": "  Скоро след мъченическата смърт на св. Теодор Тирон в град АмасияРечник (в малоазийската област Понт) умрял управителят, който го осъдил, а на негово място бил назначен друг управител, който със същата строгост започнал да преследва християните. След като приел длъжността, той веднъж заповядал да му прочетат отчета със съдебните дела в управлението на неговия предшественик. Между другото му прочели делото на св. Теодор Тирон. Управителят отишъл да прегледа остатъците от езическото капище, подпалено от мъченика, и след това запитал къде са другите християни, които били заловени заедно с Теодора. Казали му, че всички са в затвора. Той заповядал да доведат при него тримата: двамата братя Евтропий и Клеоник, които били особено близки с Теодор Тирон, и Василиск, племенника на светия мъченик.     Тези християни през време на затворничеството си в тъмницата обърнали към Христа много езичници, затворени заедно с тях поради различни престъпления. Светите мъченици им проповядвали словото Божие и им показвали пример на християнско служение и преданост към Иисуса Христа; защото християнските мъченици били кротки и търпеливи, към всички проявявали любов и състрадание твърдо се уповавали на Бога и понасяли безропотно затвора и всички лишения. Между другите повярвал и тъмничният стражар. Когато му съобщили заповедта на управителя, той влязъл в тъмницата и казал на тримата християни: \"Ставайте! Дойде отдавна очакваното от вас време. Управителят ви вика. Не забравяйте и мене в доброто ваше изповедание!\" Християните бързо се приготвили да вървят, а другите затворници започнали да плачат и скърбят, като знаели, че мъчения, а може би и смърт застрашават приятелите им. \"Не плачете, братя! – казал им св. Евтропий. – Ще се видим пак. Молете се за нас и изпросете от Бога да се прекрати идолопоклонството и цял свят да се изпълни с Христовата благодат!\"\r\nТе били доведени при управителя. Управителят, който чул, че Евтропий е особено уважаван от другарите си, обърнал се най-напред към него и ласкаво го попитал за неговото име и звание. Евтропий на всички въпроси на управителя отговарял с радостно спокойствие.\r\n- Аз виждам – казал му управителят, - че ти си толкова умен, колкото и красив. Вероятно си се учил на мъдрост?  - Аз съм придобил оная мъдрост, която учи да се уповаваме на Христа – отговорил Евтропий.\r\n- Послушай ме – казал управителят, - принеси жертва на боговете и убеди другарите си да сторят същото! Аз ще пиша на императора, той ще те възвеличи с почести и ще те награди с богати дарове. Ако пък не се покориш на волята му, всички вас ще предам на жестоки мъки.\r\n- Не се надявай да ни прелъстиш с обещания или да ни уплашиш със заплахи – възразил Евтропий. – Каква полза за нас от временните блага, от почестите и богатствата, които тъй често биват гибелни за човешката душа? Ние всички сме готови да страдаме и да умрем за името Христово. Христос е богатство и чест, и наша слава. Той е извор на живот. Той ни пази и може да ни избави от ръцете ти, ако такава е волята Му.    Тогава управителят заповядал да мъчат Евтропия, а на Клеоник и Василиск казал: \"А вие какво ще кажете? Съгласни ли сте да принесете жертви на боговете или искате да страдате заедно с Евтропий?\"\r\n- Ние изповядваме същия Бог – отговорили те – и искаме да страдаме с Евтропий.\r\nУправителят заповядал да ги предадат на мъчения. Били ги с ремъци тъй жестоко, че шурнала кръв. Но те мъжествено понасяли страданията, като се издигали с душата си към Бога.\r\n\"Боже благи и милостиви! – гръмко се молел св. Евтропий, - Боже, Който спасяваш праведниците и обръщаш грешниците! Дай ни търпение и помогни ни, както си помогнал на Твоя раб Теодор! Амин!\" – извикали Клеоник и Василиск и внезапно мъчителите спрели, като че ли удържани от невидима сила. Мъчениците видели Иисус Христос в слава и Теодор Тирон да стои близо до Него. Те чули думите: \"Аз виждам старанията ви, ще ви бъда помощник докрай и имената ви ще се впишат в книгата на живота!\"\r\nПодкрепени от чудното видение, християните гръмогласно славели и благодарели на Бога, а мъчителите пристъпили до управителя и го молели да ги освободи, понеже не са в състояние повече да мъчат християните.   - Това е магьосничество! – извикал изученият управител. – Чрез какви вълшебства тия измамници прелъстиха моите служители? Но мнозина от присъстващите се удостоили да видят чудесното явление. Те казали на управителя: \"Това не е вълшебство, а Богът на християните помага на Своите служители. Ние видяхме техния Цар Христос и чухме глас от небето, видяхме също така и умрелия Теодор, какъвто го знаехме жив.\"\r\n- А защо аз нищо не видях и никакъв глас не чух? – запитал управителят.\r\n- Ти не виждаш с душевните си очи – казал му Евтропий, - затова и не си видял небесното явление. Князът на тоя век е ожесточил сърцето ти и над тебе се сбъдват думите на пророка: \"С ушите си тежко слушат, а очите си са затворили\" (Ис. 6:10).\r\nКато видял, че народът се вълнува, управителят заповядал да прекратят изтезанията на християните. Отвели ги в тъмницата. Затворниците радостно ги приветствали, гръмко викайки: \"Нашата помощ е в името на Господа, който сътвори небето и земята\" (Пс. 123:8).\r\nУправителят бил твърде загрижен и не знаел какви мерки да предприеме в случая. Във време на обед той казвал на приятелите си: \"Какво да правя с тия люде? Целият народ се вълнува. Какво е вашето мнение?\"\r\n- Заповядай по-скоро да ги накажат смъртно – отговорил един от присъстващите. – Ако продължаваш да се бавиш, целият народ ще остави боговете и ще се обърне към Оня Бог, Когото те проповядват.\r\nНо управителят повече желаел да ги склони да се отрекат, отколкото да ги предаде на смърт. Затова той решил да изпита още силата на думите и лъжливите обещания и веднага пратил за Евтропий.   - Съгласен ли си сега да се поклониш на боговете? – запитал го той.\r\n- Понеже Господ Бог мой е жив – отговорил св. Евтропий, - аз и да помисля за това не мога.\r\n- Седни и обядвай с нас – казал му ласкаво управителят.\r\n- Не – отговорил мъченикът, - няма да седна с вас, понеже в Писанието е казано: \"Който ходи със светии, ще се освети, а който с нечестиви ходи, техен съучастник ще стане\".\r\n- Виждам, че си злонравен – казал му управителят.   - Не съм злонравен, но изпълнявам заповедта на моя Господ – спокойно отговорил Евтропий.\r\nТук управителят пак започнал да го убеждава да принесе жертва на боговете. \"Ти поне самичък принеси жертва – казал му той, - само за да види това народът и да не се отвращава от боговете!\"\r\n- Искаш да бъда наставник на другите в злото ли? – отговорил Евтропий. – Моят Господ е казал: \"Който съблазни едного от тия малките, които вярват в Мене, за него е по-добре да му надянат воденичен камък на шията и да го хвърлят в морската дълбочина\" (Мат. 18:6).\r\nТогава управителят заповядал да донесат много злато, сребро и драгоценни дрехи. \"Всичко туй ще ти дам – казал му той – и още повече от това, ако само кажеш на народа, че ти се покоряваш и се готов да принесеш жертва на боговете. А подир това се моли на своя Бог колкото искаш.\"\r\n- Престани да изкушаваш Христовия раб – казал му Евтропий. – Каква полза за човека да придобие цял свят, ако той погуби душата си? Какво ще замени душата му? (Мат. 16:26) Защо се бавиш? Осъди ни на смърт, понеже можеш да бъдеш уверен, че нищо няма да ни разлъчи от любовта Христова (Рим. 8:39).   Управителят още дълго го увещавал, но най-после като се убедил, че това е безполезно, пратил го в тъмницата, гдето през всичкото време другарите му не преставали да се молят за него.\r\nУправителят осъдил Евтропий и Клеоник на кръстна смърт, а заповядал да оставят Василиск в затвора, без да обръща внимание на молбата му да не го разлъчват от другарите му.\r\nКогато светите мъченици били отведени вън от града и видели приготвените за тях кръстове, гръмогласно започнали да благодарят на Господа, че ги е удостоил с кръстна смърт. Те Го молели да помогне на християните и да им даде сила да изтърпят гонението. Множество народ вървяло подир светите мъченици. Приковали ги на кръстовете и те с молитва предали душите си Богу, като чули глас от небето, който ги призовавал към по-добрия живот. Това станало в края на ІІІ век.\r\nВасилиск, след като прекарал няколко години в тъмница, бил посечен с меч близо до град Коман. Паметта му се чества в деня на неговата смърт – 22 май. © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2019.03.03", "title": "Свв. мъченици Евтропий, Клеоник и Василиск Амасийски"}
{"url": "https://www.actualno.com/society/bylgarskoto-opylchenie-spomen-za-duha-obyrnal-hoda-na-istorijata-news_724109.html", "text": "   Когато Иван Вазов написва \"Епопея на забравените\", той се обръща с цялата обич на поета към своя народ и го призовава да помни героите си. Когато времето на идеалите и високите цели е отстъпило пред човешката алчност и самозабрава, Вазов застава между миналото и настоящето, за да ни покаже пиянството на един народ, дръзнал да се вдигне от пепелищата на историята.      Шедьовърът на Вазов \"Опълченците на Шипка\" дава може би най-добрата художествена представа за безпримерния подвиг на българина да пожертва себе си за народната правда, да запише името си в съзнанието на признателните поколения, да строши оковите на клеветата за подарената свобода.\r\nВ действителност българското опълчение извършва чудеса от храброст и не без основание трябва да кажем, че изнася по-голямата част от бойните действия по време на Шипченската епопея, обърнали хода на Руско-турската освободителна война от 1877-1878 г.   След разгрома на Априлското въстание светът бързо научава за зверствата, извършени в Българско. А часът, в който народите на Балканите ще заявят себе си като самостоятелни политически сили, отдавна е настъпил. За българите също няма повече време за губене. Те започват да се подготвят за предстоящата Руско-турска военна офанзива още в края на драматичната 1876 г. Руските власти дават положително становище на очакванията на българския народ да се включи в битката със своя самостоятелна войска.\r\nНа 20 октомври 1876 г. руският военен министър генерал Дмитрий Милютин подписва заповедта за създаването на българското опълчение, което окончателно е утвърдено от император Александър II дни по-късно. Към опълчението от български и руски военни и офицери започнали да се записват и много доброволци. Броят постепенно растял, като към структурите непрекъснато прииждали младежи и от вътрешността на страната, и от емиграцията.    В първите месеци на 1877 г. в град Кишинев доброволците били разпределени в три батальона, а след обявяването на войната през април, българските военни части постепенно се разраснали до 7500 бойци. Тогава те получили и названието \"Българско опълчение\" и попаднали под командването на генерал Николай Столетов. Специална комисия извършила подбора на кандидатите, който включвал доброволци между 14 и 65-годишна възраст. Свидетелствата разказват, че в началото на военните действия руското командване определило на българите предимно обозни функции. Но опълчението доказало храбростта и силите си още в първите мигове на конфликта под байрака, подарен от жителите на град Самара и останал в нашата популярна книжнина като 'Самарското знаме'.    За безстрашието на нашите доброволци свидетелства руският генерал Раух: \" Българските дружини се биха и умираха геройски. Въпреки убийствения огън, измъкващ от строя цели редици, дружините не трепваха, но даже сами минаваха в настъпление, и само когато почти половината от офицерите и низшите чинове излязоха от строя, отстъпиха пред грамадното числено превъзходство на противника \".\r\nБоят при Стара Загора кара руските военни изцяло да променят отношението си към опълчението. Впечатлени от себеотрицанието и жертвоготовността на българите, командването включва опълченците към състава на VIII корпус, който защитава прохода Шипка, обърнал до голяма степен хода на военните действия. Отбраната на Шипченския проход е свързана с формирането на отряд, чийто командир става генерал Столетов. В бойната единица влиза съставът на Тридесет и шести пехотен орловски полк, Тридесет и пети пехотен брянски полк, както и I, II, III, IV и V-та опълченска дружина. По време на критичните мигове през август 1877 г. героите от Шипка защитават с цената на неимоверни усилия прохода. Възхитен от видяното, генерал Радецки заявява на военния кореспондент А. М. Млоховски дьо Белина от френския вестник „L'Estafette“: \" Пишете главно за храбрите ми полкове и доблестното българско опълчение, които, нямайки боеприпаси, отблъскваха турските атаки с камъни \". Давайки висока оценка на своите военни дружини, техният командир генерал Николай Столетов в телеграма до началника на полевия щаб генерал-лейтенант Артур Непокойчицки докладва: \" Що се отнася до българите, то не ще се уплашат дори ако ги изразходваме до последния човек \". Освобождението на България довежда до преобразуване на опълченските дружини в Българска земска войска, която се отчислява като самостоятелна сила от руската армия. Наред с великия подвиг на опълченците и макар без политическа организация, българите участват и в други многобройни отряди по време на Освободителната война. Те вършели разузнавателна дейност; охранявали стратегически обекти; оказвали помощ на военните части; давали насоки за преките пътища; снабдявали полковете с храна, вода и куршуми; организирали лазарети; биели се редом до блестящо подготвените офицери и пълководци. И така доказали, че свободата на България е извоювана с величието на духа \" там нейде навръх планината \".    ", "date": "2019.03.03", "title": "Българското опълчение: Спомен за духа, обърнал хода на историята"}
{"url": "https://www.actualno.com/burgas/burgas-e-na-pyt-da-popravi-edna-goljama-nespravedlivost-news_724678.html", "text": "  Александър Георгиев – Коджакафалията е най-големият дарител на Бургас. Живял в началото на 19 век, той е дал безвъзмездно земя на много свои съвременници, за да построят домове за децата си. В Бургас обаче, няма паметник на човека, дарил хиляди декари ниви на общината и на бедните. Дори Коджакафалийската махала, където всяка педя земя е подарена от него за къщи, сега е жилищен комплекс, който се нарича „Братя Миладинови”.     Единственият паметник, който може да напомня на следващите поколения за милосърдното му, не е пред погледите на бургазлии.\r\nСега община Бургас се опитва да поправи тази липса на признателност. През пролетта ще бъде обявена процедура за възлагане на обществени поръчки. Ще бъде отрит конкурс за идеен проект за паметник от бронз или камък. Има вариант да бъде изработен нов паметник, или реплика на единствения съществуващ до сега, който е от двадесетте години на миналия век.   Община Бургас е взела мнението и на творците от Дружество на художницитe по работния вариант, заложени в двете технически задания.  След обсъждане е станало ясно, че от Дружеството на художниците нямат забележки по представената документация за изграждането на паметник.\r\nОтносно идеята да се създаде реплика на единствения паметник на Коджакафалията, творците са дали становище да бъдат запазени камъните от оригинала.\r\nСлед като приключи на работата по документацията, тя ще бъде изпратена в Дирекция \"Обществени поръчки\" на общината.    ", "date": "2019.03.03", "title": "Бургас е на път да поправи една голяма несправедливост"}
{"url": "https://www.actualno.com/society/navyrshvat-se-6-godini-ot-smyrtta-na-plamen-goranov-news_725076.html", "text": "  На 3 март 2019 година се навършват 6 години от смъртта на . Пламен е роден през 1976 година и завършва Варненския икономически техникум, а след това и Стопанската академия в Свищов. До смъртта си е имал фирма за височинна изолация в Добрич.     Самозапалва се на 20 февруари 2013 г., по време на протестите от началото на 2013, след като отправя искане за „оставка на Киро и всички общински съветници до 17 ч. на 20 февруари 2013 г.“.   Преди да умре Пламен Горанов няколко пъти заявява, че намерението му не е било да се самоубива. Според най-близките му приятели Пламен умира поради грешка в плана си и не е искал да се самоубива. Според заявление на прокуратурата е пламнал при конфликт с охраната на община Варна. Въпреки че бяха официално поискани от близки и приятели на Пламен, записите от камерите пред община Варна не бяха споделени с обществото, дори и след приключване на следствието месеци по-късно.\r\nСпоред множество източници, докато е горял, Горанов е викал „Киро, Киро, днес трябваше да съм в Анталия…“ и също така е носил със себе си плакат с надпис „Оставка на Киро и целия Общински съвет до 17.00 часа на 20.02.2013 г.“. Непосредствено след запалването плакатът е прибран от служител на общината и впоследствие е предоставен на следствието.  Докато е в болницата, няколко призива за кръводаряване за Пламен Горанов се появяват в медиите и социалните мрежи, на които се отзовават над 300 души. \r\nС изгаряния от около 80% по цялото тяло, почива на 3 март 2013 г. около 20:30 ч. във Варненска Военноморска болница.\r\nСлед самозапалването и гибелта на Пламен Горанов кметът е подложен на силен обществен натиск, който довежда до неговата оставка. Общинският съвет обаче отказва да подаде оставка въпреки последвалия граждански натиск.       На видеозапис, разпространен в медиите и социалните мрежи впоследствие, Пламен Горанов заявява: „Освен правителството, мисля, че във Варна основният виновник за този протест е ТИМ“.\r\nЧесто бива сравняван с Мохамед Буазизи, самозапалил се и дал начало на Арабската пролет, и Ян Палах, самозапалил се по време на Пражката пролет. \r\nПламен Горанов е вторият самозапалил се по време на избухналите протести през 2013 г.. На 18 февруари 2013 г. 26-годишният Траян Маречков първи се самозапалва на една от главните улици във Велико Търново  оставяйки предсмъртно писмо с думите „Давам живота си за народа, семейството и България с надеждата, че политиката и правителството ще подобрят стандарта на народа“.След Пламен Горанов, на 26 февруари 2013 г. в Раднево се самозапалва 53-годишният Венцислав Василев , а на 13 март 51-годишен мъж се запалва пред президентството .\r\nЕдинственият непосредствен негов роднина и наследник е баща му. Има много роднини от второ коляно.\r\nНа 5 март 2013 година варненци започват издигането на грамада от камъни пред централния вход на община Варна, която общинските власти се опитват безуспешно да премахнат.      Датата 6 март 2013 г., три дни след смъртта му, е обявена за На благодарствен молебен за помирение на българския народ, за благоденствие и за преодоляване на всички социални и икономически проблеми в страната българският патриарх Неофит казва: „Потресени бяхме от трагичната участ на млад човек, който в отчаян опит за промяна загуби живота си...Християнската и човешката ни съвест не може да мълчи пред предизвикателството на достигналия широки размери социален протест. Обществото ни преживява дълбока криза, криза на отношението ни към живота, към света, към ближния“.\r\nНа 1 април също пред Община Варна 70-годишната Елена Златева се опитва да се самозапали от отчаяние поради бедност и отказана социална помощ от Общината.\r\nНа 21 октомври 2013 година в редакциите на българските медии е получена информация от Районната прокуратура, Варна по досъдебното производство, водено във връзка със смъртта на Пламен Горанов.", "date": "2019.03.03", "title": "Навършват се 6 години от смъртта на Пламен Горанов"}
{"url": "https://www.actualno.com/actualno/svobodata-e-systojanie-na-duha-news_725079.html", "text": "  Пиша това, което ще прочетете в долните редове не като някакъв страстен привърженик на западната политика, сляп  европеид и/или безскрупулно продажен русофоб, а като ежедневен българофил. Българофил, който днес се чувства не само невероятно тъжен, защото знае истината, и безизходно самотен, понеже не е забравил да помни, но и достатъчно свободен, за да не мълчи.     Покрай документалния филм за Ботев „На прощаване“ (2018), който направихме с моя колега и приятел Борислав Марков се уморих да повтарям, че голямото послание на лентата е да спрем да се отнасяме политкоректно и избирателно към собствената си история; да обърнем внимание не само на победите и славата, но и на пораженията и позора в миналото ни, защото последните са пътят към себепознанието; да гледаме на епохите, личностите, процесите и фактите с широко отворени очи. Това важи не само за Ботев.\r\nДнес празнуваме 3-ти март – може би най-значимата дата в цялата ни история. Поне по думите на съвременниците. Веят се байряци, пишат се патетични постове, щастието е невероятно – все едно сме пред портите на Рая. Нека видим обаче каква е историческата действителност, свързана с този ден.\r\nАз се прекланям пред безсмъртната смърт на всички онези български и чужди знайни и незнайни войни – техният подвиг ще остане изписан със златни букви върху страниците на историята завинаги. Но истината ми е по-скъпа от гордостта и състраданието. България ми е по-скъпа.  Факт е, че на 3-ти март 1878 година е подписан Санстефанският мирен договор – създадена е автономна българска държава след петвековно турско робство. Факт е, че и новосъздадената България сбъдва идеала на нашето Възраждане – всички територии, населени с етнически българи, са обединени. Това безспорно е огромна победа, дошла след пролятата кръв на хиляди смели мъже, при това – не само на Шипка и Плевен.\r\nКаква обаче е предисторията на въпросния договор? Още след края на Априлското въстание, на 26 юни/8 юли 1876 година Александър Втори и княз Горчаков се срещат с императора на Австро-Унгария Франц Йосиф и граф Андраши. Срещата се състои в замъка Райхщад, откъдето идва и името на постигнатото от двете държави споразумение – Райхщадско споразумение.\r\nВсъщност до подписването на официален общ документ така и не се стига, но от записите, водени от двете страни е видно, че между двамата императори е постигнато принципно споразумение за бъдещата политическа карта на Балканите. Австро-Унгария обещава да запази неутралитет в една бъдеща война между Русия и Османската империя, а Русия, от своя страна се задължава да НЕ създава голяма славянска държава след войната и да НЕ пречи на австро-унгарската окупация на Босна и Херцеговина.    На 3/15 януари 1877 година, малко преди да завърши Цариградската посланическа конференция, в Будапеща е подписана тайна конвенция между Русия и Австро-Унгария. Конвенцията доразвива основните положения на Райхщадското споразумение и фиксира ангажиментите на всяка една от двете страни в случай на война между Русия и Османската империя. Конвенцията гарантира неутралитета на Австро-Унгария и очертава ясно сферите на влияние на двете държави в балканския регион. Забележете, че Будапещенската конвенция е подписана няколко дни преди края на Цариградската посланическа конференция.\r\nНа тази конференция, видно от документалното наследство, всички представители на Великите сили са готови да приемат предложението на Англия за обособяването на независима българска държава след края на предстоящата Руско-турска война. Това предложение включва почти изцяло огромната територия, населена с българи, която ни е призната чрез обявяването със султански ферман на независима Българска Екзархия още през 1870 година. Територия, която трябва да бъде разделена на Западен български вилает и Източен български вилает.\r\nСлед като е подписана Будапещенската конвенция на 15 януари 1877 година, и в нейно изпълнение, граф Игнатиев – руският консул в Цариград – набързо успява да убеди султана, че не трябва да подписва какъвто и да било документ, който би легитимирал толкова силна България според посланическата конференция в столицата на империята. Три дни по-късно, на 18 януари, конференцията се разпуска със съобщението, че не е постигнато решение за българската съдба.\r\nТайни преговори са водени за евентуалното поведение и на Англия. Без да се стига до подписването на общ документ английското правителство декларира, че няма да се намеси на страната на Османската империя, ако Русия поеме ангажимент да не променя сама статуквото, наложено от Парижкия мирен договор.\r\nИ така след войната се стига до подписването на Санстефанския мирен договор. Той обаче е прелиминарен, временен – след около три месец следва Берлинският конгрес. Там са ни отнети Добруджа, Пиротско и Нишко, Беломорието, Източна Тракия и Македония. Разделени сме на Княжество България и Източна Румелия. После, по време на Съединението, можете сами да се досетите коя е единствената Велика сила решила да не ни подкрепи…   От всичко изложено до тук разбирате, че съдбата на България е предначертана още преди да гръмне и една българска или руска пушка срещу Османската империя. Великите сили налагат правилата на играта – в политиката и на война няма място за сантименти, има място само за интереси. Всичко това, разбира се, в никакъв случай не омаловажава пролятата кръв.\r\nДа си свободен не значи само и единствено да се качиш на Шипка с трибагреника или да бъдеш трапезен патриот.\r\nСвободата е ежедневно състояние на духа, което не трябва да е зависимо от дати.\r\nСвободата е и лична отговорност за това как гледаш на миналото и дали си достатъчно смел, за да потърсиш, приемеш и назовеш истината.\r\nДнес съм тъжен и самотен. И никак не ми е празнично.\r\nЗащото знам, че с всеки изминал ден все повече се прощаваме със свободата си.  Атанас Янев ", "date": "2019.03.03", "title": "Свободата е състояние на духа"}
{"url": "https://www.actualno.com/asia/naprejenieto-mejdu-indija-i-pakistan-otnovo-eskalira-news_725036.html", "text": "  Напрежението между Индия и Пакистан ескалира отново днес, след обстрел по границата на спорния Кашмир. Загинали са общо седем души, съобщава АФП.     Двете държави – ядрени сили – са си разменили артилерийски огън въпреки освобождаването на индийския пилот, чиито самолет беше свален от Пакистан. Той беше върнат обратно на индийската страна като „жест на добра воля“.   Престрелката е продължила 24 часа. Двама войници и двама цивилни са загинали от пакистанската страна на границата, съобщи армията на страната. От индийска страна жена и двете и деца са били убити, след като къщата им е била уцелена от снаряд, предаде БГНЕС.\r\nВ района на обстрела жителите на близките села са се укрили в импровизирани бункери, а полицията е забранила движението по пътищата.  От началото на седмицата при подобни престрелки са били убити 12 цивилни и от двете страни на границата.", "date": "2019.03.03", "title": "Напрежението между Индия и Пакистан отново ескалира "}
{"url": "https://www.actualno.com/america/silna-snejna-burja-se-ochakva-da-vryhleti-sasht-news_725037.html", "text": "  Повече от 75 милиона души са под предупреждение за опасно време в САЩ, съобщават американските медии. Очаква се силна снежна буря да връхлети тази нощ широк район в щата Мисисипи и Охайо, а след това да се придвижи на североизток, предаде БГНЕС.     Най-силният снеговалеж се очаква в източната част на Колорадо и Канзас, където се очаква само за няколко часа да паднат между 10 и 15 см сняг. Температурите ще бъдат по-ниски от нормалните за месец март, съобщават синоптици.   В югоизточната част на САЩ пък се очаква проливен дъжд и силни бури. Районът вече беше връхлетян от изключително лошо време, което предизвика сериозни наводнения, най-вече по протежението на река Мисисипи. Снимка: архив   ", "date": "2019.03.03", "title": "Силна снежна буря се очаква да връхлети САЩ"}
{"url": "https://www.actualno.com/europe/estonija-glasuva-za-parlament-news_725044.html", "text": "  Естонците гласуват на парламентарни избори, като лявоцентристката коалиция ще се състезава с традиционните си либерални съперници и нарастващата подкрепа за крайнодясна партия, предава AFP.     Не особено интензивната кампания се фокусира върху основни въпроси като данъчното облагане и публичните разходи, както и напрежението около образованието на руски език за значителното руско малцинство в Естония и разделението между градските и крайградските райони, пише агенцията.   Близо 40% от 880 690 избиратели, които имат право на глас, са използвали електронно гласуване , започнало по-рано, като официалните лица са убедени, че онлайн системата може да устои на всеки опит за намеса, предаде БГНЕС.\r\nПроучване, събиращо данни за гласуващите по електронен път, както и тези, които ще използват традиционните хартиени бюлетини в неделя, предполага неясен изход.  Центристката партия на премиера Юри Ратас печели 24,5% подкрепа, изоставайки с малко от либералната партия за реформа, водена от бившия евродепутат Кая Калас , която събира 26,6%, съобщи агенция Фокус.\r\nОбещавайки да намали данъците и акцизите и залагайки на анти-имиграционната реторика, крайно дясната ЕКРЕ се очаква да събере до 17,3%, но трудно може да намери коалиционни партньори според политическите анализатори в страната.   Очаква се пет или шест партии да влязат в 101-местния парламент, което обещава трудни преговори за формиране на управляваща коалиция.    ", "date": "2019.03.03", "title": "Естония гласува за парламент"}
{"url": "https://www.actualno.com/europe/mogerini-dejstvija-sreshtu-guajdo-shte-eskalirat-krizata-vyv-venecuela-news_725040.html", "text": "  Европейският външен министър Федерика Могерини предупреди, че всяка една мярка, която може да изложи на риск свободата и безопасността на признатия за временен президент на Венецуела Хуан Гуайдо, ще доведе до нова ескалация на кризата в латиноамериканската държава, се казва в изявление на ЕС.     „Европейският съюз подчертава своята увереност, че решението на многостранната криза във Венецуела може да бъде само политическо, демократично и мирно. В тази връзка, всяка мярка, която ще постави в риск свободата, безопасността и личността на Хуан Гуайдо ще представлява значителна ескалация на напрежението и ще срещне силен отпор от международната общност“, пише в изявлението.   Според Могерини, членовете на Националното събрание на Венецуела „имат конституционно гарантиран имунитет, който трябва да бъде спазван, така че да могат да изпълняват парламентарния си мандат без натиск върху тях и семействата им“\r\nВ изявлението се казва още, че Общността ще продължи да „следи събитията от близо в сътрундичество с Международната контактна група, регионалните и националните партньори“.  ", "date": "2019.03.03", "title": "Могерини: Действия срещу Гуайдо ще ескалират кризата във Венецуела"}
{"url": "https://www.actualno.com/asia/izraelski-samoleti-sa-nanesli-udari-po-dva-nabludatelni-posta-na-hamas-news_725071.html", "text": "  Израелски самолети са нанесли удари по два наблюдателни поста на „Хамас“ в Ивицата Газа, съобщи източник от Израел, след като армията съобщи, че балони с \"взривно устройство\" са били насочени към Израел, предава AFP.     Никой не е пострадал от ударите в събота вечерта на изток от Ал-Бурей в централната част на Ивицата Газа и на изток от Рафа, според източник от \"Хамас\", предаде агенция Фокус.   В сряда израелски самолети атакуваха няколко военни обекта в Газа, след като балон със взривно вещество, пуснат от палестинския анклав, повреди къща в Израел.", "date": "2019.03.03", "title": "Израелски самолети са нанесли удари по два наблюдателни поста на \"Хамас\""}
{"url": "https://www.actualno.com/viewpoint/3-mart-i-mityt-za-bezkoristnata-osvoboditelka-news_725073.html", "text": "  Националният празник предразполага към саморефлексия. Сред вечните теми, които извиква в българското , са отношенията с Русия и смисълът и значението на патриотизма. Двете „исторически сюжетни линии”, разбира се, са свързани.     В „Русия се завръща на Балканите” Димитър Бечев защитава тезата, че отношенията между балканските правителства и Кремъл винаги са почивали на тънки сметки. „Това, което прозира под приповдигнатата реторика за братство, панславизъм, православна солидарност и исторически връзки, често е суров опортюнизъм”. Владимир Гелман отбелязва, че „идеологията вероятно е най-малко значимият фактор в руската политика след рухването на Съветския съюз”. В своя ироничен манифест към балканските държавници Флориан Бийбър допълва „Владетелят” (1513 г.) на Николо Макиавели. Той заключава, че условие за успех в „барутния погреб на Европа” продължава да бъде майсторското жонглиране между Запада и Изтока, между НАТО и ЕС, от една страна, и Русия, от друга.   Внимателният анализ на историческите документи разкрива, че ролята на Русия в Освободителната война (1877-1878 г.) далеч не е била вдъхновена от алтруистични съображения. Тя е била продукт на имперска политика. „Царското правителство преследваше във войната с Турция завоевателни цели и само ползваше лозунга на една освободителна война”, това се признава в издадената от Академията на науките на СССР „История на България” (1954 г.). Както отбелязва писателят емигрант Стефан Попов в очерка си „България и Европа”, злощастният Берлински конгрес е неизбежен. Прелиминарният Санстефански мирен договор от 3 март 1878 г. е резултат от волунтаризма на руската дипломация, която действа прибързано и непохватно, без да осигури подкрепата на другите Велики сили. Така се ражда широко пропагандираният мит за Русия – освободителката, закрилницата, бранеща нашето отечество от злите западни конспиратори, които са го осакатили.   Легендата се използва с пропагандна цел в противоречивата история на отношенията между Русия и България. А в годините след края на Студената война митът е припомнян от представители на Кремъл, за да внуши вина на блудната дъщеря – България – която, предавайки своя ангел хранител, намерила пристан във „вражеските съюзи” НАТО и ЕС. Например, заслугите на Русия - Освободителката бяха изтъкнати с нравоучителен тон миналата година от руския патриарх–кагебист Кирил при неговото посещение в „неблагодарната” България. Много е възможно да чуем подобни укорителни думи и от Дмитрий Медведев, който ще бъде в България на 4-ти и 5-ти март.\r\nТази плоска, доста грубовата „емоционална манипулация”, оказва се, върши работа. Макар лидерите на балканските държави, в това число и българските политици, да не пропускат да флиртуват с Москва, дегизирайки циничния прагматизъм в сакралните одежди на духовното единение между славянските народи, сред значителна част от хората маската минава за „чиста монета”. Въпреки че 70% от българите одобряват членството на страната в ЕС (според проучване на „Екзакта”, публикувано през април 2018 г.), България е единствената членка на ЕС и , в която населението е разделено, както твърди доклад на Globsec от януари 2018 г., по въпроса за това, „кое е по-добро”: либералната демокрация (42%) или авторитаризмът (37%), като 70% посочват, че „харесват руския президент Владимир Путин”.        Връщайки се към визитата на г-н , трябва да се посочи, че положителният ефект от този тип „аудиенции” е в това, че те винаги осветяват руските емисари в България. Така стигаме до спонсорирания от Русия патриотизъм или по-точно радикален популизъм, представян като кръстоносен поход в защита на консервативните християнски ценности. Можем само да се запитаме ако, както твърди L'Espresso, италианският вицепремиер Салвини и неговата Лига са получили 3 млн. евро от Кремъл, с колко ли са се облагодетелствали българските приятели на Владимир Путин? Сделката, захранила Лигата в навечерието на европейските избори, е за продажба на дизелово гориво.\r\nЕнергетиката вероятно е най-важният инструмент за въздействие, използван от Кремъл. Руските олигарси и политиците, които ги дирижират, бързо разбраха, че в света на „победилия капитализъм” финансовото „мотивиране” е по-убедително от всяка идеология. ще бъде предмет на разговорите между Медведев и Борисов в София. В този контекст, президентът Радев се втурна отрано на барикадата. Той избра доста неподходящо място – срещата на НАТО в Кошице. Там заяви, че е направил необходимото в документ от срещата да отпаднат текстове, които „застрашават реализацията на важни инфраструктурни проекти от наш национален интерес”. Г-н Цветанов побърза да сравни президента с Мадуро, забравяйки че управляващите са тези, които размразиха проекта . Впоследствие се оказа, че в Кошице Радев е подписал декларация, в която се осъжда агресивната политика на Кремъл. Вицепремиерът Каракачанов нареди „противодействие” на хибридните заплахи, но упрекна Брюксел в „двоен стандарт” към Русия.\r\nЖонглирането между Русия и Запада е рисковано и може да има висока политическа цена. Тарикатските опити за седене на два стола най-често завършват с падение. Същевременно над олтара на българския патриотизъм продължават да стоят чужди икони, да се веят чужди знамена.      И когато говорим за „материализирането на визитата” на Медведев (по израза на Радев), построяването на „газовото хъбче” (с думите на г-н Борисов) ще струва около 1.4 млрд. евро. Има индикации, че проектът ще спечели руската компания ТМК. Редица факти поставят под съмнение изгодата за България от Турски поток 2. Например: едва третият пазарен тест бе успешен; от началото на 2020 г. през тръбата трябва да потече газ, а българската отсечка от 474 км е още на хартия. Така, в навечерието на светлия празник, за пореден път хладна, лобистка сянка падна като надгробен камък върху българския патриотизъм. Източник: , автор: Петър Чолаков ", "date": "2019.03.03", "title": "3 март и митът за безкористната Освободителка"}
{"url": "https://www.actualno.com/politics/poslanikyt-na-rusija-u-nas-vinagi-trjabva-da-pomnim-velikite-stranici-na-obshtata-ni-istorija-news_725077.html", "text": "  Винаги трябва да помним великите страници на общата ни история и жертвите, дадени, за да придобие България свободата. Това каза посланикът на Руската федерация в България Н. Пр. Анатолий Макаров пред Паметника на опълченеца в столицата по повод , предаде репортер на Агенция „Фокус“.     \"Скъпи приятели, позволете ми от името на Посолството на Русия в България, от свое име и от целия многонационален руски народ сърдечно да ви поздравя с нашия общ празник - Ден на Освобождението на България от османско иго. На тази дата преди 141 години се подписва историческият Санстефански мирен договор, който изпълнява мечтите на българския народ и открива път за самостоятелно независимо , заяви Макаров.   Той припомни, че договорът слага край на Руско-турската освободителна война и обърна внимание, че от руската страна документът е подписан от изтъкнатия руски дипломат Николай Павлович Игнатиев, чието име носи една от централните улици на българската столица.\r\n\"Походът за Дунав получава в Русия мощна подкрепа. Разглежда се като освободителен, а участието в него става почетно задължение\", обясни Макаров.  Той подчерта, че руските воини заедно с българските опълченци проявяват невиждан героизъм, апотеоз, на който стават прочутите сражения при Плевен и Шипка.\r\n\"Нека да не забравяме поуките на тази война\", призова руският посланик и честити празника.   ", "date": "2019.03.03", "title": "Посланикът на Русия у нас: Винаги трябва да помним великите страници на общата ни история"}
