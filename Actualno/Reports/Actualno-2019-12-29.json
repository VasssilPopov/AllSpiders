{"url": "https://www.actualno.com/interest/koi-sa-trite-naj-zamyrseni-mesta-na-planetata-news_1419463.html", "text": "      Трите най-замърсени места на планетата са в Индонезия, Русия и Бангладеш, пишат руските медии, цитирани от БГНЕС.      В общоприетите схващания Индонезия се свързва със слънчевите гледки към остров Бали. Трудно бихме си представили, че на това място се намира най-мръсното място в света, затрупано от тонове боклук, умиращи и разлагащи се животни. Всичко това е ситуирано в река Читарум, която е основният източник на питейна вода за всички индонезийци.\r\nРеката е с толкова превишени нива на замърсяване, че наскоро властите намериха утайки под формата на олово и алуминий. Въпреки това замърсяването на реката от жителите покрай нея не спира. По поречието ѝ се намират над 2000 завода, които я използват за канал за отходни и отпадъчни води, които често са и токсични. Днес реката е получила статут на най-замърсената в света.\r\nНа второ място в негативната класация е поставен град Дзержинск в Русия. Градът носи гордото определение като индустриалния център на Русия, но плаща тежка цена за това. Жителите страдат от отровените почва, вода и въздух. От 1930 до 1998 г. в града са изхвърлени тонове химически отпадъци, като отровните вещества са попаднали безвъзвратно в природата, унищожавайки растения и животни. Средната продължителност на живота на гражданите, които все пак живеят в града, намалява с десетки години. Средно жените оцеляват до 47 години, а мъжете до 42. Дзержинск отдавна е в списъка на най-мръсните градове в Русия.  И на трето място, но далеч не на последно, се нарежда река Буриганга в Бангладеш. Най-старата река в страната е замърсена от един завод в Хазарибах. Фабриката е за производство на различни видове кожи, но вместо безопасно да неутрализира излишния отпадък, той се изхвърля в реката. Така всеки ден производствения цех изхвърля 22 000 кубически метра токсични вещества, което прави реката изключително токсична. Въпреки отровните води, които са и питейни за близките градове, риболовът и всякакви други търговски дейности, включително и туристически разходки с лодки, не спират. Най-честите заболявания сред местното население са рак на белите дробове, кожни заболявания и други форми на рак. ", "date": "2019.12.29", "title": "Кои са трите най-замърсени места на планетата?"}
{"url": "https://www.actualno.com/blagoevgrad/slab-trus-be-registriran-kraj-bansko-news_1419493.html", "text": "      Слабо земетресение беше почувствано в района на Белица, предаде БГНЕС.      Според първоначалната информация на Европейския-Средиземноморски сеизмичен център трусът е бил с магнитуд 3,6, но по-късно неговата сила беше понижена до 3,5. Според експертите епицентърът на труса се намира на 5 км западно от Белица и на 82 км южно от София.   От Националния институт по геофизика, геодезия и картография отбелязват, че земетресението е било със сила 3,3 по Рихтер и е регистрирано недалеч от Банско в 19:36 часа.\r\nЖители на село Краище, намиращо се на 2 км от Белица, заявиха за БГНЕС, че са чули бучене, след което са почувствали разклащане и един хоризонтален трус за няколко секунди. Също така не е имало клатещи се осветителни тела или паднали етажерки или други предмети.  Няма пострадали или напукани сгради. ", "date": "2019.12.29", "title": "Слаб трус бе регистриран край Банско"}
{"url": "https://www.actualno.com/politics/karajancheva-schita-che-radev-ne-se-spravja-kato-obedinitel-na-nacijata-news_1419491.html", "text": "      За трите години начело на държавата президентът Радев няма с какво да бъде запомнен. Това каза председателят на Народното събрание Цвета Караянчева, в интервю за предаването „Неделята на Нова“ по Нова телевизия.      „Аз трудно коментирам президента, защото той винаги говори едни и същи неща. Няма как да го коментираш по нов начин. Чисто институционални отношенията са добри, но когато се изказваш като политически лидер, когато само критикуваш, когато не признаваш дори и едно добро направено и когато три години вече си на власт, а ти нямаш нито една запомняща се кауза. Ако се върнем в годините назад, президентът Желев беше първият демократично избран президент. Президентът Стоянов каза онази фраза „нека затворим фабриката за илюзии“, когато беше най-трудно, най-тежко, той помогна в този най-труден момент. Президентът Първанов – \"Българската Коледа\", нещо уникално, което продължава и до днес. Президентът Плевнелиев – човекът, който затвърди евроатлантическия курс на България. С какво ще запомните до момента президента Радев? Аз няма с какво да го запомня до момента, освен едни консултации\", коментира Караянчева.\r\n\"Виждаме някакво заглавие в медиите, веднага се използва като възможност да се събере някакъв съвет, който да обсъжда и оттам-нататък - нищо. Какво стана с „Апартаментгейт“, със свинската чума, с Изборния кодекс? Сега иска да променя Конституцията. За да използва момента медийно,да вземе някоя тема, да блесне, да се изкаже чисто политически, да атакува премиера. Много е лесно да говориш, когато нямаш абсолютно никакви отговорности. Той не се справя като обединител на нацията. Това е проблемът\", посочи Цвета Караянчева, цитирана от агенция \"Фокус\".   Диалогът, който трябва да водим, не трябва да го водим от позицията на политически лидери. Президентът не трябва да говори само хубави неща. Нека да критикува. Но да използваш теми от вестниците и да правиш сбирки, за да задържаш по някакъв начин медийното внимание върху себе си, след това какво? Нищо, дотам“, каза още Цвета Караянчева. ", "date": "2019.12.29", "title": "Караянчева счита, че Радев не се справя като обединител на нацията"}
{"url": "https://www.actualno.com/crime/direktoryt-na-gimnazijata-v-ihtiman-e-arestuvan-news_1419428.html", "text": "       Това се е случило в петък, пише . Той е бивш кмет на града, а от 2 години е начело в ръководството на школото. След ареста директорът е отведен в София.       Бонев е задържан от антимафиоти на ГДБОП пред сградата на бившето ТКЗС в Ихтиман. Към момента тя се стопанисва от фирма на братя бизнесмени, които развиват много дейности в града. Без да споменават подробности за самоличността на арестувания и за престъплението, заради което е задържан, са потвърдили от МВР пред \"24 часа\".   По информация на изданието, професионалната гимназия в Ихтиман стопанисва земя, която се отдава под аренда. Точно заради такъв договор е поискан подкупът, твърдят местни жители.\r\nДимитър Бонев е с добро име в града. Помагал е на футболния отбор и на местния оркестър \"Веселие\". Въпреки напредналата възраст, дори е спортувал активно и се слави като един от първите културисти в града. По-рано е бил шеф на земеделската кооперация в началото на демократичните промени. От 1995 г. до 2003 г. Бонев бе кмет, избиран с подкрепата на различни партии.   ", "date": "2019.12.29", "title": "Директорът на гимназията в Ихтиман е арестуван"}
{"url": "https://www.actualno.com/europe/ukrajna-e-predala-vsichki-zadyrjani-lica-na-nepriznatite-republiki-news_1419439.html", "text": "      Украинската страна е прехвърлила всички задържани лица на Донецк и Луганск. Те са влезли на територията на непризнатата Донецка народна република (ДНР), съобщава ТАСС, цитирана от агенция \"Фокус\".      На контролно-пропускателния пункт \"Горловка\" на линията на разграничение има голяма опашка от страна на Донецк от лица, които са били държани в ДНР и сега се подготвят за отпътуване за Украйна.   По-рано двама пленени са отказали да се върнат в Украйна.    ", "date": "2019.12.29", "title": "Украйна е предала всички задържани лица на непризнатите републики"}
{"url": "https://www.actualno.com/society/kakvo-shte-e-vremeto-prez-pyrvija-mesec-na-2020-godina-news_1419453.html", "text": "      През месец януари от север ще нахлува студен въздух и най-ниските температури ще бъдат между минус 15° и минус 10°. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ).      В началото на месец януари Слънцето в София изгрява в 7 ч. и 56 мин. и залязва в 17 ч. и 03 мин. Продължителността на деня е 9 ч. и 07 мин. В края на месеца Слънцето изгрява в 7 ч. и 42 мин. и залязва в 17 ч. и 37 мин. Продължителността на деня е 9 ч. и 55 мин.\r\nФазите на Луната през месеца са: 3 януари - първа четвърт, 10 януари - пълнолуние, 17 януари - последна четвърт и на 24 януари - новолуние.\r\nЯнуари е най-студеният месец от годината и обикновено той определя характера на зимата – мека, нормална или сурова. Времето обикновено е облачно и мъгливо. При нахлувания на студен въздух от северозапад и североизток вали сняг и се създават условия за снежни виелици, особено в Северна България. Средният брой на дните със снежна покривка в Северозападна България е около 20, а по Черноморието от 2 до 5. В планините често духат силни ветрове, обикновено от северозапад и югозапад. През януари са регистрирани най-големите аномалии на времето в нашата страна. При нахлувания на арктичен въздух след изясняване са достигани най-ниските температури в повечето райони на страната – абсолютният минимум за страната е минус 38,3˚, измерен в Трън през 1947 г. През януари има и интензивни затопляния, при които температурите са се повишавали до 20-23˚.  Тази година през януари се очаква средната месечна температура да бъде около и над нормата, която в Северна България и високите полета е между минус 3 и 0°, по Черноморието, в Горнотракийската низина и долината на р. Струма – от 0 до 3° а в планинските райони – между минус 8 и минус 3°. Месечната сума на валежите ще бъде около и под нормата, която е между 30 и 60 л/кв.м, в планините и най-южните райони – между 60 и 110 л/кв.м.\r\nНай-ниските температури през януари ще бъдат между минус 15° и минус 10°, по Черноморието - около минус 5°, а най-високите – между 10° и 15°.   През първото десетдневие на януари динамиката на атмосферните процеси ще бъде повишена. В началото на месеца от север ще нахлува студен въздух и ще застудее още. На места ще превали слаб сняг. Към 3 - 4-ти януари се очаква повишение на температурите. Ще има разкъсана облачност, на места и до слънчево.    В средата на десетдневието от север ще нахлуе студен въздух и температурите ще се понижат. На места ще превали слабо, предимно сняг. В края на десетдневието се повишава вероятността за валежи и за понижение на температурите.\r\nПрез първите дни от второто десетдневие ще се създаде валежна обстановка. От север ще нахлува студен въздух и в по-голямата част от страната ще вали сняг и ще се образува снежна покривка. В средата на периода валежите ще спрат и до края на десетдневието валежи не се очакват.\r\nПрез третото десетдневие температурите ще бъдат близки до обичайните. Около 22-ри, 25-ти и в края на месеца ще има валежи предимно от сняг. ", "date": "2019.12.29", "title": "Какво ще е времето през първия месец на 2020 година?"}
{"url": "https://www.actualno.com/balkani/ankara-obmislja-izprashtane-na-vojski-v-libija-news_1419459.html", "text": "      Турското правителство планира да внесе предложение за разполагане на войски в Либия. Очаква се инициативата да бъде внесена в кабинета на председателя на парламента на 30 декември и да предизвика извънредно свикване на парламента на 2 януари, пише турското англоезично издание Hurriyet Daily News, цитирано от агенция \"Фокус\".      По-рано правителството планираше да внесе предложението за разглеждане в парламента след края на новогодишната ваканция на депутатите, която приключва на 7 януари, но планът, изглежда, се е променил.\r\nПроектопредложението ще включва основание за изпращането на войски в Либия - в допълнение към подробностите за това кои части ще бъдат изпратени. Управляващата Партия на справедливостта и развитието (ПСР) е предупредила своите депутати, че предложението може да бъде обсъдено в парламента на 2 януари.\r\nМинистърът на външните работи Мевлют Чавушоглу ще посети лидерите на опозиционните партии тази седмица, за да ги информира защо правителството иска да изпрати войски в Либия.  Основната опозиционна Народнорепубликанска партия заяви, че ще възрази срещу предложението в парламента, докато Партията на националистическото действие вече е подкрепила хода на правителството.   Законопроектът ще позволи разполагането на турски войски в Либия. На 21 декември парламентът ратифицира предложение за одобрение на меморандум за разбирателство (МР) относно сигурността и военното сътрудничество с Либия. Меморандумът за разбирателство за отбрана и сигурност беше подписан на 27 ноември между висшите държавни служители от две държави заедно с друга сделка за разграничаване на зоните на морската юрисдикция в Средиземноморието.\r\nСпоразумението обещава правна основа за съществено сътрудничество в областта на отбраната и сигурността, включително създаване на служби за отбрана в страните на други страни, обучение, разполагане на въздушни, наземни и военноморски превозни средства, провеждане на съвместни учения и разузнаване.    Това решение идва, след като базираният в Тобрук маршал Халифа Хафтар усили атаките срещу подкрепяното от ООН правителство в Триполи под ръководството на премиера Мустафа Файез Сарадж.\r\nСлед сделката за военно сътрудничество турският президент Реджеп Ердоган заяви, че Анкара може да обмисли изпращането на войски в Либия, ако признатото от ООН правителство в Триполи отправи такова искане. ", "date": "2019.12.29", "title": "Анкара обмисля изпращане на войски в Либия"}
{"url": "https://www.actualno.com/curious/dneven-horoskop-za-30-dekemvri-news_1419431.html", "text": "               Телец                     Дева          Скорпион     Козирог          ", "date": "2019.12.29", "title": "Дневен хороскоп за 30 декември "}
{"url": "https://www.actualno.com/curious/sedmichen-horoskop-za-30-dekemvri-5-januari-news_1419470.html", "text": "       Овен       Това е седмица, в която да си дадете обещания. Опитайте се да се разделите с някои от старите ви навици, но в същото време не бъдете прекалено взискателни към себе си. Периодът е подходящ за среща с роднини и възстановяване на хармонията в отношенията. В последните дни на годината не се измъчвайте с самоанализи. Било, каквото било - важното е какво ще е занапред. Телец        Близнаци През тази седмица не бъдете прекалено придирчиви. Всичко, което искате го имате. Ако не се чувствате доволни, вероятно е време да смените приоритетите си. Бъдете сигурни, че има накъде още да погледнете и да потърсите нещо по-добро за себе си. Бъдете оптимисти. Най-лесният начин е да сме скептично настроени. Така със сигурност пречим на нещата да не се случат. Рак       Лъв      Дева През тази седмица ще имате не малко поводи за гордост. Все пак се пазете от суетата. Тя не може да ви даде нищо, освен прекалено силно, но моментно, а това няма да ви \"топли\" дълго време. Сега може да спечелите важен човек на своя страна. Заложете на дълготрайността във всичко, което правите. В средата на периода действайте разумно и спазвайте границите. Не допускайте празнуването на Новата година да излезе извън контрол.   Везни      Скорпион   Стрелец   Козирог    Това е седмица, в която да подредите приоритетите си и решете кое е по-важно. Две дини под една мишница, обаче, няма да може да носите. Здравето няма да ви подведе, освен ако не прекалите с храненето на крак и чашите вино след вечеря. Тихата музика и достатъчното часове сън ще ви бъдат верен помощник през тези дни. Периодът е добър за започването на нов хранителен режим. Не забравяйте за физическата активност - тя ще разсее много от негативните ви мисли. Водолей   Риби Тази седмица не правете големи планове. Това е време, което ви е дадено да прекарате в спокойствие и в търсене на разбирателство със себе си. Помислете дали не е време да се разделите с някои от илюзиите ви. В това няма нищо тъжно или пораженческо, просто ще си освободите време за по-важни неща в живота ви. Това е добро време да вкарате графика си и време за спорт. Не подценявайте физическата си форма, тя формира основна част от тонуса ви. ", "date": "2019.12.29", "title": "Седмичен хороскоп за 30 декември - 5 януари"}
{"url": "https://www.actualno.com/balkani/vuchich-njama-da-se-kandidatira-za-lider-na-srybskata-progresivna-partija-news_1419477.html", "text": "      Сръбската прогресивна партия (СПП) ще получи изцяло ново ръководство през юни 2020 г., от председател до членове на ръководството. Това съобщи днес лидерът на партията и президент на Сърбия Александър Вучич, цитиран от македонското електронно издание „Плюс Инфо“.      Той заяви, че няма да се кандидатира за партийното ръководство, като изрази надежда, че неговият наследник ще може да ръководи партията, както пожелае.   След двучасово заседание на Главния съвет, Вучич отбеляза, че партията ще проведе конгрес на Видовден, 28 юни, след което ще бъдат избрани членове на всички партийни органи, отбелязва още агенция \"Фокус\".\r\nЛидерът на управляващата СПП каза още, че действащият министър-председател Ана Брнабич е била избрана днес в председателството на партията с акламация от всички членове на управителния съвет.   ", "date": "2019.12.29", "title": "Вучич няма да се кандидатира за лидер на Сръбската прогресивна партия"}
{"url": "https://www.actualno.com/asia/erdogan-i-merkel-obsydiha-situacijata-v-sirija-i-libija-news_1419483.html", "text": "      Турският президент Реджеп Таийп Ердоган и германският канцлер Ангела Меркел проведоха телефонен разговор, в който обсъдиха ситуацията в Сирия и Либия. Информацията предаде РИА Новости, цитирайки източници от администрацията на Ердоган.      \"По време на телефонния разговор страните обсъдиха двустранните отношения, както и регионални въпроси начело с конфликтите в Сирия и Либия\", става ясно още от съобщението.   Припомняме, че понастоящем в Либия има паралелно две изпълнителни власти: международно признатото правителство на националното споразумение начело с Фаиз Сарай и временният кабинет на Абдула Абдурахман ат-Тани, действащ в източната част на страната с парламента, и подкрепен от фелдмаршала на Либийската национална армия Халифа Хафтар, отбелязва още БГНЕС.\r\nНа 12 декември Хафтар обяви началото на решително нападение срещу Триполи.   ", "date": "2019.12.29", "title": "Ердоган и Меркел обсъдиха ситуацията в Сирия и Либия "}
{"url": "https://www.actualno.com/politics/slavi-uvajaemi-danykoplatci-s-koleden-duh-ne-izpitvate-li-otvrashtenie-news_1419474.html", "text": "       \"Вчера е имало извънредно заседание на Министерски съвет ( ). Викам си: “Сигурно премиерът и министрите са се събрали извънредно заради бедственото положение в Перник”. Уви, не са се събрали по този повод. Събрали са се, за да си отпуснат 55 млн. лв. за нов правителствен самолет.      Представяте ли си колко са 55 милиона лева, предвидени за комфорта на властта, уважаеми данъкоплатци? Това са десетки благотворителни кампании “Българската Коледа”. Мога да го кажа и по друг начин - 55 милиона лева вероятно са стотици влакови композиции с пластмасови капачки за кувьози\". Това пише Слави Трифонов на своята Facebook страница, коментирайки правителственото заседание.\r\n\"Но това не е всичко - през 2020 г. ще дадем също и 44 милиона лева за преторианската гвардия на властта - НСО. Тоест, уважаеми данъкоплатци, не искам да нарушавам коледния ви дух, но през следващата година ние ще дадем 100 милиона лева за пълния комфорт на властта. Как се чувствате от този факт? Коледно ли ви е? Пука ли ви? Не знам за вас, аз лично съм дълбоко омерзен и не мога да премълча отвратителния акт на властта.\r\nНаскоро чух бившия шеф на “Авиоотряд 28” Цвятко Луканов да казва, че сегашният правителствен самолет “Фалкон” “не е в състояние, което да налага неговата смяна” и при правилна поддръжка може да бъде използван години наред.  Заради един неприбран колесник и заради един отказал дисплей обаче, правителството е решило да похарчи едни 55 милиона лева за нов самолет. И ще си има два самолета. Даже три, защото “Авиоотряд 28” разполага и с “Еърбъс А319”.\r\nА знаете ли, например, уважаеми данъкоплатци с коледен дух, че страната ни не разполага с нито един хеликоптер за спешна медицинска помощ? Знаете ли, че България е единствената страна в ЕС, която няма хеликоптерна спешна медицинска помощ, т.нар. HEMS система?   Знаете ли, че от 2003 г. държавата Румъния, с която често се сравняваме, разполага с 11 летателни апарата за спасителни мисии, а наскоро е поръчала още 3 нови хеликоптера?    Знаете ли, че през 2020 г. Румъния ще има 14 летателни апарата за спешна помощ, а България ще разполага евентуално с един хеликоптер за спешна помощ и с три правителствени самолета.\r\nТоест, уважаеми данъкоплатци с коледен дух, правителството ни предпочита да харчи нашите пари за своя пълен комфорт, а не за животa на гражданите, поставен в извънредна ситуация\", коментира още Слави.\r\n\"Според европейската статистика медицинските хеликоптери могат да намалят жертвите на пътя с до 30%. Но нищо - по-важното е, че с три правителствени самолета комфортът на властта ще е увеличен с 100%.\r\nВ този ред на мисли, помните ли, уважаеми данъкоплатци с коледен дух, катастрофата с кортежа на председателя на НС Цвета Караянчева край Шумен тази есен? Помните ли, че Караянчева беше транспорирана спешно с “Авиоотряд 28” до София заради счупена ключица, а пострадалото простосмъртно 10-годишно дете беше оставено в ръцете на простосмъртните лекари от Шумен? Защо не разбрахме имената на пострадалите простосмъртни, защо журналисти не тичаха да питат майката на детето, която е шофирала колата, как се чувства? Защо никой не попита майката дали е вярно, че след катастрофата иска да емигрира? Защо не ги видяхме? Защо не чухме тяхната версия за инцидента?   Не, не ги чухме. За сметка на това разбрах, че утре Цвета Караянчева ще говори за катастрофата пред Мон Дьо. Мон Дьо - журналистът, който представя човешкото лице на интервюираните. Сигурен съм, че и утре ще се справи. Ще чуем “човека-политик” Караянчева, но няма да чуем простосмъртната майка.   И така, догодина новият правителствен самолет за 55 милиона лева ще дойде - със сигурност няма да го чакаме с години като американски изтребител F-16!\r\nЩе дойде новият самолет, ще качи Беновска, Мадам В., репортерката на ПИК и другите журналисти от породата “корги” и вкупом ще отлетят, за да отразят поредния “международен успех” на премиера.\r\nА ние, тук на земята, ще търсим вода за Перник и ще събираме капачки за медицинските сестри. Добре, бе, не изпитвате ли отвращение?\", завършва Слави Трифонов.  ", "date": "2019.12.29", "title": "Слави: Уважаеми данъкоплатци с коледен дух, не изпитвате ли отвращение?"}
{"url": "https://www.actualno.com/pernik/borisov-izgrajdame-nov-vodoprovod-za-pernik-news_1419488.html", "text": "       Ще бъде изграден изцяло нов водопровод в Перник. Това обяви министър-председателят Бойко Борисов в личния си профил във Facebook.      \"Ще бъде изградено изцяло ново алтернативно трасе по Клон 2 в Перник с държавни средства. През него ще бъдат положени нови тръби. Още от утре започва работата по изчистването на трасето, което ще бъде дълго близо километър и ще струва над 2 млн. лв.\", отбелязва още Борисов.   Премиерът пише, че предстои да бъде изградена и пречиствателна станция. \"Всички необходими материали вече са набавени и работата започва от утре. Това стана ясно днес след като министърът на икономиката Емил Караниколов, зам.-министърът на регионалното развитие Николай Нанков и областният управител Емил Костадинов за пореден ден бяха на място в Перник и продължиха с обследването на водопреносната мрежа на града.\r\nТе се срещнаха с научните ръководители, ангажирани с намирането на решения за осигуряването на допълнителен дебит към яз. \"Студена\". Запознаха се и с проектите, които утре ще бъдат предоставени за одобрение от Басейновата дирекция към МОСВ\", пише още Бойко Борисов в социалната мрежа.    ", "date": "2019.12.29", "title": "Борисов: Изграждаме нов водопровод за Перник "}
{"url": "https://www.actualno.com/america/sasht-sa-predotvratili-teroristichni-ataki-v-rusija-news_1419479.html", "text": "      С помощта на американските специални служби са били предотвратени терористични атаки на територията на Русия. Това става ясно от телефонен разговор между руския президент Владимир Путин и американския му колега Доналд Тръмп. Двамата се чуха по телефона в неделя следобед, предаде РИА Новости, цитирана от БГНЕС.      Разговорът е бил иницииран от Москва, като Путин е благодарил на Тръмп за информацията, предадена чрез специалните служби, които помогнаха за предотвратяване на терористични атаки в Русия.   Освен това световните лидери са обсъдили редица въпроси от взаимен интерес и са се договорили да продължат сътрудничеството си в борбата срещу тероризма.   Междувременно стана ясно, че двама души са задържани по подозрение, че са подготвяли терористични атаки в Санкт Петербург на Нова година, съобщи руската Федерална служба по безопасност. Двамата са руски граждани и са планирали атаки по време на посрещането на Новата година на площада, където се събират десетки хиляди празнуващи. ", "date": "2019.12.29", "title": "САЩ са предотвратили терористични атаки в Русия  "}
{"url": "https://www.actualno.com/society/novinite-naj-vajnoto-za-denja-29-dekemvri-news_1419471.html", "text": "              Перник отново излезе на протест с искане да бъдат разкрити виновниците за безводието в града и решаване на проблема в най-кратки срокове. Междувременно премиерът Бойко Борисов обяви, че предстои изграждането на нов водопровод в града.   ДПС проведе възпоменателен митинг в Момчилград, на който бяха почетени жертвите на т.нар. „Възродителен процес“. Председателят на ДПС Мустафа Карадайъ подчерта, че ДПС има идеята и политическите аргументи за правене на политика у нас. Какво се случи в пределите на Руската федерация през изминалите 12 месеца, четете в специалния обзор на .     Турция не може да се справи със задаваща се нова вълна от сирийски бежанци, които бягат от ожесточените боеве в Идлиб, предупреди турският президент Реджеп Ердоган. Той иска предоговаряне на мигрантското споразумение с ЕС. Украинската страна е прехвърлила всички задържани лица на Донецк и Луганск. Те са влезли на територията на непризнатата Донецка народна република (ДНР). На контролно-пропускателния пункт \"Горловка\" на линията на разграничение има голяма опашка от страна на Донецк от лица, които са били държани в ДНР и сега се подготвят за отпътуване за Украйна.    Вярвам, че ще разрешим историческите въпроси с България. Това заяви македонският министър-председател Зоран Заев в обширно интервю за „Дойче Веле“, в което прави анализ на своето управление от юни 2017 г. до днес. Очаква се македонският премиер да подаде оставка и на 3 януари да бъде съставено служебно правителство, което да управлява страната, до провеждането на предсрочни избори на 12 април 2020 г. Вижте този нестандартен обзор на , посветен на отминаващата година. ", "date": "2019.12.29", "title": "Новините: Най-важното за деня, 29 декември"}
{"url": "https://www.actualno.com/curious/naj-originalnite-pojelanija-za-nova-godina-news_1417556.html", "text": "              2020 - вече е на прага! Всички очакват Новата година и вярата в чудо, което живее в сърцето на всеки. Веднъж годишно, под часовника на изтичащата стара година, може и вие да направите пожелание и то ще се сбъдне. А когато вече е време да поздравите семейството и приятелите ще искате да изберете най-красивите новогодишни поздрави в стих, в проза, SMS.\r\nОпределено сте избрали тоалета за Нова година, запознахте се със забраните за новогодишната нощ, приготвихте салата и сега е време да се запасите с новогодишните поздрави.\r\nВ този материал сме събрали най-различни поздравления за Нова година 2020. С тях ще може да подарите незабравими чувства за празника на вашето семейство и приятели!    Пожелания за в стихове                                                                                                                                                                ", "date": "2019.12.29", "title": "Най-оригиналните пожелания за Нова година"}
{"url": "https://www.actualno.com/europe/ciklonyt-saraj-pogubi-dvama-dushi-i-ostavi-2-500-bez-podslon-news_1419356.html", "text": "      Тропическият Сарай започна бавно да се отдалечава от Фиджи, пише БГНЕС. Бедствието причини смъртта на двама и остави над 2 500 души без дом , които се нуждаят спешно от подслон. Циклонът повреди къщи, нанесе щети на посеви и дървета, прекъсна електричеството и предизвика отмяната на няколко международни полета, възпрепятствайки туризма. Директорът на Националната служба за управление на бедствията Васити Соко заяви, че 18-годишен студент се е удавил край остров Кадаву. \"Смята се, че момчето е било пометено от силни течения, докато е плувал с приятелите си\", каза тя.      Тялото на 40-годишен мъж пък е намерено в неделя край бреговете на главния остров Вити Леву, ден, след като той е бил пометен от силни течения при преминаване на река. Друг човек е на интензивно лечение в болница, след като бе ударен от падащо дърво. Соко съобщи, че в разгара на бурята е имало над 2 500 души, събрани в 70 центъра за евакуация, въпреки че до неделя вечерта 500 от тях са си тръгнали, за да се завърнат у дома . Електричеството е било възстановено до 80% в столицата Сува, но пълното възстановяване може да отнеме седмица.    ", "date": "2019.12.29", "title": "Циклонът Сарай погуби двама души и остави 2 500 без подслон"}
{"url": "https://www.actualno.com/politics/kornelija-ninova-instituciite-prikrivat-genocida-v-bobov-dol-news_1419444.html", "text": "      Председателят на БСП Корнелия Нинова се срещна с кмета на Бобов дол Елза Величкова, с кметове на населени места от общината, общински съветници и жители, които споделиха, че с мълчаливото съучастие на институциите се извършва геноцид над населението. Те връчиха на Нинова подписка срещу замърсяването на околната среда от ТЕЦ “Бобов дол”, съобщиха от пресцентъра на левицата.      Според местните хора там се горят боклуци през нощта, като за целта отпадъците се смесват с въглища. Част от боклука пък се зарива в открития рудник. Всичко това е довело до замърсения въздух в общината, както и до бум на хепатит А и множество случаи на туберкулоза. Друг проблем е превозът към ТЕЦ-а, извършван от тежкотоварни камиони, които минават през града необезпокоявано от полицията, въпреки забранителните знаци. Хората се оплакаха, че в резултат на това се руши пътят, създава се риск за преминаващите деца и се образуват пукнатини в къщите наоколо.   Хората са отчаяни, защото всеки опит да се сдобият с информация удря на камък, а множеството сигнали до институциите остават без отговор.\r\nДруг проблем за жителите е и затвореният без какъвто и да е план и надзор преди две години рудник “Бабино”. Освен социалния проблем с оставените над 1000 работници без прехрана, според специалисти рудникът е опасен, защото в него се съдържа метан, който е 60 пъти над нормата. Присъстващите изразиха подозренията си, че в схемата за прикриване на нередностите с ТЕЦ-а са депутат от ГЕРБ и областният управител, който възпрепятства всяко действие на кмета на Бобов дол за стопиране на нарушенията.  “Хората споделиха с мен, че са подложени на натиск да мълчат и са им отправени заплахи. Поздравявам ги за това, че не са се поддали и че се борят да запазят здравето на децата си. Заставаме до тях в искането им за чист въздух, чиста вода и чиста храна”, заяви от своя страна Нинова. По думите й за да се внася и гори боклукът в Бобов дол безнаказано, някой на най-високо равнище е разрешил това и го покровителства. “На срещата ми с главния прокурор ще поставя и този въпрос. Искаме обективно разследване и наказани, а правителството да извърши проверка и да отнеме разрешителното за горене”, завърши Нинова. ", "date": "2019.12.29", "title": "Корнелия Нинова: Институциите прикриват геноцида в Бобов дол "}
{"url": "https://www.actualno.com/asia/narasna-brojat-na-jertvite-ot-tajfuna-na-filipinite-news_1419360.html", "text": "       До 41 достигна броят на жертвите на Урсула във Филипините , съобщава БГНЕС. Информацията е от Националния съвет за намаляване на риска от бедствия и реагиране. Тайфунът удари Филипините преди пет дни, като първоначално бе съобщено за 28 загинали. Според последни данни на властите, толкова са ранените, а 12 души все още се водят безследно изчезнали.      Тайфунът Урсула удари Филипините на 24 декември вечерта със силни дъждове и бури, като най-засегната остана централната част на страната. В резултат на мощната стихия над две хиляди къщи и 55 училища са напълно разрушени, а дни наред жителите на 150 града нямаха електричество. Близо 44 000 души бяха евакуирани. Международното летище Калибо също пострада тежко от бурята. Спешно е започнал ремонт, за да бъде възстановен въздушният транспорт.    ", "date": "2019.12.29", "title": "Нарасна броят на жертвите от тайфуна на Филипините"}
{"url": "https://www.actualno.com/curious/6-te-zodii-za-koito-2020-e-novo-nachalo-news_1418994.html", "text": "                  Овен Не се страхувайте от положителни, необуздани емоции. Забавлявайте се и зареждайте с енергия всички около вас тази нощ. Предприемаческите и социалните хора обичат годината на Плъха. Определено ще оценят желанието да угодите и да заредите с енергия, с искрящ си хумор и неизчерпаем позитивизъм.   Телец Покровителката на годината оценява вашата последователност и отговорен подход към бизнеса. Позволете си да сте малко по-безразсъдни в новогодишната нощ. Отворени за нови познати, съгласете се за смели дела. С една дума - напуснете зоната на комфорт. Не можете, дори да си представите, какви перспективи ви очакват допълнително. Близнаци        За общителните и неспокойни Близнаци в празнична нощ се препоръчват да бъдат изключително внимателни в общуването с нови приятели. Близнаците, както се казва, трябва да: „филтрират речта си“. Информираност и гъвкавост - това, разбира се, е вашата силна точка, но понякога тя се възприема от мнозина като самонадеяност. Плъхът е по-впечатлен от активните действия. Рак В новогодишната нощ 2020 г. за нерешителният и предпазлив Рак е моментът да започнете да предприема решителни стъпки. Обикновено 90% от представителите остават на фантазии. Той е прагматичният и активен, но Плъхът едва ли ще оцени такава пасивност. Значи е време да действа! Не се страхувайте да се отворите, не се страхувайте да вървите към мечтите. Ще успеете! Лъв За предстоящия новогодишен празник харизматичният и самовлюбен Лъв има смисъл да закали самообладанието си. Той може да позволи на покровителката на годината Плъх да насочва топката в празничната нощ. Облече най-ярките тоалети, заредете се с добро настроение и просто се насладете на почивката. Всичко това направете, без да се опитвате да държите всичко под контрол.      Дева Разумната Дева вече знае как да се държи, за да спечели покровителката на 2020 година. Кроткост, старание, решителност - това са именно качествата, присъщи на Девата, които Плъхът толкова харесва. Единственото, което Девата препоръчва в новогодишната нощ, е да си позволи да бъде по-спокоен в избора на тоалета си и в общуването с другите. За да умилостиви Плъха, добре е да заложи на вкусни деликатеси със сирене, приготвени лично. ", "date": "2019.12.29", "title": "6-те зодии, за които 2020 е ново начало"}
{"url": "https://www.actualno.com/analysis/novo-naprejenie-okolo-sdelkata-mejdu-es-i-turcija-za-bejancite-news_1419430.html", "text": "       .      Идлиб е под обстрел. От седмици наред се водят ожесточени боеве за сирийския регион - последният бастион на джихадистките бунтовници. Артилерийските изстрели, ракетите и бомбите, пуснати от въздуха, унищожиха големи части от селищата в района. С оглед на продължаващото настъпление на сирийските и руските войски, сирийско-американската медицинска асоциация затвори две големи болници.\r\nОсвен това, както заяви говорител на организацията “Медико интернационал”, през последните седмици умишлено са били атакувани около 100 болници. При тези обстоятелства все повече хора са принудени да избягат - по данни на неправителствената организация “Риспонс координейшън груп” от ноември насам около 217 000 души са напуснали домовете си.   Турският президент Реджеп Тайип Ердоган предупреди, че се задава нова вълна бежанци от Сирия. Както през 2015 г., очаква се скоро голям брой сирийци да се отправят към Европа. Заради бомбардировките над 80 000 души са били принудени да напуснат сирийската провинция Идлиб и вече са на път към турската граница. Ердоган съобщи, че този път страната му няма да е в състояние да поеме този огромен наплив. \"Негативният ефект от натиска, който изпитваме, ще бъде почувстван от всички европейски страни, особено от Гърция\", заяви Ердоган.\r\nКакто съобщава \"Зюддойче цайтунг\", очевидно в отговор на това предупреждение канцлерката Ангела Меркел възнамерява да посети Турция идващия месец. Засега обаче няма официално потвърждение от федералното правителство. Ако това пътуване се осъществи, Меркел ще настоява пред Ердоган да запази условията по споразумението за бежанците, което ЕС и Турция сключиха през март 2016 г.        Споразумението предвижда Турция да осуетява опитите на бежанците с помощта на каналджии да се придвижат от сирийска територия към гръцките острови. В замяна на това ЕС обеща да предостави 6 милиарда евро до 2018 г. за подобряване на условията на живот на бежанците в Турция. Освен това Турция се задължава да връща обратно лицата, които не получат право на убежище. Срещу всеки депортиран в Турция бежанец страните от ЕС се задължават да приемат по един сирийски бежанец директно от Турция. ЕС заяви също така, че е готов да преговаря със страната за премахването на визовите изисквания за турските граждани и приемането на Турция в ЕС.\r\nТурция настоява за предоговаряне на споразумението с оглед на задаващата се нова вълна от бежанци. Още през лятото Ердоган се закани, че ще отвори вратите към Европа, ако не получи от повече подкрепа в грижите за бежанците, живеещи в страната. До този момент Турция е подслонила около 3,6 милиона сирийски бежанци.\r\nПри посещението си в Турция и Гърция в началото на октомври  германският министър на вътрешните работи Хорст Зеехофер беше запознат с новите искания на Анкара. Те се свеждат до следното: повече пари за издръжката на нарастващия брой бежанци, облекчаване на визовите условия за турските граждани, напредък в разширяването на митническия съюз и помощ при изграждането на зона за сигурност на сирийска територия.\r\nЗасега споразумението е изпълнило своята цел, казва социологът и експерт по миграцията Джералд Кнаус и допълва, че след влизането му в сила, едва няколко сирийци са успели да преминат границите на ЕС. От близо 50 000 души, достигнали до гръцките острови тази година, по-малко от една трета са били сирийци. Според Кнаус мнозинството сирийци, живеещи в Турция, не са готови да тръгнат към Европа: „Докато се чувстват защитени в Турция, имат достъп до здравната и образователната система и получават социални помощи, те ще си останат в страната\", смята Кнаус. Но за целта Турция ще трябва да продължи да получава финансова подкрепа от ЕС.   Без финансова помощ от ЕС ситуацията в Турция ще се влоши, твърди Кнаус. И двете страни нямат интерес от това. Ето защо се принуждават да си сътрудничат. Освен това споразумението дава на Съюза известна свобода на действие, която той би загубил, ако то бъде предоговорено. И същевременно в такъв случай той ще бъде зависим от турските решения.   Гърция очаква около 100 000 нови бежанци идущата година да потърсят приют на островите ѝ. Само през последните шест месеца страната е приела 45 000 нови бежанци, съобщи говорителят на правителството Манос Логотетис. За страните от ЕС това означава, че бързо ще трябва вземат решения дали да приемат или да отхвърлят молбите за убежище на хората, които пристигат на гръцките острови. Кнаус твърди, че от 2016 г. насам броят им значително е намалял. През изминалата година средно 14 души на месец са били депортирани обратно. Това допълнително увеличава натиска върху гръцката система за предоставяне на убежище, която в момента е изправена пред колапс.\r\nВ бъдещите преговори е заложена на карта не само съдбата на сирийските бежанци, твърди Кнаус: „Ако споразумението между ЕС и Турция се провали заради отстъпки от страна на Съюза, който би пренебрегнал в такъв случай собствените си ценности, никой вече няма да може да защити надеждността на Конвенцията за бежанците в световен мащаб\".   ", "date": "2019.12.29", "title": "Ново напрежение около сделката между ЕС и Турция за бежанците "}
{"url": "https://www.actualno.com/balkani/zoran-zaev-shte-reshim-istoricheskite-vyprosi-s-bylgarija-news_1419467.html", "text": "      Вярвам, че ще разрешим историческите въпроси с България. Това заяви македонският министър-председател Зоран Заев в обширно интервю за „Дойче Веле“, в което прави анализ на своето управление от юни 2017 г. до днес.      Очаква се македонският премиер да подаде оставка и на 3 януари да бъде съставено служебно правителство, което да управлява страната, до провеждането на предсрочни избори на 12 април 2020 г., отбелязва още БГНЕС.   Заев коментира предстоящата си среща с българския премиер Бойко Борисов, която ще се състои, след като той вече се е оттегли от своя пост. Макар тя да е в неговата частна програма, македонският държавник обещава да предложи креативни решения на Борисов, \"за да продължим да вървим заедно напред\".\r\n„Вярвам, че ще разрешим историческите въпроси и ще помогнем на двете комисии, както беше първоначалната идея: да се изгради приятелство чрез споразумението, а не да се създава враждебност. Вярвам, че ще намерим решение, аз и съветниците имаме креативно мислене“, подчерта Заев, имайки предвид работата на Смесената историческа комисия.  Македонският премиер подчерта, че изборите ще се проведат на 12 април и това е въпрос, който не подлежи на обсъждане от нито една партия. „Служебното правителство трябва да се  състави на 3 януари и от това не трябва да се отстъпва. Трябва да гледаме на изборите на 12 април като на приключен въпрос“, каза той.\r\nПремиерът изтъкна, че е доволен от работата на своето правителство, добавяйки, че винаги може да се направи и повече. Като успехи той изтъкна членството в НАТО и очакваното получаване на дата за започване на преговори с ЕС, а също така икономическите успехи – 742 милиона евро чужди инвестиции, 60 000 нови работни места, икономически ръст. ", "date": "2019.12.29", "title": "Зоран Заев: Ще решим историческите въпроси с България "}
{"url": "https://www.actualno.com/analysis/svetyt-prez-2019-g-v-rusija-i-putin-i-lenin-ostavat-news_1418157.html", "text": "      2019 година започна с данни от първото проучване за изследване на общественото мнение в Русия, което показа , съобщи \"Ведомости\". Рейтингът на руския президент продължава да намалява. В началото на годината той имаше доверието на 33,4% от руснаците, докато за декември 2018 г. този показател е бил 36,5%. Това е най-ниско ниво на доверие от януари 2006 година. Минималният праг е бил 37,4% и е регистриран в разгара на масовите протести през декември 2011 г.       Взривове, радиация, инциденти Новогодишната нощ беше белязана от трагедия, случила се в .  На 31 декември 2018 г. в жилищен блок в Магнитогорск избухна взрив. Според официалната версия , след като се срути цял вход от жилищната сграда. На 1 януари отново в същия град се запали и взриви маршрутка. Тогава от руското вътрешно министерство заявиха, че причината е била неизправност в . Загинаха трима души. В руските медии обаче се появиха предположения, че и двата инцидента са терористична атака. Сайтът Znak.com написа в началото на януари, че мястото на взрива в блок 164 в е апартамент, който на 30 декември бил нает от мъж, от таджикистански произход. Според изданието в този апартамент са открити следи от взривно вещество. По-късно недалеч от срутилата се сграда е взривен микробус \"Газел\", в който е имало трима предполагаеми терористи, които са стреляли срещу преследващи ги полицаи. Друг заподозрян, който е успял да избяга, се издирва. Потвърждение от официалните власти на тази информация нямаше. \r\nМоже да се каже, че инцидентите с невинни жертви белязаха изминалата година в Русия. Повечето от тях белязани с неясноти, което не е учудващо в страната на Владимир Путин.  На 1 юли вечерта при , недалеч от база на Северния флот на Русия загинаха 14 моряци. Според официалната информация машината е изучавала релефа на дъното. Типът подводница не се уточняваше, но по данни на РБК е загинал екипажът на атомната дълбоководна станция \"Калитка\" (АС-12, неофициално наименование \"Лошарик\"). По-късно \"Открытые медиа\", позовавайки се на два източника от Северния флот, съобщи, че аварията се е случила на подводницата БК-64 \"Подмосковье\". Според \"Коммерсант\", петима моряци са били хоспитализирани с различна степен на изгаряне и отравяне. Какво е известно за двете подводници и тяхната дейност \"Това е голяма загуба за флота и изобщо за армията\", . От руското министерство на отбраната съобщиха за гибелта на моряците на 2 юли, обявявайки, че пожарът е станал в \"научно-изследователски дълбоководен апарат.\" По данни на \"Коммерсант\" спазването на указания на ръководството е На 10 юли норвежката TV 2 съобщи, че в района на потъването на руската ядрена подводница превишава 100 хиляди пъти нормата, но не представлява заплаха за риболова. От там припомнят, че през 2007 г. също е имало изтичане на радиация.    На 8 август, при военен тест след експлозия на ракета на загинаха петима души. Москва потвърди смъртта им на 10 август. Данни от международни станции показаха повишаване на радиационния фон, но руската страна отричаше. На 14 август руските власти признаха, че инцидентът е предизвикал повишени нива на . В края на август излязоха шокиращи подробности за случилото се, от което стана ясно, че случаят в . По-рано се разбра и, че 4 от станциите за измерване на нивото на радиоактивност в Русия . Местни избори Местните избори в Русия бяха предшествани от масови протести и арести. На 5 август хиляди излязоха на централния булевард в Москва на заради отказа да бъдат регистрирани кандидатите от опозицията за местните избори през септември, което доведе до политическа криза. Информационни агенции съобщиха, че броят на арестуваните по време на протестите в Москва е достигнал 800 души. АП съобщи, че в забранения от властите протест са участвали около 1500 души. Руските медии алармираха и за случаи на задържани ученици. За назидание властите се опитаха и да изземат деца от семействата, чиито родители са участвали в протестите.\r\nСътрудник на Алексей Навални, Любов Собол, която в продължение на три седмици бе в състояние на гладна стачка, след като ѝ беше забранено да , беше отвлечена от такси и задържана на път за митинга. Часове по-късно тя бе отведена в съда, където беше глобена с 300 000 рубли (4600 долара) за \"организиране на незаконно събиране\" на 15 юли. \r\nСамите се проведоха на 8 септември. В различните райони гласоподавателите избираха губернатори, законодателни събрания, градски парламенти и кметове на населени места.   Системната опозиция получи 20 от 45 места в московската градска Дума. На изброите за парламент на руската столица, състояли се на 8 септември, КПРФ победи в 13 окръга, \"Яблоко\" — в 4, \"Справедливая Россия\" — в 3.  В местния парламент намериха място 20 кандидати от \"Умното гласуване\" - проект на основателя на Фонда за борба с корупцията Алексей Навални, насочен срещу кандидатите от действащата власт. През нощта срещу 9 септември Навални съобщи, че \"Единна Русия\" е загубила в 24 окръга от 45, но с помощта на \"фалшификации\" на четирима кандидати са били \"откраднати мандати\". \"Във всеки случай това е фантастичен резултат от \"Умното гласуване\", смята опозиционерът.  Председателят на \"Единна Русия\" в Москва Андрей Метелски загуби изборите. Преди Фонд за борба с корупцията пусна две разследвания за бизнеса на Метелски и недвижимото имущество на семейството му.\r\nПо време на интернет гласуването се случи технически срив. Експерименталното електронно гласуване се проведе в три окръга Москва. Заради срива част от избирателите не успяха да дадат гласа си през интернет. Във всички тези окръзи победиха представители на властта.  Бяха регистрирани и нарушения. Някои от избирателите са били включени в списъци за гласуване в друго населено място, макар да не са искали това. В пет урни са били добавени бюлетини, седем пъти са направени опити за . В някои избирателни райони не са внесени всички резултати, а на места избиратели са били изгонвани от секциите. Избирателната активност е 21,77% след обработката на 100% от протоколите. Това е сравнимо с резултатите от изборите през 2014 година, когато пред урните се явиха 21,04% от гласоподавателите.\r\nВ бе регистриран аномален ръст на избирателната активност Към 20:00 часа в изборния ден за избор на губернатор в Санкт Петербург избирателната активност е била 41,62%, докато в 18:00 часа тя е била едва 23,69%. На тези избори към 12:00 часа са гласували 6% от избирателите, докато през 2014 година процентът за същото време е бил двоен. Независимо от това към 15 часа в изборния ден данните се изравниха. Според политолога Александър Кънев това говори за фалшификации - такъв ръст на гласоподавателите не може да се случи реално. Според друг експерт това е била мобилизацията на пенсионерите, но те обикновено гласуват сутрин. Обвинен и освободен - случаят с Иван Голунов Един от най-фрапиращите скандали бе този с журналиста . Вечерта на 8 юни Никулинският съд в Москва изпрати журналиста под домашен арест. Срещу него бе повдигнато обвинение за търговия и съхранение на наркотици, което се наказва с от 10 до 20 години затвор. В съда Голунов пледира, че е невинен и заяви, че е бил заплашван във връзка със свое разследване за връзка на сътрудници на Федералната служба за сигурност (ФСБ) с погребалния бизнес. Медията, за която работи - Meduza.io, излезе с изявление, че заплахите са получавани в продължение на 13 месеца.\r\nФактическото задържане на Голунов се случи през деня на 6 юни в Москва. От полицията съобщиха, че у него са били открити наркотици (метилефедрон с маса 4 г), а в квартирата му са намерени 5 г кокаин. Според журналиста наркотиците са били подхвърлени. Голунов алармира и за това, че при задържането му и разпита е бил удрян и обиждан, а идването на адвоката му е било забавено. Полицията разпространи снимки от обиска в дома му, които по-късно се оказаха, че не са от квартирата на журналиста. От полицията признаха, че е станала грешка и е стартирана служебна проверка. В деня на ареста му лекар е констатирал съмнение за счупени ребра, сътресение на мозъка и е установил хематом на главата. След преглед в болница Голунов е откаран в съда. На 7 юни в Москва се проведоха серия протести в Някои от участниците бяха задържани от полицията. Протести имаше в Санкт Петербург и други градове на Русия, пред сградите на посолствата на Русия в Украйна и в САЩ.  Протестите продължиха пред сградата на Никулинския съд в Москва. В подкрепа на Голунов се обявиха много журналисти. В своя позиция от Amnesty International заявяват, че обстоятелствата по задържането на Голунов \"изглеждат като начин за оказване на натиск върху независимите медии в Русия.\"\r\nНа 9 юни \"Ведомости\", \"Коммерсант\" и РБК за първи път в историята излязоха с еднакво изглеждаща първа страница в подкрепа на журналиста Иван Голунов.\r\nНа 13 юни руският президент Владимир Путин заради ареста на Иван Голунов. Единият от тях беше началник на управлението за борба с незаконната търговия с наркотици. По време на годишната пресконференция руският държавен глава беше помолен да даде повече подробности за разследването, но отговорът му се ограничи до това да каже, че делото е засекретено. Прекратяването на ДРСМО - светът вече не е толкова сигурно място Един от най-важните за глобалния мир договори, касаещи оръжейния сектор - Договорът за ликвидиране на ракетите със среден и малък обсег ( ), отиде официално в историята на 2  август. Прекратяването му стана след разрив по темата между САЩ и Русия - двете държави, които го подписват преди 32 години. \"На 2 август 2019 г. по инициатива на американската страна Договорът между Съюза на съветските социалистически републики и Съединените американски щати за със среден и малък обсег на действие, подписан във Вашингтон на 8 декември 1987 г., беше прекратен\", се казваше в съобщение на руското външно министерство.\r\nВашингтон обяви едностранно оттегляне от това в началото на тази година, позовавайки се на предполагаеми нарушения от страна на Русия. Москва, която също има оплаквания относно изпълнението на договора от САЩ, отговори реципрочно.\r\nДоговорът е подписан от президента на САЩ Роналд Рейгън и съветския лидер Михаил Горбачов през 1987 г. Той забрани ракетите с обхват между 500 метра - 5 500 километра. По-рано тази година САЩ и НАТО обвиниха Русия в , заради разработките ѝ на нов тип крилати ракети, което Москва отрече. Американците заявиха, че разполагат с доказателства, че Русия е разположила редица ракети 9M729 - известни на НАТО като SSC-8.\r\nПрез февруари тази година американският президент обяви, че САЩ ще се оттеглят от пакта, ако Русия не го спазва и определиха като краен срок 2 август. Руският президент Владимир Путин на страната си по договора малко след това.\r\nНа 28 октомври стана ясно, че администрацията на Тръмп предприема стъпки към , сключен преди около 30 години. Документът беше предназначен да намали риска от война между Русия и Запада, като позволяваше на двете страни да извършват разузнавателни полети над териториите на другата. Доставката на ракетните системи С-400 за Турция   В средата на юли Русия започна доставката на ракетните системи С-400 в Турция. Това предизвика криза в отношенията между и Турция. Вашингтон поиска Анкара да се откаже от сделката и в замяна да получи американските , като заплаши, че в противен случай ще отмени продажбата на изтребителите F-35 и дори заговори за санкции. и заяви, че С-400 ще бъдат въведени в действие през . По-рано през април Ердоган каза, че САЩ не са успели да предложат сделка относно системата си за противовъздушна отбрана , която да е съпоставима с тази, получена от Русия за С-400.\r\nНа 26 ноември , че търсенето на решение на проблема с руските системи за противовъздушна отбрана С-400 ще продължи между Турция и НАТО до април следващата година.\r\n\"Има процес, който продължава до април, нашето външно министерство и Министерството на отбраната работят върху него. Ще видим до какво ще доведе тази работа. Това е ситуация, свързана с НАТО. Не става въпрос дали да се използва (С-400) или не. Има стъпки, които трябва да се направят в рамките на правилата на НАТО. Нашите колеги ще работят по това\", каза Ердоган. Но нещата не свършиха дотук. На 2 декември бе съобщено, че  Турция внимателно изучава характеристиките на . Това заяви Исмаил Демир, ръководител на секретариата по отбранителната индустрия при турската президентска администрация. Турският държавен глава Реджеп Тайип Ердоган в началото на септември посети въздушното шоу MAKС-2019, заедно с руския президент Владимир Путин. Беше съобщено, че той се е заинтересувал от руските . Тази тема беше обсъдена и по време на преговори с президента на Руската федерация. Ердоган каза, че Турция и Русия разговарят за доставката на Су-57. Полет МН17 не е забравен На 31 януари роднини на загинали в над Украйна през 2014 година искат 330 млн. долара компенсация от руския президент Владимир Путин. Това стана ясно от интервю на Джери Скинър - адвокат на роднини на жертвите и от атентата над Локърби. Адвокатът е подал в Европейския съд за правата на човека иск срещу Русия и лично срещу президента Владимир Путин за изплащане на обезщетение на близки на загиналите в сваления в Източна Украйна през 2014 година пътнически Boeing.\r\nНа 6 юни стана ясно, че над от 53-та зенитно-ракетна бригада на ПВО, дислоцирана край Курск, са се намирали в близост до украинската граница в деня, в който се разби малайзийският Boeing от полет МН17. Информацията е на \"Новая газета\", която се позовава на разсекретени документи на министерство на отбраната на Русия. По данни на участниците в международното разследване именно към тази бригада е бил прикрепен зенитно-ракетният комплекс \"Бук\", от който е свален самолетът. Според следователите, \"Бук\"-ът е пристигнал на територията на Украйна от Русия и след това е бил върнат обратно.\r\nНа 19 юни Обединената следствена група огласи имената на за съпричастност за самолетната катастрофа на Boeing от полет MH17 над Украйна през 2014 година. По думите на роднини на загиналите това са Игор Гиркин  (Стрелков), Сергей Дубинский, Олег Пулатов и украинският гражданин Леонид Харченко. На всички тях ще бъдат предявени официални обвинения в убийство, съобщи Nos.nl. Очаква се съдебният процес да започне през март 2020 година.\r\nВ началото на декември бе съобщено, че официално искане на Холандия да им предаде заподозрения в участие в свалянето на полет MH17 над Украйна Владимир Цемах.\r\n\"Прокуратурата заключи, че Русия умишлено е позволила на да напусне Руската федерация и е отказала да изпълни искането на Холандия. Според Европейската конвенция за екстрадирането, те бяха длъжни да го направят\", обяви прокуратурата в Холандия в изявление. Вижте още подробности от разследването в  И интернета, и софтуера да са руски На 1 ноември стана ясно, че Русия е на път да се сдобие с - самостоятелен интернет, който не е част от световната мрежа и който държавата ще контролира напълно. Законът бе подписан от Владимир Путин още през май. Опасенията са, че за защитата на гражданските права и свободното изразяване на мнения започва един много тъмен период - с влизането в сила от днес на Закон за самостоятелен интернет, над който държавата ще има пълен контрол. Основен аргумент за стъпката е, че така Русия ще си осигури защита от кибератаки отвън. Експертът по интернет Александър Исавнин обаче посочва, че за първи път държавата получава пълен технически . Законът освен това предвижда и съхраняването на огромен обем данни.\r\nПо-късно дойде и новината, че Русия ще създаде нов електронен сайт на своята , след като президентът Владимир Путин каза, че Уикипедия е ненадеждна и трябва да бъде заменена. Новият сайт ще гарантира на хората, че ще намират \"надеждна и постоянно обновяваща се информация от научно проверени източници на знания\", се казва в правителствено разпореждане, подписано от руския премиер Дмитрий Медведев. \r\nНай-притеснителната от всички промени е тази, че страната прие нов закон, който забранява продажбите на електронни устройства без . Новите правила се очаква да влязат в сила през юли 2020 г. и ще засегнат смартфони, компютри и смарт телевизори. Вносителите на закона твърдят, че целта му е да се популяризират руските технологии, но експерти се опасяват, че чрез него се създават възможности за следене на гражданите.\r\nУстройства, произведени от други държави, все още могат да се внасят и продават в Русия, но заедно с фабричния софтуер на телефона, ще трябва да се инсталира и руският.\r\nЗаконът ще помогне за насърчаване на конкуренцията в Русия, като даде на потребителите вътрешни алтернативи на западните приложения, коментира един от вносителите, Олег Николаев, пред информационната агенция Interfax. \"Елате, когато ви убие\", \"ако ви убие, непременно ще дойдем да приберем трупа.\" Това са фразите, които органите на реда са казали на две жертви на при опитите си да получат помощ. И двете жени са мъртви, убити от съпрузите си.\r\nВ Русия от 2017 година насам за домашно насилие се прилагат административни наказания - заради промяна в Руския наказателен кодекс. Адвокатите поясняват, че след промяната в законодателството в Русия пострадалият сам трябва си и да събира доказателства.\r\nТемата не губи актуалността си заради  Хачатурян, които убиха баща си, който ги е малтретирал (включително и сексуално) в продължение на години. Съдбата на трите момичета предизвика силна обществена реакция. Създаде се петиция с искане да се прекрати съдебният процес. До юни 2019 година тя бе подписана от 115 хил. души. Правозащитничката Альона Попова призова да се криминализира домашното насилие. В защита на сестрите се изказаха редица обществени личности. Делото може да стане прецедент, който да разшири понятието \"необходима самозащита\" в условията на продължително . \r\nВ началото на ноември страната беше разтърсена от на студентка. Убиецът е неин професор. Възмущение предизвика фактът, че друга негова студентка се е оплакала от от негова страна, но реакция от страна на отговорните институции не е последвала. \r\nВ традиционната си годишна пресконференция заяви: \"Аз съм срещу всякакъв вид насилие. Това е признак за много ниско ниво на култура.\" Президентът допълни, че в момента руското законодателство има мерки срещу актовете на насилие. Журналистът уточни, че 70% от руснаците са \"за\" приемането на Закон за домашното насилие, на което руският президент отговори: \"Аз не разбирам тези 70% за Закона ли са или срещу насилието. Законопроектът за домашното насилие трябва да се обсъди спокойно в обществото, а след това да се вземе окончателно решение.\"\r\nТогава той допълни, че съжалява за разпада на СССР и коментира въпроса с тленните останки на Ленин. Вижте какво каза още руският президент в .\r\nОтносно мнението на самите руснаци за страната им говорят резултати от анкета, публикувани в средата на август. Изследване на „Галъп“ показа, че рекордните 20% от . Сред младите руснаци този показател се оказа още по-висок: във възрастовата група от 15 до 29 години боят на анкетираните, които признават, че искат да емигрират, е 44%, съобщи тогава   американското издание The Washington Post. В началото на октомври проучване на Human Rights Watch пък показа, че .  Утехата за Путин - проблемите на Тръмп Безспорно, вече години наред руският президент печели повече дивиденти в политиката си навън, отколкото у дома. И по-точно - с максимата на външния враг. Русия успешно успяваше да предизвика и подпомага политически процеси на много места по света, които да са в неин интерес. И мнозина още вярват, че в победата на Доналд Тръмп на изборите за американски президент през 2016 година сериозен пръст има точно Кремъл.\r\nОфициално, нищо такова не беше доказано едно към едно. Но това не попречи в САЩ да се случи нещо историческо - т.нар. доведе до срещу Тръмп, който стана едва третият президент на САЩ, който ще трябва да се защитава на съдебен процес в Сената. Най-вероятно Тръмп няма да има проблем да удържи, тъй като трябва 2/3 мнозинство в Сената, за да бъде свален, а там републиканците държат нещата под контрол, но  със сигурност за стопанина на Белия дом предстоят турбулентни политически времена точно в година на избори. А всяко вътрешно боричкане в САЩ е победа за Русия - дори тогава, когато предстои поредната голяма геополитическа битка, наречена !  ", "date": "2019.12.29", "title": "Светът през 2019 г.: В Русия и Путин, и Ленин остават"}
{"url": "https://www.actualno.com/europe/zapochna-razmjanata-na-plennici-mejdu-ukrajna-i-separatistite-ot-donbas-news_1419403.html", "text": "       , съобщава ТАСС. На място е упълномощеният представител на Върховната Рада за правата на човека Людмила Денисова. Тя заяви, че нейните представители са там с цел „да се следи за спазване правата и свободите на гражданите на Украйна“. Процедурата за размяна на пленници в започна на контролно-пропускателния пункт Маирско. Тази информация бе потвърдена от кабинета на президента на Украйна Владимир Зеленски.      По-рано днес (29.12.19 г.) омбудсманът на Донецката народна република (ДНР) Дария Морозова също обяви началото на размяната. Според нейна информация, Донецк и Луганск ще прехвърлят 55 души в Киев и очакват да получат 87 свои граждани. Тя допълни, че лицата, които ще бъдат разменени и са били държани в КНД в резултат на конфликта, вече са отишли ​​в т. нар. Сива зона - територията между позициите на конфликтните страни, за да финализират процедурата за обмен.   Омбудсманът каза, че Киев гарантира процедурното прочистване на лица, които ще бъдат прехвърлени в Донбас. \"Ние съставихме документ, който гарантира процедурното прочистване на лицата, които в момента са под разследване или в съда. И украинската страна трябва да изпълни задълженията си. След приключване на делата всички хора трябва да бъдат \"прочистени\", каза Морозова. Тя добави, че около 80% от хората, които Украйна прехвърля, не са жители на републиките в Донбас. Морозова посочи, че ДНР възнамерява да търси още 160 души в Украйна след процедурата за обмен на пленници. ", "date": "2019.12.29", "title": "Започна размяната на пленници между Украйна и сепаратистите от Донбас"}
{"url": "https://www.actualno.com/pernik/pernik-iska-nakazanie-za-vinovnite-za-vodnata-kriza-news_1419461.html", "text": "      Перник отново излезе на протест с искане да бъдат разкрити виновниците за безводието в града и решаване на проблема в най-кратки срокове, предаде БГНЕС.      Гражданите с възгласи „Искаме вода!“ и „Оставка“ изминаха разстоянието по главната улица в града, за да стигнат до храма „Св. Иван Рилски“. В него те се помолиха за дъжд и сняг, защото не виждат друг изход от хуманитарната криза, завладяла Перник.\r\nУчастниците в гражданското шествие поискаха оставките на министрите Петя Аврамова и Нено Димов, а също така бившият кмет Вяра Церовска да бъде подведена под съдебна отговорност. Протестът бе подкрепен и от жители на съседните селища.\r\nПавел Павлов не само е сред искащите да бъде потърсена съдебна отговорност от виновниците, довели до безводието в града, а ги назова и поименно. „Виновните за кризата са бившата областна управителка Ирена Соколова, бившата кметица Вяра Церовска, нейният заместник Владимир Караилиев, шефът на ВиК Перник Иван Витанов, министрите Петя Аврамова и Нено Димов. Те са получавали информация за състоянието на този язовир. Това са месеци бездействие и безхаберие, които са довели до този проблем. Умишленото източване на язовир „Студена” е станало с тяхно знание. Те са съучастници в грабежа и опустошаването на Перник”, категоричен е Павлов.  Попитан дали предприетите действия от страна на държавата внасят малко спокойствие и надежда, че кризата ще бъде решена, Павлов заяви, че това са само думи, а реални действия няма. Мъжът разкри, че ремонтите в града са решавани на парче, а не изцяло.\r\n„Аз живея на улица „Сергей Румянцев” в кв. „Могиличе”. Водопроводната тръба е като таралеж. Методът на отстраняване на авариите са чрез едни дървени чепове, които се забиват в стоманената тръба и се чака дървото да закисне. Това е начинът, по който ВиК Перник отстранява повредите. На нашата тръба, която е дълга около 300 м, има поне 50 отстранявания на повреди. Представете си колко средства са хвърлени за почти ежедневното разкопаване на улицата, вместо да се подмени тази тръба”, посочва Павлов неадекватните действия на водното дружество.   Част от протестиращите бяха облечени със зелени жилетки по примера на \"жълтите жилетки\" във Франция.    Да поиска възстановяване на редовното подаване на вода, е дошла и Росица Рангелова, която води своето малко дете. Жената споделя, че е отчаяна и не вижда друг изход от ситуацията освен емигриране зад граница. „Трудно живеем без вода. Точим вода, когато дойде. Режимът не се спазва, тъй като има много аварии. Сега като застудее предполагам, че ще стане още по-зле. Не знам на какво да се надявам. Емиграция сигурно – това е. Няма значение в коя страна, важно е да не съм в Перник, защото не издържам повече тук”, казва с насълзени очи жената и добавя, че не може да проумее човешката алчност и фактът, че има хора, които могат да оставят 120 000 души без вода за пари. Тя е убедена, че хуманитарната криза, превзела града, е в резултат на човешка грешка.\r\nОт Ирена Шаренкова, която е част от инициативния комитет „Спаси Перник”, научаваме, че водният режимът не се спазва, но има и райони, в които въобще водата не идва. „В пернишкото село „Люлин” от четири дни нямат капчица вода. Няма как да се спази режимът, защото язовирът е празен”, отсича Шаренкова и добавя, че когато водната криза засегне и индустрията, Перник ще спре да функционира и ще се превърне в призрачен град.  \r\nЖената изрази и съмнение относно твърдението, че в кв. „Проучване” няма ешерихия коли във водата, тъй като има нови четирима души, които са приети в болница на 25 декември с такива съмнения. Протестиращата предрече, че след Перник и други градове ще се озоват в клопката на безводието.\r\nОрганизаторът на протеста Камелия Радева обясни, че съгражданите ѝ вече са разбрали, че този проблем няма да се реши по тих и кротък начин, а с излизане по площадите.   „Хората в Перник са доста сринати, доста отчаяни и унизени. След като никой не подаде оставка, след като няма никакъв морал в политиката, след като тези хора не са отстранени, за да сме сигурни, че поне разследването ще се води обективно. Протестът е отговорът ни на целия този цирк, който се върши в момента, с манипулиран и показен ПР, медийни акции, една активност, която не е, за да се свърши работа, а за да се покаже на обществото, че ситуацията се овладява. Ние обаче не споделяме това”, заявява Радева и призова проверките да започнат от МРРБ и МОСВ, а не да се провеждат такива само в Перник.   От трибуната на площада, тя поиска спешно да бъде избран нов управител на \"ВиК\" Перник; да бъдат редуцирани сметките за вода на перничани; да бъдат въведени компенсаторни механизми за гражданите и жителите на съседните населени места под формата на данъчни облекчения и социално подпомагане; да бъде създадена междуведомствена комисия с представители на държавната администрация и учени от БАН; да бъде осигурена международна хидроложка експертиза и международна експертиза за оценка на епидемиологичната обстановка в Перник; да бъдат допуснати външни експерти в комисии и структури към държавната и местна власт; след справяне с водната криза да бъдат поставени водомери към всички основни кранове; да се осигури присъединяването на алтернативни водоизточници за захранване на общината докато яз. \"Студена\" се напълни, както и да бъде подменена водопреносната мрежа в града.\r\nРадева поясни, че молебенът не е за дъжд, а чрез него искат да измолят Бог да им помогне със справянето с безводието. Тя обяви още, че след Нова година протестът им ще се пренесе на жълтите павета в София.\r\nПрипомняме, че миньорският град е на воден режим от 18 ноември. Заради драстичното намаляване на водата в язовир „Студена” и доближаването до мъртвия му обем, на 21 декември в Перник бе обявено бедствено положение. От 28 декември режимът е удължен с още 30 дни.\r\nЛипсата на вода в един от най-големите български градове доведе не само до сериозно социално напрежение. Тази седмица се появи и информация за разпространение на заразни болести заради лошото качество на питейната вода и нейната липса. Последните анализи на здравните власти показват, че във взетите проби няма данни за ешерихия коли.   Прокуратурата започна разследване на длъжностни лица от общинската и областната администрация за това, че в периода 2017 – ноември 2019 г. не са положили достатъчно грижи, съответно за водопреносната и водоснабдителната мрежа в Община Перник, и за стопанисването на водния ресурс в яз. “Студена“. От това са настъпили значителни вредни последици. Разследването се води за безстопанственост.\r\nЛидерът на БСП Корнелия Нинова ще се срещне на 6 януари с главния прокурор Иван Гешев, за да разбере докъде е стигнало разследването.\r\nНа последното заседание на Министерски съвет за годината премиерът Бойко Борисов поиска всички ВиК дружества да преминат към едно общо държавно.\r\nВ Перник ще започне изграждане на нов магистрален водопровод, по който ще са монтирани датчици, за да се избегне кражба на вода.\r\nЗа овладяване на кризата в града са командировани министри и началници на различни институции, които имат отношение по водната инфраструктура. ", "date": "2019.12.29", "title": "Перник иска наказание за виновните за водната криза "}
{"url": "https://www.actualno.com/europe/frenskite-vlasti-izdirvat-bylgarka-i-novorodenoto-j-news_1419389.html", "text": "       , съобщава \"Монитор\". Френската полиция издирва жената. Тя е избягала от болничното заведение навръх Коледа, като със себе си е взела и току що родения си син. Българката е била настанена в болницата в Монфермей - в едно от бедните предградия на Париж, Франция.      На 15.12.19 г. 30-годишната Юлияна е родила момченце, кръстено Хасан. Бебето е недоносено, поради което се е наложило то да остане в болницата. От лечебното заведение новороденото е трябвало да бъде поето от френските социални служби, а майката да го съпроводи. 10 дни след раждането обаче Юлияна изчезва.   Според съобщението от френските власти, разпространено в социалните мрежи, жената има \"кавказки\" външен вид. С тъмна коса е, облечена е с черно манто и със себе си носи черен сак.  ", "date": "2019.12.29", "title": "Френските власти издирват българка и новороденото й"}
{"url": "https://www.actualno.com/europe/nad-1-mln-evro-v-bitkojni-otkradna-uvolnen-ot-rabota-myj-news_1419409.html", "text": "       Френски предприемач, един от основателите на стартираща компания за цифрови технологии, открадна над 1 000 000 евро от нея, като отмъщение за уволнението си , пише БГНЕС, цитирайки вестник \"Le Parisien\". Компанията-стартъп е създадена в Париж през 2013 г. Развива успешна дейност и увеличава финансовото си състояние.       Постепенно в нейното ръководство, обаче, възниква ожесточен конфликт заради различни гледни точки за това, накъде трябва да се развива фирмата. Непрекъснатите спорове довеждат до уволнение на един от нейните създатели - специалист по електроника и дигитални технологии. Впоследствие безработният мъж напуска страната в опит да търси препитанието си в чужбина. В отмъщение за уволнението си той успява да открадне 182 биткойна от компанията, стойността на които надвишава . евро.   Това е третата по големина кражба на криптовалута в историята на съвременна Франция. Незаконната операция е извършена напълно професионално в периода от декември 2018 г. до януари 2019 г. Уволненият служител е теглил сумата по електронен път на няколко пъти, като е внимавал да тегли сума под определен минимум, за да не се задейства защита, която алармира за злоупотреби. Ощетените работодатели са внесли жалба в Службата за борба с киберпрестъпността на прокуратурата в Париж. За няколко месеца разследващите разбират кой е крадецът, и 37-годишният мъж е арестуван на 22.12.19 г. Той е обвинен в няколко престъпления, като предстои съдебен процес.   ", "date": "2019.12.29", "title": "Над 1 млн. евро в биткойни открадна уволнен от работа мъж"}
{"url": "https://www.actualno.com/society/nad-120-snegopochistvashti-mashini-obrabotvat-ulicite-v-sofija-news_1419377.html", "text": "      Повече от 120 машини работят на терен в София, съобщава novini.bg. Специализираните автомобили извършват обработка със смеси против заледяване. Обработени са маршрутите, по които се движат колите на масовия градски транспорт.      Снегопочистващата техника започва работа по основните улици в районите, както и на вътрешноквартални улици. Опесъчени са пътищата в природен парк „Витоша“ – Драгалевци - Алеко и Бояна - Златни мостове. Екипи на Дирекция „Аварийна помощ и превенция“ обхождат стръмни и опасни участъци в града, както и мостовите съоръжения, за да проверят състоянието им.    ", "date": "2019.12.29", "title": "Над 120 снегопочистващи машини обработват улиците в София"}
{"url": "https://www.actualno.com/society/blizo-290-km-pytishta-sa-remontirani-prez-2019-g-sys-sredstva-ot-es-news_1419381.html", "text": "       Близо 290 километра са ремонтирани през 2019 г. със средства от Европейския съюз , съобщават от Агенция \"Пътна инфраструктура\" (АПИ). Пътните артерии са от второкласен и третокласен тип. Те са рехабилитирани през 2019 г. със средства от Оперативна програма „Региони в растеж“ 2014-2020 г. (ОПРР) и Програмата за териториално сътрудничество Интеррег V-A Гърция - България. Двете програми се финансират от Европейския фонд за регионално развитие и националния бюджет. В основния ремонт на отсечките са вложени около 255 000 000 лева.        През тази година по ОПРР бяха ремонтирани следните участъци:   43 километра от прохода „Петрохан“ - важна транспортна връзка на Северозападна с Югозападна България през билото на Стара планина\r\nнад 17 километра от третокласния път III-1002 Враца – пещера \"Леденика\"  9 километра от околовръстния път на Ловеч /част от път II-35 Плевен - Ловеч/\r\nнад 27 километра от път II-44 Севлиево - Драгановци – Габрово, който осигурява най-кратката връзка между столицата и Габрово и свързва населените места от Северна България с прохода \"Шипка\" и Южна България. С финансиране от ОПРР 10-километровият участък от път II-86 Пловдив – Асеновград вече е с магистрален габарит , с което се осигури бърз и удобен транспортен достъп на жителите от общините Куклен и Асеновград и от област Смолян до АМ „Тракия“, летище Пловдив и индустриалния район в околностите на град Пловдив.       Ремонтирани са и близо 39 километра от път ІІ-57 Стара Загора – Раднево. Второкласният път осигурява връзката на общините Стара Загора и Раднево с АМ „Тракия“ и е основна пътна артерия към енергийния комплекс „Марица Изток“.\r\nПо ОПРР през следващата година продължава ремонтът на още 101 километра пътища, на които е работено и през тази година. Сред тях са:\r\n32,5 километра от пътя Дупница – Самоков, свързващ ГКПП „Гюешево“ с АМ „Струма“, с път I-1 София - Благоевград и АМ „Тракия“\r\n12 километра от път III-109 за Мелник, който е единствената транспортна връзка на Мелник и селата Спатово, Хотово и Лозеница с общинския център Сандански, както и на Мелник, Роженския манастир и природния феномен „Мелнишки пирамиди“ с републикански път I-1 (Е-79) и други.\r\nПо Програмата за трансгранично сътрудничество ИНТЕРРЕГ V-A Гърция – България тази година бяха ремонтирани 32 километра от пътя Момчилград – Крумовград - Ивайловград. Второкласният път осигурява удобна връзка за голям брой туристи, пътуващи ежедневно за Гърция. През 2020 г. продължава реконструкцията и рехабилитацията на 7 километра от второкласния път II-86 Средногорци – Рудозем и се предвижда да стартира строителството на обходния път на Рудозем, по който ще преминава трафикът към бъдещия контролно-пропускателен пункт „Рудозем - Елидже“.      По Програмата за трансгранично сътрудничество ИНТЕРРЕГ V-A Румъния - България през 2020 г. ще започне основният ремонт на над 24 километра пътища в Северна България. Ще се рехабилитират 9,3 километра от път III-118 Гулянци - Долна Митрополия в област Плевен, както и около 15 километра от път II-81 Костинброд - Берковица – Монтана. ", "date": "2019.12.29", "title": "Близо 290 км. пътища са ремонтирани през 2019 г. със средства от ЕС"}
{"url": "https://www.actualno.com/politics/karadajy-ot-momchilgrad-patriotite-na-bylgarija-sme-nie-video-news_1419410.html", "text": "       ДПС проведе възпоменателен митинг в Момчилград, на който бяха почетени жертвите на т.нар. „Възродителен процес“. Председателят на ДПС Мустафа Карадайъ подчерта, че ДПС има идеята и политическите аргументи за правене на политика у нас, съобщиха от пресцентъра на партията.      „Затова с гордост и достойнство казваме, че политиката на разделение, противопоставяне и омраза трябва да спре у нас. Че патриотите на България сме тук на този площад. Че ако искаме да следваме заветите на Апостола Васил Левски и искаме да бъдем патриоти в нашата чиста и свята република, ще отстояваме демокрацията, еднаквите правила за всички. И както Апостола е казал: „И турци, и българи и всички етноси ще бъдем равни! „Равни ли сме днес обаче?!, попита лидерът на ДПС. „След 30 години демокрация, нашите братя дадоха живота си за името, в името на името, в името на вярата“, заяви още Карадайъ.  Пред паметника на жертвите на тоталитарния режим в центъра на Момчилград се събраха стотици жители на града, гости от страната и от Турция на възпоменателен митинг. Сред присъстващите бяха зам.-председателите на ДПС Ахмед Ахмедов, Хасан Азис, зам.-председателят на НС Нигяр Джафер, евродепутатът и председател на Младежко ДПС Илхан Кючюк, евродепутатът Атидже Алиева-Вели, членът на ЦОБ на ДПС Ердинч Хайрула, народните представители Имрен Мехмедова, Танер Али, Севим Али, Джейхан Ибрямов, Ерол Мехмед, Адлен Шевкет, Хайри Садъков, областният лидер на ДПС и кмет на община Ардино инж. Изет Шабан, репресирани от тоталитарния режим, близки на трагично загиналите, кметове на общини, председатели на общински съвети, както и депутатът от Народно-републиканската партия (CHP) в Турция Кямил Окяй Съндър. Възпоменателен митинг се проведе и в момчилградското село Груево пред паметник-чешмата, която е изградена в памет на Абдулазис Бекир, Мустафа Али и Мустафа Ибрахим.     ", "date": "2019.12.29", "title": "Карадайъ от Момчилград: Патриотите на България сме ние (ВИДЕО)"}
{"url": "https://www.actualno.com/society/ideja-da-bydat-syzdadeni-detski-zanimalni-na-rabotnoto-mjasto-news_1419396.html", "text": "       Безплатни занимални за ще бъдат осигурени на работното място на родителите. Това предвижда нов проект на Министерството на труда и социалната политика, съобщава НОВА ТВ. Планирано е фирми да могат да кандидатстват за финансиране, като техен ангажимент ще бъде да осигурят подходящ детски кът.      Очаква се така родителите да бъдат по-спокойни за децата си и съответно - по продуктивни в работата си. Бюджетът, предвиден за новия проект, е 15 000 000 лева. Според социалното министерство парите ще стигнат за изграждане на детски центрове в около 200 фирми. Средствата ще бъдат похарчени за оборудване на занималните и за заплатите персонала за една година. Предвидено е проектът да бъде продължен.   Целта на идеята е Министерството на труда и социалната политика да подкрепи бизнеса, като предприятията, от своя страна да намерят оптимизирано място за отглеждане на деца. Изискването ще бъде фирмите да наемат персонал, който да работи в занималнята. Набирането на хора ще се случва през бюрата по труда в страната, като служителите ще бъдат предварително обучавани. Идеята е родителите да могат да се възползват от услугите на детския кът в работата целодневно или почасово, както и по време на ваканциите на учениците.\r\nПредполага се, че реализирането на подобен проект ще повлияе върху казуса с взимането на фалшиви болнични. Така родителите ще се прибират заедно с децата си, без да бързат от работното място да стигнат до детската градина, ясла или училище, за да ги приберат.   ", "date": "2019.12.29", "title": "Идея: Да бъдат създадени детски занимални на работното място"}
{"url": "https://www.actualno.com/politics/na-jordanovden-ninova-i-geshev-obsyjdat-krizata-v-pernik-news_1419401.html", "text": "      Среща с кмета на Перник Станислав Владимиров, кметове на населени места, общински съветници и граждани, във връзка с кризата с водата, проведе председателят на БСП Корнелия Нинова, съобщава БГНЕС. Тя посети града по повод насрочения за днес от перничани заради продължаващата липса на вода. Корнелия Нинова заяви, че са няколко основните теми, които хората са поставили и очакват реакция от лявата партия като парламентарна група.       На първо място жителите на населените места са поставили питането кой носи отговорност за кризата в Перник. \"Те не приемат липсата на информация по разследването, поради което поех ангажимент още днес да поискам среща с главния прокурор Иван Гешев и да разбера докъде е стигнало то. Премиерът постоянно прехвърля вината на ВиК-дружеството и на общината. Но е факт, че въпросното дружество е пускало водата само след направени заявки и разрешение от министерството, т.е. отговорността е и при министрите”, посочи Нинова. По-късно стана ясно, че тя ще се срещне с Гешев на 06.01.20 г.    Гражданите са поставили въпроса и за дългосрочната програма за подмяна на водопреносната мрежа в Перник, на довеждащите водопроводи и на пречиствателните станции. “По думите на специалисти това ще отнеме години. Положението е бедствено, предстоят тежки месеци и това, от което имат нужда хората, е вода. Затова ме помолиха и поемам този ангажимент да подпомогнем национална кампания “Дари вода за Перник”. Обръщам се към всички - да бъдем съпричастни с перничани”, каза Корнелия Нинова. ", "date": "2019.12.29", "title": "На Йордановден Нинова и Гешев обсъждат кризата в Перник"}
{"url": "https://www.actualno.com/america/amerikanski-samoleti-sa-tyrseli-ruski-podvodnici-v-atlantika-news_1419435.html", "text": "      Патрулният противоподводен самолет „Посейдон“ от ВМС на САЩ извърши многочасови полети над районите на Северния Атлантически океан, където вероятно се провеждат големи руски учения с участието на подводници. Това според агенция „Интерфакс“ следва от данните за мониторинг на западните авиационни ресурси, пише руският вестник “Независимая газета“ в материал, представен без редакторска намеса.      Според доклади в оперативното наблюдение са участвали два американски военноморски самолета „Посейдон“. Самолет, излетял от въздушната база Лажес на Азорските острови, е летял в продължение на часове на юг от защитната линия за подводница в Северния Атлантически океан между Гренландия, Исландия и Обединеното кралство (GIUK), в която се намира SOSUS (Система за звукова локация).\r\nВ края на октомври норвежката телевизионна компания NRK, позовавайки се на източници във военното разузнаване, съобщи, че десет руски подводници, включително осем ядрени подводници, участват в операции в Северния Атлантически океан, целта на които е била да се тренира пробив на отбранителни линии на НАТО по линията GIUK и прикрит подход към източното крайбрежие на САЩ, отбелязва още агенция \"Фокус\".\r\n„В операцията участват до 10 руски подводници. Осем от тях са атомни. Задачата на част от подводниците е да стигнат до Атлантическия океан, доколкото е възможно, без да бъдат открити, съобщава телевизионният канал, като цитира информация от норвежко разузнаване. „Голяма част от подводниците на Северния флот на Русия през последната седмица се опитаха незабелязано да напуснат базите си на полуостров Кола в Баренцово и Норвежко море“, твърди норвежката телевизионна компания NRK в края на октомври.  Между другото, ако се вярва на официалните данни, днес Северният флот има около две дузини подводни кораби с атомна енергия и само пет дизелови подводници. Да си представим, че половината от тях са отишли в Атлантическия океан е повече от трудно. \r\nСъдейки по маршрутите на полетите на ВМС на САЩ, руските подводници, напуснали базите на Северния флот на Русия, минавайки покрай тази линия, вече действат на юг. Преди това полетите на НАТО се извършваха главно над Норвежко море на север от системата на НАТО срещу подводниците в Северния Атлантически океан.   Полети на военни самолети на НАТО над учебната зона на руските подводници, започнали в края на октомври, се извършват почти ежедневно. Освен ВМС на САЩ, в операцията участват патрулни самолети на норвежките, канадските и френските военновъздушни сили. За тази цел се използват въздушни бази „Кефлавик“ в Исландия, „Андьоя“ в Северна Норвегия, както и „Лажес“ на Азорските острови.    „Русия иска да покаже, че са в състояние да се доближи до САЩ. Те искат да тестват способността на Запада да ги открие и да проверят ответната реакция \", според източници в разузнаването на Норвегия. Според тях експлоатацията на руските подводници, проектирана за 60 дни, е започнала в моретата Баренцово и Норвежко на 20 октомври. \r\nМеждувременно през октомври информиран източник съобщи на „Интерфакс“, че руските подводници са достигнали моретата Баренцово и Норвежко като част от планираното учение. \"Руските военни провеждат планирани бойни оперативни тренировъчни дейности\", каза източникът. \"В съобщението на норвежката телевизионна компания NRK има много измислици\", заяви източникът тогава.\r\nВсе още няма съобщения, че разузнавателните самолети на ВМС на САЩ, както и системата за наблюдение SOSUS, са открили руски подводници (два месеца след \"пробива на Русия в Атлантика\"). Или руснаците наистина умело се „маскират“ под вода, или от тях няма и помен в Атлантическия океан. И ако има там руски подводници, то те не са в такова количество. ", "date": "2019.12.29", "title": "Американски самолети са търсели руски подводници в Атлантика"}
{"url": "https://www.actualno.com/society/speshno-remontirat-prechistvatelnata-stancija-v-pernik-i-podmenjat-trybi-news_1419408.html", "text": "       Започва спешен ремонт на пречиствателната станция в от днес. Това съобщи министърът на икономиката Емил Караниколов, информира НОВА ТВ. Мярката е част от аварийния план за справяне с кризата с липсата на вода в града и общината.       Ще бъде изградено и изцяло ново трасе по клон 2, което означава, че ще бъдат подменени 70 километра тръби. Засега е планирано вода да бъде осигурена от пещерите, която ще е с дебит от 260-270 литра/секунда. Изпълнението на аварийният план ще струва на държавата около 20 000 000 лева.   Заради валежите е започнало вливането на по-мътна вода. Почистени са няколко водни канала, по които да влиза по-сериозен приток вода към язовир \"Студена\". Извършено е и 2-дневно обследване по планината. Проучването е показало, че вода там има и следва технически до няколко дни да бъде решено по какъв начин тя ще бъде отведена към язовира.\r\nВ този момент в Перник започва протестното шествие с искания за по-бързо справяне с проблема. То ще завърши в храма \"Свети Иван Рилски\", където ще бъде отслужен молебен за вода.   ", "date": "2019.12.29", "title": "Спешно ремонтират пречиствателната станция в Перник и подменят тръби"}
{"url": "https://www.actualno.com/curious/pochina-naj-starijat-jenski-cheren-nosorog-v-sveta-news_1419385.html", "text": "      Почина най-старият женски черен в света, пише ТАСС. Според информацията, животното е живяло по-дълго от всеки друг от своя вид. Тя се е казвала Фауста. До 54 г. носорогът е живял в дивата природа. През 2016 г., след поредица от атаки от хиени, тя е прехвърлена в защитена зона.      Учените отбелязват, че средната продължителност на живота на носорозите в дивата природа е от 37 г. до 43 г. В затворени пространства обаче живеят по-дълго - повече от 50 години. В момента 5 600 черни носорози и 19 000 бели живеят в Африка в дивата природа.    ", "date": "2019.12.29", "title": "Почина най-старият женски черен носорог в света"}
{"url": "https://www.actualno.com/balkani/gyrcija-otpuska-po-2-000-evro-za-vsjako-dete-rodeno-navryh-koleda-news_1419418.html", "text": "       В Гърция гласуват дали да дадат по 2 000 евро за всяко дете, родено в навръх Коледа. Темата ще бъде обсъдена, когато парламентът възобнови работа през новата година, съобщава \"Фокус\". Допълнителният финансов стимул ще се прилага със задна дата, подчертават от редакцията на атински ежедневник.      Първата половина на обезщетението в размер на 1 000 евро ще бъде изплатена незабавно на родителите, без да се изискват никакви документи. Останалите 1 000 евро ще бъдат предоставени 6 месеца след раждането на детето.   Децата, родени в Гърция от граждани, които не са членки на Европейския съюз през 2020 г. и 2021 г., също ще получат обезщетението, при условие че майката законно и постоянно пребивава в Гърция от 2012 г. ", "date": "2019.12.29", "title": "Гърция отпуска по 2 000 евро за всяко дете, родено навръх Коледа"}
{"url": "https://www.actualno.com/asia/stotici-protestirashti-v-irak-blokiraha-dostypa-do-nefteno-nahodishte-news_1419415.html", "text": "      Протестиращи срещу властта в блокираха нефтено находище, докато политическите фракции останаха парализирани в опитите си да съставят ново правителство, предаде АФП. Стотици безработни, които търсят работа, блокираха достъпа до полето Насирия, в което се намира нефтеното находище , предаде БГНЕС. То е разположено на около 300 километра южно от Багдад, и произвежда около 82 000 барела петрол на ден.      Днес е вторият ден с ефективни протести на стачката, която продължава вече четвърти месец. Това е първият протест в страната, който блокира работата във втория по големина производител на нефт. Протестите, водени от гневни младежи, настояват цялата политическа класа, която управлява след свалянето на Саддам Хюсеин от власт през 2003 г., да бъде изгонена. Основни лозунги на протестиращите са твърдения, че политиците са управлявали лошо икономиката, разкъсвани са от корупция и са продавали националните си интереси за това, Иран да стане по-могъща държава от Ирак.   Продължаващите протести станаха причина седмици наред училищата в страната да бъдат затворени, а държавните служби да не могат да работят. Протестите продължават, въпреки че властите пресрещнаха демонстрантите с палки и сълзотворен газ. До момента 460 души са загинали при сблъсъците, а над 25 000 души са  ранени. Протестиращите постигнаха частичен успех през ноември, след като министър-председателят Адел Абдел Махди подаде оставка, но остана на ръководен пост. Проиранските и други политически фракции оттогава се борят за намирането на негов наследник - засега без успех.\r\nМеждувременно, Организацията на обединените нации вече обвини полицията, че води размирна кампания чрез заплахи, отвличания и убийства на демонстранти. Държавната комисия по правата на човека съобщи, че все още няма данни за местонахождението на 56 активисти, за които се счита, че са в неизвестност.   ", "date": "2019.12.29", "title": "Стотици протестиращи в Ирак блокираха достъпа до нефтено находище"}
{"url": "https://www.actualno.com/interest/kolednite-kartichki-predi-vek-news_1419384.html", "text": "      Ако трябва да сравним едно днешно коледно-новогодишно пожелание, стъкмено готово в работилницата на Зукърбърг и изпратено с едно кликване върху мишката с пожеланията, изпращани и получавани преди век, много ще се засрамим. Антикварен магазин в Стария Пловдив предлага стари - сред тях и коледни. Те разкриват интересни особености, за които отдавна сме забравили.          Преди век, например, не се честити Коледа. Честито Рождество Христово е обичайният надпис на картичките. С това започва и текстът на обратната страна. А гърбът на картичката разкрива интересни истории. Очевидно, писмената форма на общуване там показва най-добрия си вид - сгъстено, с букви като мравки, да опишеш на ограничените сантиметри цялото житие - битие на семейството си, до пълни подробности. И дори не в телеграфен стил. Някои картички съдържат любопитни подробности, размисли, прошки. Има и такава, която е изпратена, само заради традицията. Иначе подателят й все още се сърди на получателя.   В типично момчешки стил, малък братовчед пише до голям, който учи в Париж. Обяснява му само какви усилия е положил, за да му изпрати картичката. И толкова! Картичките за Коледа и Нова година докъм 40-те съдържат символи като дечица, сняг, елхи и... прасета. Оказва се, че в началото на ХХ век прасето е било на късмет. То и сега е на късмет, стига да не го застигне африканска чума или поне намек за нея.    Прието е да се мисли, че у нас подаръци до 44-та е носил дядо Коледа, заменен после от съветския дядо Мраз. Поне официално. Неофициално дядо Мраз носи подаръци у нас от 1942-ра, както може да се види от една от картичките.     През 2012 година южнокорейци написаха, че ХХI век ще си остане най-незапазеният в цялата история на човечеството. Не остават хартиени носители, всичко е в мрежата. Стои там като вечно, но на практика умира със следващата технология и не оставя и знак след себе си. Далеч по-примитивните времена обаче оставят знаци. И те са все по-любопитни, колкото повече се отдалечаваме от това време.    ", "date": "2019.12.29", "title": "Коледните картички преди век"}
{"url": "https://www.actualno.com/pleven/na-ubileja-si-v-pleven-zemedelcite-otnovo-si-pojelaha-obedinenie-news_1419429.html", "text": "      Обединение и самостоятелна парламентарна група в Народното събрание. Това си пожелаха днес земеделци от няколко политически формации в Плевен, дошли да отбележат 120-годишнината на организираното земеделско движение. Те се събраха със знамената си пред чешмата, построена от земеделските съюзи през 1999 г. за 100-годишния юбилей. Сред гостите на тържеството беше и кметът на Плевен Георг Спартански, предаде кореспондентът на .      „Искам да се обърна към нашите съидейници от ЗС „Александър Стамболийски”, от ЗНС и от ПП „Никола Петков”. За нас все още има червени линии, които аз не съм готов да пресека. Трябва да се откажем от всякакво сътрудничество и взаимодействие с бивши комунисти, защото те продължават да носят омраза и не се отказаха от собствената си идеология. Категорично отказвам сътрудничество и с крайни националисти. Идеологията на БЗНС е изградена на основата на християнството, което носи доброто и човещината между хората. Подавам ръка на нашите партньори и вярвам, че е възможно да бъдем заедно, но на основата на много ясна програма и ясна политическа карта – да знаем оттук нататък какво правим, какво ни предстои и какви са нашите цели. Да се надяваме, че през новата година ще бъде възможно най-сетне да изградим такава програма и да бъдем заедно на следващите парламентарни избори”, каза председателят на БЗНС Николай Ненчев.    ", "date": "2019.12.29", "title": "На юбилея си в Плевен земеделците отново си пожелаха обединение"}
{"url": "https://www.actualno.com/plovdiv/edna-kmetska-zaplata-shte-poluchi-bebe-1-na-2020-g-v-plovdiv-news_1419425.html", "text": "       1 500 лв. ще получат родителите на , което се роди първо за Новата 2020-та година в Пловдив , съобщиха днес от пресцентъра на общината. Кметът Здравко Димитров дарява една своя заплата на бебе №1.      За по-нататък кметският екип обещава да построи една детска градина и едно ново училище. Сумата можеше да е по-голяма, защото от февруари стана възможно увеличение на кметските заплати до 4 500 лв., но тогавашният пръв управник Иван Тотев предпочете да не променя възнаграждението си.   През 2018-та година в Пловдив са проплакали 4 887 бебета, статистиката за 2019 все още се попълва. ", "date": "2019.12.29", "title": "Една кметска заплата ще получи бебе №1 на 2020 г. в Пловдив"}
{"url": "https://www.actualno.com/europe/jena-i-dve-momicheta-zaginaha-pri-lavina-v-italianskite-alpi-news_1419327.html", "text": "      Жена и две деца загинаха в в италианските Алпи, близо до границата с Австрия, предаде БГНЕС. И трите жертви са германски граждани, съобщава АФП. Инцидентът е станал на 2 400 метра надморска височина, на ледника \"Вал Сеналес\".      Екип от 70 спасители, както и 3 хеликоптера, са се отзовали и са открили жертвите. Детето и 35-годишната жена не са могли да бъдат реанимирани. Другата жертва е починала, докато е транспортирана към болница за лечение.   Ранени са и още двама скиори, смятани за приятели от същата компания. Животът им е вън от опасност, се казва в докладите. ", "date": "2019.12.29", "title": "Жена и две момичета загинаха при лавина в италианските Алпи"}
{"url": "https://www.actualno.com/chronicles/vaclav-havel-stava-prezident-na-chehoslovakija-news_1419223.html", "text": "      Вацлав Хавел е чешки драматург и политик.      Той е един от първите говорители на Харта 77, водеща личност в политическите промени през ноември 1989 г., последен президент на Чехословакия (1989-1992) и първи президент на Чехия (1993-2003). Автор е на около 20 пиеси и значителен брой есета, преведени в чужбина.    Политическа дейност В началото на 1960-те години неговата дейност в областта на политиката се засилва, като той става особено активен след избухването на Пражката пролет. През 1977 г. неговият ангажимент към Манифеста за човешки права Харта 77 му донася световна слава на лидер на опозицията в Чехословакия, което довежда до неговото арестуване. През 1989 г. „Нежната революция“ изстрелва Хавел към президентския пост. В качеството си на президент на Чехословакия, а впоследствие на Чехия, Хавел повежда страната към многопартийна демокрация. По време на неговото 13-годишно управление страната преживява бурни промени, включително отделянето на Словакия, което той не одобрява, приемането в НАТО и започването на преговорите за членство в Европейския съюз, които приключват през 2004 г.   ", "date": "2019.12.29", "title": "Вацлав Хавел става президент на Чехословакия"}
{"url": "https://www.actualno.com/africa/tejka-katastrofa-v-egipet-vze-nad-20-jertvi-news_1419329.html", "text": "       Повече от 20 души са загинали при тежка катастрофа на магистралата между египетските градове Порт Саид и Думят в Северен , пише БГНЕС. Участници в пътния инцидент са автобус, превозващ работници, които са се връщали след края на смяната в предприятие, и тежкотоварно превозно средство. Причината за произшествието се разследва.      Тази катастрофа е втората с такъв мащаб по пътищата на Египет в рамките на ден. По-рано, туристически автобус, превозващ граждани на Индия, Малайзия и Китай, се сблъска с камион на магистрала в района на курорта Айн Сохна на Червено море. Загинаха 6 души, включително трима чужденци. Други 24, от които 20 чуждестранни туристи, бяха ранени. Съобщава се, че спукана гума на камиона е станала причината за това произшествие.    ", "date": "2019.12.29", "title": "Тежка катастрофа в Египет взе над 20 жертви"}
{"url": "https://www.actualno.com/balkani/5-tonen-novogodishen-kejk-gotvjat-v-gyrcija-news_1419351.html", "text": "      Западното атинско предградие Перистери се надява да счупи рекордa през тази година, представяйки . Кулинарното произведение ще бъде представено в навечерието на Нова година на главния площад пред кметството, пише БГНЕС.       , както и малки подаръци в своите 35 000 парчета. Около 30 пекарни са обединили сили, за да приготвят гигантския новогодишен сладкиш.    ", "date": "2019.12.29", "title": "5-тонен новогодишен кейк готвят в Гърция"}
{"url": "https://www.actualno.com/celebrate/sv-chetirinadeset-hiljadi-mladenci-mychenici-izbiti-ot-irod-vyv-vitleem-news_712399.html", "text": "      Тия невинни юдейски младенци пострадали заради безначалния Младенец Христос – Сина Божи по повеля на юдейския цар Ирод. Като се видял подигран от мъдреците, които се поклонили на Младенеца Христа, но не се върнали при него, а по друг път заминали за страната си, Ирод се ядосал твърде много и, страхувайки се да не би новороденият Цар Юдейски да му отнеме царството, заповядал да избият всички младенци във Витлеем и всичките му предели от две години надолу. Тогава се сбъднало реченото от пророк Йеремия:      \"Глас бе чут в Рама, плач и ридание и писък голям. Рахил плачеше за децата си, и не искаше да се утеши, защото ги няма\" (Мат. 2:17-18).   Така жестокият Ирод принесъл в жертва на своето необуздано властолюбие хиляди младенци, като не знаел, че Иисус Христос се родил да устрои царство не на земно владичество, а на вечното спасение; че всички хитрини човешки са безсилни и напразни за всемогъщия Божий промисъл, който властно и безпрепятствено устройва спасението на света; че животът на самия Ирод, който самонадеяно се грижел за себе си, ще продължи не повече от една година и че съдбата му зависи от Бога! Божия съд – по думите на църковните писатели – постигнал Ирода чрез страшни болести, които прекратили живота му за незаконното избиване на невинните.\r\nМладенците мъченици влезли в Царството небесно не през вратата на св. Кръщение, но чрез мъченическата смърт за Иисуса Христа, която Сам Той нарекъл \"кръщение\" (Марк. 10:10). И с това кръщение, в случай на нужда, се заменя самото тайнство кръщение чрез вода.  © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2019.12.29", "title": "Св. четиринадесет хиляди младенци-мъченици, избити от Ирод във Витлеем"}
{"url": "https://www.actualno.com/asia/v-karabuk-otkriha-drevna-plocha-datirashta-ot-predi-1-800-godini-news_1419353.html", "text": "       , пише \"Дейли сабах\", информира БГНЕС. Ерсин Челикбаш от Катедрата по археология на университета в Карабюк обясни, че на находката има надпис, който гласи: \"Ераклеидес, син на Глаукос, подари това\". \"На плочата има фигура на жена, носеща традиционна рокля. В дясната си ръка държи житни класове и носи колан със змия на кръста. Най-вероятно това е богинята на плодородието и земеделието Деметра\", каза той.      Изследователят подчерта, че богинята трябва да е била много почитана в Адрианополис през римския период поради интензивното отглеждане на лозя и винопроизводство. Родно място на свети Алипий Стълпник, древният град Адрианополис е бил важно място за поклонение за ранните християни, докато градът не губи значението си през VIII век.     Сред тези обществени сгради са две бани, две църкви, отбранителна сграда, скални гробници, театър, сводеста и куполообразна сграда, монументална култова ниша, стена, вили. Подовете на църквите са покрити с мозайки, с изображения на коне, слонове, елени и грифони. Поради този факт, древният град се сравнява със Зеугма в Югоизточна Турция, известен със своите изключителни мозайки. След разкопките обектът ще бъде отворен за посетители. ", "date": "2019.12.29", "title": "В Карабюк откриха древна плоча, датираща от преди 1 800 години"}
{"url": "https://www.actualno.com/society/pernik-izliza-na-shestvie-sreshtu-bezvodieto-news_1419302.html", "text": "      Гражданско шествие и молебен за преодоляване на безводието в Перник организира Инициативният комитет „Спаси Перник” в неделя, 29 декември.      Шествието ще тръгне от Съдебната палата в миньорския град, ще мине по улица „Търговска” до площад „Кракра”, където ще бъдат огласени исканията на гражданите. Участниците в шествието ще бъдат облечени с жълти светлоотразителни жилетки. В 13.30 часа в храм „Свети Иван Рилски” ще бъде отслужен молебен, съобщава БГНЕС.   Заради драстичното намаляване на водата в язовир „Студена” и доближаването до мъртвия му обем на 21 декември в Перник бе обявено бедствено положение. От 28 декември режимът е удължен с още 30 дни. ", "date": "2019.12.29", "title": "Перник излиза на шествие срещу безводието"}
{"url": "https://www.actualno.com/europe/aresti-po-vreme-na-vcherashnite-protesti-v-parij-news_1419321.html", "text": "      Френската полиция е задържала трима души по време на демонстрациите в Париж, съобщава РИА Новости, позовавайки се на информация от парижката полицейска префектура. Те са арестувани заради хвърляне на предмети срещу служители на реда.      В събота във френската столица се проведоха протести срещу предложената пенсионна реформа от властите и шествие на привърженици на движението на \"жълтите жилетки\". Някои протестиращи са били изключително агресивни и полицията е била принудена да използва сълзотворен газ, за да успокои хулиганите, уточнява БГНЕС.   Петдесет и деветата съботна акция на \"жълтите жилетки\" започна в събота сутрин, като конвой от демонстранти премина почти без инциденти до северната гара. Там демонстрантите се присъединиха към похода на синдикатите, които стачкуват 24 поредни дни. \r\nПървата обща стачка, организирана от най-големите синдикални организации във Франция, шокира страната на 5 декември, когато около 800 хиляди души излязоха по улиците на различни градове. В пет демонстрации, проведени от този ден, участват транспортни работници, лекари, учители, адвокати, пожарникари и представители на много други професии, които са против пенсионната реформа. Сред основните причини за недоволството на французите е решението на властите да премахнат специалните пенсионни тарифи за голяма част категории граждани, както и намерението да се повиши възрастта за пенсиониране на 64 години.   ", "date": "2019.12.29", "title": "Арести по време на вчерашните протести в Париж "}
{"url": "https://www.actualno.com/society/prognoza-za-vremeto-29-dekemvri-nedelja-news_1419325.html", "text": "      Днес в Северна България и планините ще вали сняг, в Източна България вятърът ще бъде силен североизточен. Това съобщи за Агенция „Фокус“ дежурният синоптик Виктория Клещанова от Националния институт по метеорология и хидрология.      Сняг ще вали в Северна България и в планините, където ще се образува и снежна покривка. Ще духа умерен северозападен, в Източна България до силен североизточен вятър. В Североизточна България и Предбалкана ще има условия за навявания. Минималните температури ще са между минус 3° и 2°, а максималните – между 0° и 5°. Атмосферното налягане е по-високо от средното за месеца и слабо ще се повиши. Над Черноморието облачността ще е променлива. В северните райони дъждът ще се примесва със сняг. Ще духа умерен до силен североизточен вятър. Максималните температури ще бъдат 3° - 6°, температурата на морската вода е 11° - 12°. Вълнението на морето ще бъде 3-4 бала.\r\nНад планините облачността ще значителна с превалявания от сняг, по-съществени в Стара планина. Ще духа умерен до силен север-североизточен вятър. По планинските проходи ще има условия за виелици. Максималната температура на височина 1200 метра около минус 5°, на 2000 метра – минус 11°.\r\nДо края на годината и през първия ден от новата времето ще бъде доста динамично. В понеделник валежите ще спрат, облачността ще се разкъса. В източните райони ще остане ветровито. Студено време с минимални температури предимно под нулата, в отделни котловинни полета в Западна България до минус 8°, максимални – между минус 2° и 3°.  През последния ден от годината облачността ще намалее до предимно слънчево. Вятърът ще се ориентира от запад-северозапад, в Дунавската равнина ще бъде до умерен. Сутринта ще е по-студено, в отделни райони с минимални температури до около минус 10°, но дневните температури ще се повишат и максималните ще бъдат между 1° и 6°. В новогодишната нощ отново бързо ще се заоблачи, а северозападният вятър ще се усили. В началото на новата година облачността ще е променлива, над Северна България и планините по-често значителна, на отделни места ще превали слаб сняг. Вятърът ще се ориентира от север-североизток, ще се усили и ще застудява. ", "date": "2019.12.29", "title": "Прогноза за времето - 29 декември (неделя)"}
{"url": "https://www.actualno.com/balkani/zakona-za-svobodata-na-veroizpovedanijata-izvadi-na-protest-grajdani-na-cherna-gora-news_1419347.html", "text": "      Протести срещу приемането на Закона за свободата на вероизповеданията се проведоха в няколко града на , пише БГНЕС. Група граждани от Подгорица, след отслужен молебен в църквата “Възкресение Христово“, се отправиха на протестно шествие. За кратко те блокираха кръстовища. След протестиращите са се движили полицаи. Демонстрантите по-късно са се отправили към центъра.      Граждани се събраха също и в Никшич, близо до църквата „Свети Василий Остроски“, откъдето тръгнаха на протестно шествие. Говорителят на Демократическия фронт (ДФ) Марко Ковачевич призова събралите се хора да изчакат решенията на Епископския съвет на Черна гора, който ще се проведе днес и ги призова мирно да се разотидат.   Група граждани на Беране за кратко блокираха магистрала Беране-Бело при транспортния възел на изхода на града, но полицейските сили бързо пробиха блокадата, използвайки сълзотворен газ, съобщават местни медии.\r\nСлед службата в църквата \"Свети Спас“ гражданите на Херцег Нови също излязоха на протест. В него участваха и представители на общината, водени от кмета на Стеван Катич, в знак на несъгласие с приемането на Закона за вероизповеданията. \"Предстои борба да се призове правителството на държавно ниво да се опомни и анулира такъв закон, който не може и няма да бъде приет от вярващия народ на Херцег Нови - градът, удостоен с ордена „Свети Сава\" първа степен\", каза Катич. На събирането присъства кметът на Требине Мирко Джурич. От общината обявиха, че през следващите дни в църквите на Херцег Нови ще се отслужат молебени, последвани от протестни шествия.  Припомняме, че съгласно закона, религиозните общности в малката балканска страна ще трябва да докажат собствеността си от преди 1918 г., когато предимно православната християнска Черна гора се присъедини към Кралството на сърбите, хърватите и словенците - предшественика на вече несъществуващата Югославия. ", "date": "2019.12.29", "title": "Закона за свободата на вероизповеданията извади на протест граждани на Черна гора"}
{"url": "https://www.actualno.com/america/malyk-samolet-se-razbi-v-luiziana-news_1419320.html", "text": "      Малък се е разбил в град Лафайет, Луизиана, информира БГНЕС. , съобщава РИА Новости, цитирайки телевизионния канал KLFY.      \"Ръководителят на пожарната служба в Лафайет Робърт Беноа потвърди, че това е самолет, който може да побере до 8 пътуващи. 5 са жертвите, а един човек е оцелял\", съобщава медиата.   Освен това, трима души, които са били на земята по време на самолетна катастрофа, също са пострадали и са откарани в болницата. ", "date": "2019.12.29", "title": "Малък самолет се разби в Луизиана "}
{"url": "https://www.actualno.com/society/2019-ta-godina-razkazana-v-20-kolaja-news_1417664.html", "text": "             Срещата между беше от онези, в които нашият премиер прави онова, което обича и може да прави - да сърфира ловко между Изток и Запад, ЕС и Русия, Западни Балкани и евразийска мощ. Не можем да му отречем това умение - то не е за всеки. Но му посвещаваме ето този колаж. Продължаваме с чудния . Представихме цялата работа през една щастлива етажна собственост, в която вградени псалми помагат на вградени в евтини сделки политици, от които всички са много, много щастливи и празнуват престоя си в политиката с ВИП асансьори и широка квадратура. Така де, какъв иначе е смисъла да представяш националния интерес, ако не защитиш най-напред твоя.   Цялата работа с апартаментите обаче се наложи и да се разбули в частност. Кой точно колко, как, къде и защо. В този смисъл съветваме да си представяме по ето този начин, пък нищо, че вече е аут от политиката, макар че такива като него винаги намират начин да се завърнат.     А какво да кажем за Пламен Георгиев и неговата прословута И за това как прегрешенията му по недеклариран имот всъщност го пратиха на Този човек просто обича да живее на покрива. Накрая лъснаха толкова много политици с твърде интересни сделки, твърде малко декларирани имоти, твърде голяма отстъпка в цената, че решихме как цялата работа всъщност изглежда така: Случи се после онази катастрофа с катедралата Нотр Дам. Но тъкмо още преживявахме катастрофата, когато премиерът ни предложи следващия - , да помогнем с реставрирането на катедралата. На това алтруистично решение и ето този колаж:   Продължаваме напред с посещението на папата - много гръмко и вълнуващо, което от Прас-Прес , а нашият премиер не знаем как успя, но когато папата е говорил за \"мостове\" сякаш подразбра . Ние трудно си представяме духовно лице да говори за пряка инфраструктура, затова решихме да свържем папообразния образ с министър-председателската задача. Тоест, нещо такова, като долното. Нататък: вече бе разгара на европейските избори, а в същото време взе да посвършва \"Игра на тронове\" - и се опитахме между съвършен сериал и политически безумия да намерим някаква пресечна точка, в която властолюбивата Денерис и любимият ѝ дракон да свършват някаква работа, например ето тази: Изключителното изглежда е зарадвало мнозина, но ние, простете, го приехме със скептицизъм: извиняваме се, но когато основната ти политическа кауза е да говориш за това да се допусне пушенето в заведенията, не сме очаквали, че при твърде щастлив развой на обстоятелствата това би те отвело в Европарламента. Затова - ето този колаж. Начинът, по който Миролюба Бенатова и Генка Шикерова , твърде много приличаше на разкарване на футболисти. Новият собственик изглежда не правеше особена разлика между отбор и журналисти с опит и действаше по стария начин. Но пък в телевизията останаха други хора и предавания, които са  Госпожа Ангелкова през лятото направи много за туризма, потруди се истински този тъй важен отрасъл да върви добре, да не отблъсква нито българи, нито чужденци, и да отчете колкото се може повече приходи. Статистиката накрая излезе Иначе лятото нещата изглеждаха общо взето така: Във връзка с горното - да припомним какви бяха цените по Черноморието през лятото. И как , но и защото превъзхожда по много причини обикновения работник. И разбира се, стигаме до бурната есен и протестите срещу Иван Гешев за главен прокурор. Едва ли те щяха да са толкова мощни, ако той не се беше изказал против разделението на властите. Въобще, беше избран . На зла круша - зъл колаж: Президентът върна кандидатурата на Гешев в справедлив според едни и  протоколен според други акт на несъгласие. Но тъй или иначе работата  вече се опече, за архивите остана само колажът: Впрочем, човек дори и добре да живее, отива на контрапротест. А там го чакат чутовни гледки, чутовни събития, изненадващи типажи от фентъзи лентите. Ей я цялата работа, в стил Толкин:  на Слави Трифонов беше дългоочакван за едни и предварително обречен според други политически акт. Заявката му е голяма, силите - не е сигурно. Но онази фраза I'll be back от Терминатор ни дойде на ума, а на нашият колажист му дойде това:  бяха предизвестени в битката между Мая Манолова и Йорданка Фандъкова и ги следихме малко с половин око - интригата по-скоро бе доколко ще успее Борис Бонев и \"Спаси София\" да натрупа престиж, отколкото кой от стандартните типажи ще надделее. Как впрочем може да разбереш, че са дошли избори? Следиш Волен - когато почне да прави изцепки, значи е дошло и време за гласове в урните. И той, разбира се, не пропусна да си покаже . A ние не пропуснахме да ги увековечим в този колаж: Идеята да не се плаща първият болничен от работодателите, пък ако има как и до три дни, скандализира абсолютно всички. Не че сме очаквали нещо друго от Асоциации, които непрекъснато повтарят, че трябва да се грижим за икономиката, което на преведен език означава колкото се може повече хора да работят за 600 лева на месец, за колкото се може повече часа и да имат по-малко отпуски и болнични дни. На тая работа посветихме и . А съвсем накратко, нещата трябва да изглеждат така: Годината завършихме с едно такова мъгливо време, което в София е и доста канцерогенно, понеже да спечелиш избори едно, а да организираш града около малко по-безопасен въздух - съвсем друго. Първото стана, второто не - не че това ни учудва. Затова и смятаме, че корицата на несъществуващия български \"Таймс\" би могла да увековечи това: И така, леко калшяйки, нямаме търпение да дойде новата година, когато, леко кашляйки, да проследим всичко онези весели неща, които ни предстоят - за това благодарим на нашия колажист. Леко кашляйки. ", "date": "2019.12.29", "title": "2019-та година, разказана в 20 колажа "}
