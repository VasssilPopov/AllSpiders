{"url": "https://www.actualno.com/society/novinite-naj-vajnoto-za-denja-9-oktomvri-news_698957.html", "text": "         Екипъ на събра най-важното от деня в традиционния вечерен бюлетин.  Един човек е задържан за убийството на журналистката Виктория Маринова. Става дума за украинец с румънско гражданство, който водел скитнически начин на живот.   Полицията в Русе, която разследва жестокото убиство на телевизионната водеща Виктория Маринова, потвърди, че има задържан по случая, но уточни изрично, че той не е заподозрян за извършването на престъплението.     Румънският гражданин с украински произход ще бъде освободен. Междувременно се появиха информации, че има заподозрян за престъплението, който е избягал в чужбина. Подписахме план за действие по приемане на законодателството на хората с увреждания. Това обяви министърът на труда и социалната политика Бисер Петков след среща с протестиращите майки от инициативата „Системата ни убива”. Кметът на София Йорданка Фандъкова е глобила със 100 000 лв. строителния наздор, който има отговорността да контролира изпълнителят на ремонта на ул. \"Граф Игнатиев\". Миналата седмица реконструкцията стана повод за протест на граждани и политически организации, които искаха оставката на Йорданка Фандъкова.   Общински съветници от БСП, \"Глас народен\", \"Зелените\", Симеон Славчев, \"Нормална държава\" и ДСБ внесоха доклад за искане на местен референдум в София във връзка с изграждането на инсталация за горене на RDF отпадъци в София, предаде репортер на Actualno.com. Стотици хиляди българи живеят в бедност и социално изключване. Това каза президентът Румен Радев. Автомобилите със стандарт Евро 4 ще получат бонус що се отнася до данъчната тежест. Това одобриха правителството, работодателите и синдикатите на среща на Тристранката, на която бяха обсъдени мерките в пакета данъчни законови текстове, които се планира да влязат в сила от 2019 година. От БСК обаче искат облекчения и за колите с газови уредби. Трябва да е известно като факт, че средно всеки трети след 60-годишна възраст ще развие онкологично заболяване. С увеличаване на средната продължителност на живота броят на тези хора ще расте, каза още д-р Дечо Дечев. Общо 88% от родителите осъзнават, че шамарите са неефективно възпитателно средство, но голяма част от тях продължават да ги прилагат. Голямото увеличение в използването на ядрената енергия ще спомогне за запазването на нивата на глобалното затопляне под 1,5 степен, според доклад на ООН. Според документа, най-ефективният начин да се ограничи ръстът във въглеводородните емисии е развитието на ядрена енергетика.", "date": "2018.10.09", "title": "Новините: Най-важното за деня, 9 октомври"}
{"url": "https://www.actualno.com/politics/ivanov-smjata-che-ubijstvoto-na-marinova-e-svyrzano-s-rabotata-news_698980.html", "text": "   . Това заяви бившият правосъден министър и настоящ съпредседател на „Демократична България” Христо Иванов пред bTV.     „През 2015 година заложихме в стратегията за съдебна реформа да се реформира системата на експертизите. По оперативна програма „Добро управление” ние предвидихме конкретни средства това да бъде направено и такива тежки престъпления да могат да се разследват убедително”, посочи Иванов.   Той сподели убеждението си, че убийството на 30-годишната телевизионна водеща Виктория Маринова е свързано с последното издание на нейното предаване, в което темата е била „Джи Пи Гейт”.\r\nСпоред Иванов реакциите след убийството – както у нас, така и зад граница – са предизвикани от недоверието към институциите.  ", "date": "2018.10.09", "title": "Иванов смята, че убийството на Маринова е свързано с работата ѝ"}
{"url": "https://www.actualno.com/sliven/prof-ivan-marazov-s-nagradata-d-r-ivan-seliminski-news_698981.html", "text": "  Проф. Иван Маразов е тазгодишният лауреат на престижната награда на Община Сливен „Д-р Иван Селимински”.     Отличието се присъжда ежегодно на видни изследователи и научни дейци за принос в историко-краеведската дейност и опазване на културно-историческото наследство на Сливен и Сливенския край.\r\nОт години проф. Маразов работи с Регионалния исторически музей в Сливен, най-вече в областта на тракологията. Заедно с местните музейни специалисти е проучвал скални светилища от късножелязната епоха, ръководил е съвместни академични семинари по тракология, многократно е участвал като автор, консултант, научен ръководител и редактор в изложби, издания и конференции, организирани от РИМ - Сливен. Сред тях: „Съкровището“, „Съкровище и сакрална топография“, „100 години художествен музей – Сливен“, „Музейното дело и европейската интеграция“, „Културно наследство, музей: проучвания, колекции, експозиции“ и др.\r\nПроф. Иван Маразов е роден през 1942 г. През 1967 г. завършва факултета по теория и история на изкуството при Института „И. Репин“ в Санкт Петербург. От 1967 до 1995 г. работи в Института за изкуствознание при БАН, а от 1988 до 1991 г. е директор на Института за изкуствознание при БАН. През 1974 г. получава докторска степен, през 1986 г. защитава докторат, а следващата година е избран за професор и работи в Института за изкуствознание. През 1995 г. основава Департамента по изкуствознание при Нов български университет и е негов ръководител до 2002 г. През 2012 г. е удостоен със званието почетен професор на НБУ.  Наградата „Д-р Иван Селимински” ще бъде връчена на проф. Маразов на специална церемония по случай празника на град Сливен – Димитровден.", "date": "2018.10.09", "title": "Проф. Иван Маразов с наградата „Д-р Иван Селимински”"}
{"url": "https://www.actualno.com/crime/neoficialno-zapodozrjan-za-ubijstvoto-na-marinova-e-izbjagal-v-chujbina-news_698987.html", "text": "   По неофициална информация на Нова телевизия      През деня беше арестуван друг мъж - румънски гражданин от украински произход. Арестът идва четири дни след убийството на журналистката Виктория Маринова.   Засега румънският гражданин за жестокото престъпление. Но разследващите искат да проверят неговото алиби, да се вземе ДНК проба и да се провери дали по някакъв начин може да има съпричастност към извършеното убийство.\r\nТой ще остане в ареста за 24 часа, докато полицията изчисти всички възможни версии около него.  До задържането му се е стигнало, защото се е сторил съмнителен на полицията.   „Проверява се съпричастността на множество лица към евентуално извършване на престъплението. Дори в момента в дирекцията има лице, чието алиби изясняваме, но към момента нямаме конкретно заподозряно лице”, заяви Теодор Атанасов, директор на ОД на МВР- Русе, цитиран от Нова тв.\r\nПолицията и прокуратурата имат насока към разкриване на престъплението. На място пристигнаха още трима прокурори от Върховната касационна прокуратура, които да подпомагат местните власти в разкриването на случая. На място са и вътрешният министър, и говорителят на главния прокурор.       ", "date": "2018.10.09", "title": "Неофициално: Заподозрян за убийството на Маринова е избягал в чужбина"}
{"url": "https://www.actualno.com/crime/zadyrjanijat-vyv-vryzka-s-ubijstvoto-na-viktorija-marinova-shte-byde-osvoboden-news_698992.html", "text": "   Това каза пред журналисти комисар Теодор Атанасов, директор на ОДМВР- Русе във връзка с разследването на убийството на телевизионната водеща Виктория Маринова.     „За момента няма факти и обстоятелства, които да бъдат оповестени. При получаване на нова информация ще бъдете уведомени официално“, каза още комисар Атанасов, цитиран от \"Фокус\".   Причината за освобождаването на задържания е липса на доказателства.\r\nПо-рано през деня Атанасов обяви, че във връзка с убийството на Маринова. „Има задържан в Дирекцията, чието алиби изясняваме, но не е заподозрян в извършването на престъплението. Лицето е румънски гражданин с украински произход. Задържан е за 24 часа. Проверяваме дали лицето е криминално проявен“, коментира тогава Атанасов.  Той уточни, че се проверява съпричастността на множество лица към извършването на престъплението и към момента няма конкретно заподозряно лице.   Малко по-рано тази вечер пък Нова телевизия съобщи, че Според публикация на в. \"24 часа\" Това също все още не е потвърдено официално.     Тялото на Виктория Маринова - административен директор на TVN и водеща на предаването \"Детектор\", беше открито в на 6 октомври по обяд в обрасла с растителност зона в Русе, край брега на Дунав. На няколко метра от него са намерени и вещи на жертвата. Властите обявиха, че смъртта ѝ е причинена от комбинирана травма на главата и задушаване, и уточниха, че убийството е било извършено с особена жестокост. Работи се по всички версии за мотива, заявиха от полицията.", "date": "2018.10.09", "title": "Задържаният във връзка с убийството на Виктория Маринова ще бъде освободен"}
{"url": "https://www.actualno.com/healthy/shefyt-na-nzok-obshtestvoto-da-se-gotvi-che-razhodite-za-zdrave-shte-rastat-news_698979.html", "text": "   Това каза шефът на НЗОК д-р Дечо Дечев.     По думите му, ако мерките, които ще предложи Касата след 10 дни, не бъдат одобрени от политиците, трябва да се готвят в следващите две години    „Първо, защото . С увеличаване на средната продължителност на живота броят на тези хора ще расте. На входа при нас чакат няколко много скъпи терапии, измислени в света, с ефект под въпрос, чиято стойност е от порядъка на 25 000 лв. на месец, курсът на лечение е 4 години, и ако не се въведат мерки, които да обвържат цената на даден медикамент с неговата ефективност, нещата ще останат потресаващи за нас като хора, които трябва да плащат осигуровки”.\r\nПредложенията, които ще чуят след 10 дни, няма да лиши нито един онкоболен и нито един друг болен от всички достижения на фармаиндустрията, категоричен беше Дечев пред bTV.   , добави шефът на НЗОК.\r\n\"Подготвяме промени, Организираната група проби през контрола, за да го направи неефективен. Контролните органи, които имат право да проверяват тези действия – контролът на Касата, агенция Медицински одит и контролните органи в министерството\".   \"Тук говорим за един баланс между интереса на индустрията и интереса на нас като платци. трябва да разбере, че това, което предлага, трябва да влезе в определени финансови параметри, които всички ние с вас и другите хора сме отделили като средства, и трябва да подкрепяме тези фарма компании, чиято цел е да не надуват цената на тези медикаменти с цел вътре да се калкулират и профити за организираната група, а да подкрепяме такива практики, които са на повечето фарма компании, които желаят да продават лекарствата на поносима цена за дадения фонд, гарантирайки качество на лечението\", заяви д-р Дечев.    Той даде подробности за лечението на – на фона на това, че е публично известно, че България отделя на глава от населението най-малко средства в ЕС изобщо, за карцинома на гърда обаче – Румъния отделя 80 цента на глава от населението, Унгария отделя 2,7 евро, Полша – 2,3 евро, Германия – 3,7 евро, а бедна България отделя 5 евро, т.е. 30% повече отколкото Германия и 600% повече отколкото Румъния. Обективният показател за това как се лекуват хората е средната продължителност на живота. От 2000 до 2009 г. в България са се отделяли 80 млн. лв. за онкоболни, средната продължителност на живота се е удължила с две години. 2015 г., когато има бум на средствата за онкология, 500% ръст, средната продължителност на живота се е удължила със 7 месеца, обясни той.\r\n„За 29 000 онкоболни за химиотерапия за 2017 г. чрез НЗОК сме платили близо 400 млн. лв., само за най-модерните таргетни терапии. В същото време в групата на лекарствата за домашно лечение сме дали приблизително 400 млн., но за 1,5 млн. души, т.е. за близо 50 пъти повече пациенти даваме същата сума и там са концентрирани основните заболявания, които определят средната продължителност на живота, и в тази група максималният процент масовите болести се плащат 25%, Готвените промени на НЗОК предвиждат за новорегистрирани болни да се заплаща на база ефективност на терапията, когато имат едни и същи показания да се плаща този медикамент, който е най-ефективен, допълни докторът.   По думите му в организираните групи, които имат интерес,  попадат така наречени консултанти на Касата, на базата на чието мнение се взема едно или друго решение. Касата има над 50 консултанти, лекари, водещи специалисти в дадени области. .\r\n\"Ще се наблюдава под лупа има или няма манипулация с теглото на болния, защото на тази база се определят дозите на някои медикаменти и ще предпочитаме консултанти, чиито експертни препоръки не са обвързани след това с определяне на този консултант за клинично проучване, от което ще получи финансиране, което е много щедро за нашите условия”, каза още Дечев.   ", "date": "2018.10.09", "title": "Шефът на НЗОК: Обществото да се готви, че разходите за здраве ще растат"}
{"url": "https://www.actualno.com/america/ivanka-trymp-moje-da-zameni-niki-hejli-v-oon-news_698983.html", "text": "   Това пише онлайн изданието на вестник Washington Examiner, цитирано от \"Фокус\".     Водещата от CNN Попи Харлоу повдигна предложението поне на два пъти във вторник, като отбеляза, че който и да замени Хейли, трябва да има „силни връзки“ с депутатите от двете партии.   „Говори се, че тя и нейния съпруг искат да се върнат в Ню Йорк“, каза пък политическият анализатор на CNN Марк Престън.\r\nКонсервативният коментатор Ан Коултър, която често критикува присъствието на семейството в администрацията на Тръмп, също подкрепи назначаването на дъщерята на президента на позицията.  През ноември 2017 година The New York Times пише, че Иванка Тръмп и Джаред Къшнър обмислят сценарий, „в който Иванка Тръмп може да замени , ако Хейли замени държавния секретар Рекс Тилърсън.\"   В своите коментари пред медиите в Овалния кабинет във вторник, Хейли заяви, че Иванка Тръмп, която присъства в стаята, е „страхотен приятел“.\r\nОт своя страна, дъщерята на президента похвали Хейли, която, по нейните думи, е служила на САЩ с „чест“ и се е „отличила“.    „Тя е смел реформатор“ написа Иванка в Twitter.   ", "date": "2018.10.09", "title": "Иванка Тръмп може да замени Ники Хейли в ООН?"}
{"url": "https://www.actualno.com/america/mvnr-s-preduprejdenie-kym-bylgarite-vyv-florida-zaradi-uragana-majkyl-news_698976.html", "text": "  Ураган от 2-ра степен по 5-степенната скала на „Сафир-Симпсън” приближава североизточните части на щата Флорида. Очаква се бурята да достигне  бреговете на Флорида преди обяд в сряда, 10 октомври, със силни ветрове  със скорост над 150 км/ч на места и проливни дъждове в продължение на  следващите два, три дни. По информация на българското посолство във  Вашингтон в Алабама и в 35 окръга на Флорида е обявено извънредно  положение. Освен тях засегнати ще бъдат и щатите Джорджия и Южна  Каролина, съобщават от МВнР. Властите призовават гражданите  да се запасят с храна и вода, медикаменти за спешна помощ, зарядни за  мобилните телефони, както и да се осведомят къде са най-близките  помещения за подслон. Във Флорида са издадени заповеди за задължителна  евакуация на бариерни острови, мобилни жилища и ниско разположени  райони. Министерството на външните  работи препоръчва на всички български граждани, намиращи се в районите,  през които се очаква да премине стихията , да се информират за развитието  на ситуацията и да следват стриктно указанията на местните власти. При  необходимост от съдействие, наши сънародници могат да се свържат с  посолството във Вашингтон на телефон: +1 (202) 387-5770 или +1 (202)  387-0174, да потърсят съдействие от най-близкото представителство на  друга държава-членка на ЕС или най-близкия пункт на Червения кръст  (https://www.redcross) Актуална информация относно развитието на обстановката може да бъде намерена на https://www.nhc.noaa.gov/ .     ", "date": "2018.10.09", "title": "МВнР с предупреждение към българите във Флорида заради урагана \"Майкъл\""}
{"url": "https://www.actualno.com/europe/ep-odobri-poveche-prava-za-pytuvashtite-s-jp-transport-news_698984.html", "text": "   съобщава пресслужбата на Европейския парламент.     Правилата относно правата на пътниците, използващи железопътен транспорт, са в сила от 2009. Днешното гласуване е важна стъпка към допълването и подобряването на тези правила.    Евродепутатите подкрепиха и увеличение на компенсациите, което означава, че пътниците ще могат да поискат 50% от цената на билета при закъснения между 60 мин и 90 мин, в допълнение на правата им за продължаване на пътуването или промяна на маршрута. Пътниците ще имат право на 75% от цената на билета при закъснение между 91 мин и 120 мин и 100% от цената на билета при закъснения повече от 121 мин.  Според сегашните правила, пътниците могат да поискат компенсация до 25% от цената на билета при закъснение между 60 мин и 119 мин и до 50% при закъснение от 120 мин или повече.    Според предложените промени, повече информация за правилата на пътниците ще бъдат налични на гарите и във влаковете, а също така ще бъде отпечатана на билетите, за да бъдат пътниците по-добре осведомени за правата им и да могат да търсят правата си преди, по време и след пътуване.    Евродепутатите също направиха по-ясни правилата, с които се осигурява безплатно съдействие за пътници с ограничена подвижност и хора с увреждания на гарите. Съгласно новите изменения железопътните оператори и управителите на гарите ще бъдат отговорни за навременното пълно компенсиране на пътниците, ако са причинили загуба или повреда на оборудването за придвижване или са загубили или ранили животни, обучени да подпомагат хората с увреждания.\r\nЗа да помагат за популяризирането на колоезденето, както новите, така и обновените влакове, трябва в бъдеще да имат добре обозначено място за транспортиране на велосипеди, казват членовете на ЕП.\r\nТе също така подкрепиха по-ясни срокове и процедури за обработка на жалбите.    За да се гарантира че правилата на ЕС за железопътните пътнически превози се прилагат по-рано и във всички страни, евродепутатите от парламентарната комисия по транспорта също подкрепиха предложеното по-ранно премахване на временните изключения, прилагани от редица държави-членки при прилагането на някои части от правилата за пътнически права за вътрешния железопътен транспорт през 2009 г. Досега само 5 държави-членки (Белгия, Дания, Италия, Холандия и Словения) прилагат изцяло правилата на ЕС за правата на железопътните пътници.   Изключенията за вътрешните железопътни услуги може да продължат не повече от 1 година след влизането в сила на изменените правила, казват евродепутатите.\r\nПредложените изменения трябва да се гласуват от всички членове на Европейския парламент.", "date": "2018.10.09", "title": "ЕП одобри повече права за пътуващите с жп транспорт"}
{"url": "https://www.actualno.com/asia/vynshnijat-ministyr-na-indija-be-obvinen-v-seksualen-tormoz-news_698978.html", "text": "  Индийският министър на външните  работи Мобашар Джавед Акбар, известен бивш журналист, е изправен пред  обвинения за сексуален тормоз. Както съобщава NDTV, обвинението е  в рамките на движението #MeToo, чиято цел е осъждане на сексуалния  тормоз и разобличаване на извършвалите го влиятелни лица. С обвинение по адрес на Акбар  излезе известната в Индия журналистка Прия Рамани, пише ТАСС.   \"Значителен брой жени имат дори по-лоши истории с този хищник, може би  те ще се решат да споделят\", пише Рамани в своя Twitter акаунт. Министерството на външните работи на Индия не коментира откровенията на журналистката. Движението #MeToo напоследък  се развива активно в Индия. Само през последните няколко дни истинска  вълна от социални медийни разкрития избухна в страната, засягайки  известни режисьори, актьори, редактори на вестници и политици. Сред най-известните случаи е и  обвинението, което актрисата Танушри Дата предяви срещу актьора Нана  Патекар и срещу режисьора Вивек Агнихотри. Обвинения повдигнаха и  няколко журналистки срещу ръководителя на филиала в Хайдерабад на  влиятелния вестник Times of India Кей Ар Сриниваса и ръководителя на  клон Мумбай на Daily News and Analyses Гуатама Адхикари.     ", "date": "2018.10.09", "title": "Външният министър на Индия бе обвинен в сексуален тормоз"}
{"url": "https://www.actualno.com/crime/myj-polzval-falshiv-propusk-na-nso-za-da-ne-plashta-parking-news_698986.html", "text": "   предава Нова телевизия.      На служебен паркинг в частна болница Димитър Георгиев става свидетел на необичайна ситуация. На 4 октомври баща отива с детето си в частна болница, но вместо да заплати 3 лева за паркинг, той спира на служебно паркомясто за таксита.   „Видях колата да спира между такситата най-безцеремонно”, разказва Георгиев. „Шофьорът беше помолен от инспектора на фирмата да премести колата. На паркинга имаше свободни места, но той най-безцеремонно каза, че колата е на Национална служба за охрана и може да спира където си поиска. Останахме в недоумение”, разказва още Димитър Георгиев.\r\nНа предното стъкло на автомобила имало и поставен пропуск на Националната служба за охрана за паркиране по месторабота.  „Видяхме, че е издаден 2011 година от някой си главен комисар, не пише име, или нещо повече за това кой е този човек. Нищо повече. В частен паркинг не бих искал нито служба нито който и да било да размахва карти, бухалки или каквото и да е в тази държава, като има някакъв ред по-добре да се спазва от всички и да не се възползват от служебно положение, за да минат гратис”, коментира Георгиев.   Той прави снимки на автомобила и ги изпраща до НСО. От Националната служба за охрана ни изпратиха писмено обяснение. От него става ясно, че автомобилът на снимките не е техен, а пропускът е фалшив. Длъжност „главен комисар” в НСО не съществува.\r\nИзползването на документ с невярно съдържание е престъпление. От МВР заявиха, че правят проверка по случая и работят за установяване на извършителя.    ", "date": "2018.10.09", "title": "Мъж ползвал фалшив пропуск на НСО, за да не плаща паркинг"}
{"url": "https://www.actualno.com/society/23-ot-roditelite-njakoga-sa-prilagali-telesni-nakazanija-i-drugi-travmirashti-praktiki-kym-decata-si-news_698964.html", "text": "  Приблизително около 2/3 от родителите някога са прилагали телесни наказания и други  травмиращи практики към децата си, като изолация в стая, ненамеса при  опасност от нараняване и причиняване на дискомфорт чрез стоене в  неудобна поза. Общо 88% от родителите осъзнават, че шамарите са неефективно възпитателно средство, но голяма част от тях продължават да ги прилагат.     Това каза Славянка Иванова от агенция \"Ноема\", представяйки данни от национално представително проучване на агенцията по поръчка на Националната мрежа за децата. В него са участвали родители, млади хора, които са бъдещи родители, и деца. Изследването представя и сравнителна информация с данните от проучване, направено преди пет години от агенция ЕСТАТ.   Най-често родителите използват телесни наказания по емоционални причини, когато се почувстват безсилни и се срамуват, че са изгубили контрол върху възпитанието на детето си и не разбират неговото поведение, коментира Иванова за bTV.\r\nТя каза, че според изследването поне 2/3 от родителите някога са използвали телесно наказание към децата си, дори само един път, а около 1/4 от родителите използват редовно – поне един път седмично, някакъв вид телесно наказание.  Най-разпространеното телесно наказание у нас от страна на родителите към децата им е удрянето на шамар.   Славянка Иванова коментира, че телесните наказания, прилагани от родителите, не са в резултат на агресия, а са \"израз на загрижеността на родителите за бъдещето на техните деца\". Около 30% от родителите споменават гняв и обида, като причини за прилагането на телесно наказание, показват данните от проучването.\r\nВсе повече родители обаче осъзнават вредните последици и оценяват негативно прилагането на телесни наказания към децата. Тревожен е фактът обаче, че \"твърдите\" привърженици на телесното наказание остават константен дял от настоящите и бъдещите родители    Изследването потвърждава, че в училищата има случаи на различни видове насилие, като 41%  от родителите споделят, че децата им там са били потърпевши от вербално насилие; 22% – свидетелстват за телесно наказание, като удар или причиняване на болка, а 14% – за практики на игнориране.   Проучването установява, че има чувствително повишаване на нивото на тревожност сред родителите и младежите през последните пет години. Ако през 2013 г. хората, които са оценявали своето населено място, като \"най-безопасно\" или \"по-скоро безопасно за деца\", са били около половината от анкетираните, а днес те са около 40%.\r\nПреди 5 години агресията между децата изобщо е отсъствала от списъка на най-сериозните рискове за децата в България. Днес тя е поставена на първо място по опасност за децата от родителите им, заедно с разпространението и злоупотребата с алкохол, цигари и наркотици.\r\nСпоред проучването общуването на родителите с децата се превръща във все по-голяма ценност, но и все по-остро се усеща нейният дефицит.", "date": "2018.10.09", "title": "2/3 от родителите някога са прилагали телесни наказания и други травмиращи практики към децата си"}
{"url": "https://www.actualno.com/business/goranov-prizivyt-na-radev-za-izlishyka-ot-budjeta-e-neosnovatelen-news_698998.html", "text": "  Министърът на финансите Владислав Горанов съобщи, че на 29-и октомври правителството ще приеме проекта на Държавния бюджет за следващата година и ще го внесе в Народното събрание, предаде БНР.     Горанов коментира    “Всички разходи, които ще бъдат направени в рамките на бюджета за 2018 г., ще бъдат в рамките на гласуваните разходи от българския парламент. Не разбирам за кой излишък говори президентът, но ние няма да надхвърлим одобрените разходи, гласувани с Годишния закон Държавния бюджет, ако искаме да изхарчим излишъка, то трябва да актуализираме бюджета, а ние нямаме такова намерение“, заяви министърът на финансите.", "date": "2018.10.09", "title": "Горанов: Призивът на Радев за излишъка от бюджета е неоснователен"}
{"url": "https://www.actualno.com/crime/kmet-i-obshtinski-syvetnik-zadyrjani-v-plantacija-s-kanabis-news_699001.html", "text": "   съобщиха от полицията.     Това е поредният случай на разкрита плантация с канабис в общината, но за първи път има задържани на място. Единият е кметът на село Добруша.   Още вчера кабинетът на кмета е бил запечатан, а имотите му – претърсени, допълва bTV.\r\nВ нива край селото полицаите установили вкопани в земята 137 саксии с канабис и инвентар за обработка. Иззети са близо 80 кг зелена и килограм суха листна маса.  Заедно с кмета белезниците щракнали и на общинския съветник от Либерален алианс Ивайло Вълков. Срещаме го малко след като е освободен от ареста. По думите му те са били в нивата с канабис случайно.   Разследването продължава.", "date": "2018.10.09", "title": "Кмет и общински съветник задържани в плантация с канабис"}
{"url": "https://www.actualno.com/health/naryt-e-naj-moshtnijat-antioksidant-sred-plodovete-news_699003.html", "text": "  Настъпва времето на екзотичния плод нар. Нарът е отлично средство за  сърцето и кръвоносните съдове и се смята, че е най-силният антиоксидант  от всички плодове, пише БГНЕС. Той винаги е бил символ на  здраве, плодородие и дълголетие. Богат е на флавоноиди и полифеноли, а  силните му антиоксиданти предпазват от сърдечни заболявания и рак. Само в една чаша чист сок от  нар има повече антиоксиданти от червеното вино, зеления чай и  боровинките. Пълен е с витамини В, калий и фолиева  киселина. Трябва да го консумират  всички, които имат проблеми със сърцето и кръвоносните съдове (или  предразположени към тези заболявания), висок холестерол, запушени  артерии (в този случай е особено ефективен). Последните изследвания  показват, че нарът е отлично средство за предотвратяване на развитието  на рак на гърдата, рак на простатата, на дебелото черво, левкемия,  тумори... Освен това съдържа и компоненти, които вдигат нивото на  серотонин и действат благоприятно на всички, които са депресирани и  тревожни. Сокът от нар може да се  използва и като добавка в салатите и вода за изплакване на устата,  защото има антибактериални свойства. Разредете сока с вода в съотношение  1:3, след което изплакнете устата си  в продължение на няколко минути  преди да измиете зъбите си.     ", "date": "2018.10.09", "title": "Нарът е най-мощният антиоксидант сред плодовете"}
{"url": "https://www.actualno.com/analysis/komersant-otnoshenijata-rusija-sasht-sa-v-tochkata-na-zamryzvaneto-news_698815.html", "text": "   Външнополитическите наблюдатели вече повече от десет години говорят за началото на „нова Студена война“ или за „Студена война 2.0“. Аз не съм голям поклонник на терминологията и помня, че през 90-те години на миналия век Борис Елцин определи тогавашната ситуация като „студен мир“. Днес това определение обаче не отчита редица ключови моменти“, пише професорът от университета в Харвард за вестник , цитиран от БГНЕС, като дава своята оценка на сегашното състояние на отношенията между Москва и Вашингтон.      Първо, отношенията на Русия със Запада, особено със Съединените щати, както и преди, се определят с присъщата си цикличност и инерционност, които не могат да не бъдат забелязани от тези, които следят институционалното развитие. В хода на действията някои неща могат и да се променят, но много подходи и тенденции от миналото не само не изчезват, но придобиват нова сила.\r\nВсичко това би могло и да не предизвиква такава загриженост, ако Русия и САЩ не бяха толкова влиятелни играчи: . Всяка от ключовите държави действа, отчитайки собствената си вътрешнополитическа ситуация. Безусловно, в САЩ определящи фактори остават уникалната личност на Доналд Тръмп и широко разпространените подозрения, че за своята победа на президентските избори през 2016 г. той е задължен, поне частично, на намесата на Москва.    .  Историята, включително неотдавнашното „презареждане“, случило се при президентите Обама и Медведев, ни учи, че подобряване на руско-американските отношения най-вероятно се случва, когато в двете страни се осъществява обновяване на ръководството. Само че при условията на сегашното съчетаване на нестабилност във Вашингтон и инертност в Москва, няма никакъв смисъл даже да се говори за възможен пробив в обозримо бъдеще.\r\nБлизките перспективи още повече се усложняват от рязкото снижаване на контактите и нежеланието да се използват съществуващите канали за взаимодействие. Между другото в тази област има поне един вариант за решение, чието задействане би било съвсем несложно. Може да се започне с формирането на двустранна експертна комисия, идеята за която съгласуваха президентите Тръмп и Путин на юлската среща на върха в Хелзинки.       Не трябва да се очаква, че такъв орган ще позволи постигането на съгласие по въпроса за това . Такъв орган трябва да работи с поглед към бъдещето и да изпълнява две задачи. Първо, да изработи мерки за ограничаване на щетите върху двустранните отношения и управлението на сегашната криза. Второ, да се пристъпи към обсъждане на правилата и нормите, регулиращи двустранните отношения, в съответствие със случващите се в света системни промени.\r\nКато се има предвид, че в миналото ние така и не успяхме да постигнем нов прочит на предишните договорености, е необходимо да се започне да се действа още днес, започвайки съществен диалог относно всичко, което трябва да направим.", "date": "2018.10.09", "title": "\"Комерсант\": Отношенията Русия-САЩ са в точката на замръзването"}
{"url": "https://www.actualno.com/asia/indija-shte-prodylji-da-kupuva-petrol-ot-iran-vypreki-sankciite-news_699008.html", "text": "   Това съобщи министърът на природния газ и петрола на Индия Дармендра Прадан, цитиран от онлайн изданието на Washington Times и \"Фокус\".     „Трябва да задоволим домашното търсене“, заяви министърът, докато обясняваше проблемите, които среща третият по големина вносител на петрол в света да намери заместител на иранския нефт.   Изданието отбелязва, че във вторник цените на петрола продължиха да се покачват заради намаляващия износ на Иран. Нефта от сорт Брент се покачи с 65 цента до 84,56 долара за барел.\r\nВ изказване в понеделник на енергиен форум в Ню Делхи Прадан също намекна, че Индия може да използва рупии, за да плаща за петрола от Ислямската република.  ", "date": "2018.10.09", "title": "Индия ще продължи да купува петрол от Иран въпреки санкциите"}
{"url": "https://www.actualno.com/balkani/turcija-vyvejda-novi-merki-za-spravjane-s-inflacijata-news_699007.html", "text": "  Турският министър на финансите Берат Албайрак се обяви за всеобхватна борба срещу инфлацията, съобщи Анадолската агенция. Представяйки новия пакет мерки за борба с инфлацията, днес Албайрак оцени, че това ще повиши доверието на инвеститорите. Пакетът от мерки не предвижда увеличение на цените на електроенергията и природния газ до края на годината. Турският министър подчерта, че  правителството ще предостави подкрепа на бизнеса, за да предотврати  съкращенията и обяви, че дружествата, които са част от антиинфлационната  програма, ще прилагат до края на тази година минимална 10 процентна  отстъпка от цените. „Нашите банки ще предоставят 10% отстъпка от заемите с висок лихвен процент, отпуснати след 1 август, добави Албайрак. Годишната инфлация в Турция през септември достигна 24,52%, което е увеличение в сравнение със 17,90% през август. През последните пет години годишната инфлация е била най-ниска през април 2013 г. - 6,14%, а най-висока през септември. Както беше обявено в новата  икономическа програма на Турция, публикувана миналия месец, целевата  инфлация в страната е 20,8% за тази година, целевият процент за  следващата година е 15,9%, 9,8% за 2020 г. и 6% е за 2021 г.     ", "date": "2018.10.09", "title": "Турция въвежда нови мерки за справяне с инфлацията"}
{"url": "https://www.actualno.com/america/hejli-ostava-na-posta-si-do-kraja-na-godinata-news_699011.html", "text": "  Постоянният представител на  Съединените американски щати в ООН Ники Хейли, която по-рано днес подаде  оставка, вероятно ще остане на поста си до края на 2018 година, предава AFP. Според президента на САЩ Доналд Тръмп тя е свършила \"чудесна работа\" и би останала на поста си до края на годината. \"Още преди около шест месеца  тя ми каза, че има нужда от малко почивка\", обясни Тръмп. Американският  държавен глава допълни, че наследникът на Хейли ще бъде обявен \"в  следващите две-три седмици\". Самата Хейли обаче отклони  въпросите за Тя каза единствено,  че е \"важно да разбереш кога трябва да си тръгнеш\". Според неназовани източници,  цитирани от медии в САЩ, оставката на представителя на страната в ООН е  била изненада дори за държавния секретар Майкъл Помпео. Хейли, чието истинско име е  Нимрата Рандхава Хейли, отрече и появилите се в медиите спекулации, че  възнамерява да се кандидатира на изборите за президент през 2020 година. Хейли е сред малкото членове на  екипа на Тръмп, които си тръгват без сериозен скандал. Напускането ѝ обаче  съвпада с призива на активисти срещу корупцията да бъдат разследвани  нейни полети от миналата година, осъществени с частни самолети на  различни предприемачи.     ", "date": "2018.10.09", "title": "Хейли остава на поста си до края на годината"}
{"url": "https://www.actualno.com/starazagora/47-firmi-shte-uchastvat-v-11-oto-izlojenie-bulvet-medica-v-stara-zagora-news_698938.html", "text": "  47 фирми, произвеждащи и внасяни ветеринарномедицинско оборудване и медикаменти, ще се включат в 11-ото национално ветеринарномедицинско изложение, което се открива на 11 октомври. Основен организатор на изложението е Ветеринарно-медицински факултет при Тракийски университет. Това съобщиха на пресконференция проф. Михни Люцканов и гл. асистент Диан Канъков от ветеринарномедицинския факултет (ВМФ) на Тракийския университет.     Заради засиления интерес от страна на чуждестранни фирми към него организаторите се надяват изложението през 2020 г. да бъде международно.\r\nИзложението BULVET MEDICA е интересно не само за ветеринарната гилдия от цялата страна, но и за студентите от ВМФ, защото на него имат възможност да осъществят контакти с бъдещи работодатели.\r\nИзложението тази година е част от отбелязването на 95-ата годишнина от създаването на факултета през 1923 година.  ", "date": "2018.10.09", "title": "47 фирми ще участват в 11-ото изложение BULVET MEDICA в Стара Загора"}
{"url": "https://www.actualno.com/business/angelkova-se-sreshtna-s-investitori-i-predstaviteli-na-turizma-v-sauditska-arabija-news_698974.html", "text": "   Това съобщиха от пресцентъра на Министерство на туризма.      Българският министър е на работно посещение в страната по покана на Негово Кралско Височество Султан бин Салман бин Абдулазиз Ал Сауд – принц на кралството и председател на Комисията по туризъм и национално наследство на държавата. В делегацията са и представители на българския туристически бизнес.   България е конкурентно място за чуждестранни инвестиции, защото предлага благоприятна данъчна среда и насърчава чрез законодателството си такива проекти. „Осигурени са правителствени стимули, социална сигурност, имаме високообразовани експерти, както и квалифицирана работна ръка\", заяви министър Ангелкова.\r\nТя подчерта, че туризмът е приоритетен сектор за българското правителство и е сред структуроопределящите отрасли на икономиката. „Благодарение подкрепата на премиера Бойко Борисов бе създадено самостоятелно Министерство на туризма\", коментира министър Ангелкова и допълни, че секторът се развива устойчиво, като през последните три години отбелязва рекордни резултати за цялата си история. Близо 7 млн. чуждестранни туристи са избрали дестинация България за първите осем месеца на 2018 г., което е ръст от почти 6 на сто спрямо същия период на предходната година. Над 2 млрд. евро са приходите от международен туризъм у нас за първите седем месеца от настоящата година - над 8% повече в сравнение с тези месеци на 2017 г.  Министърът отбеляза и ръстовете на туристите между двете държави, постигнати през последните 2 г. През 2017 г. 1143 туристи от Саудитска Арабия са посетили България. За първите 8 месеца от 2018 г. те са вече 946, което е ръст от 13,4% спрямо същия период на миналата година. Също през 2017 г. 267 българи са пътували до арабската страна като крайна дестинация и това е с 13,1% повече спрямо 2016-а.   Министър Ангелкова презентира пред саудитския бизнес създадената от Министерството на туризма Карта на инвестиционните проекти в България, в която са включени предимно общински проекти с възможност за публично-частно партньорство. Те са в диапазон за инвестиции от 500 хил. до 200 милиона щатски долара и включва идеи за изграждане на СПА центрове в различни общини. Вложенията в строеж на луксозни 4- и 5-звездни хотели, към които Саудитска Арабия проявява подчертан интерес, са важна предпоставка за привличане на висок клас туристи. „Това прави дестинацията конкурентоспособна и търсена от много чуждестранни гости\", подчерта министърът.\r\nТя отбеляза още, че България е сред най-богатите страни в Европа по брой артефакти, и обърна внимание, че от създаването си туристическата администрация подкрепя бизнеса в усилията му да превърне страната в целогодишна дестинация. Министерството насърчава реализацията на кадрите в туризма чрез партньорството си с водещи университети като Софийския и УНСС, акцентира българският министър. Сред основните приоритети на правителството е развитието на инфраструктурата, което също привлича много инвестиции.    Друг важен акцент в работата ни е развитието на специализирания туризъм. „Създадохме 8 културно-исторически дестинации и в процес на финализиране са 12 кулинарни и 7 балнео- и СПА дестинации, които покриват територията на страната и ще стимулират целогодишния приток на туристи по тези маршрути\", поясни министър Ангелкова. Тя посочи още, че в Регистъра на туристическите фестивали и събития, поддържан от министерството, са включени над 1800 прояви, които се радват на голям интерес сред туристите. България е и сред водещите страни в Европа по източници на минерални води. Ето защо е голям потенциалът за двустранното сътрудничество в модернизацията на съществуващи и създаване на нови центрове за рехабилитация, включително на базата на минерални ресурси, стана ясно от думите ѝ.   Генералният секретар на Съвета на саудитските камари д-р Сауд Ал Масхари поздрави страната ни за постиженията ѝ в туризма и икономическите сфери, като подчерта, че сред бизнес средите в Саудитска Арабия интересът към партньорства с български предприемачи се увеличава. Домакините изтъкнаха, че за тях България е страна с динамично икономическо развитие, в която те виждат потенциал за привличане на много инвестиции. Такива проекти са възможни в хотелиерството, хранителната индустрия, инвестиции в рехабилитационни и терапевтични центрове за СПА услуги и др.", "date": "2018.10.09", "title": "Ангелкова се срещна с инвеститори и представители на туризма в Саудитска Арабия"}
{"url": "https://www.actualno.com/society/vejdi-rashidov-ne-stana-akademik-news_699005.html", "text": "   Това става ясно от съобщение на сайта на академията.     Рашидов бе допуснат в конкурс за академици в отделение \"Творци на изкуството\", където се състезаваше за едно място с проф. Боян Биолчев, Владимир Зарев, проф. Георги Георгиев, Пламен Марков и Симеон Симеонов–Янев.   В началото на октомври университетски преподаватели, интелектуалци, хора на изкуството от движението \"Реформи в културата\" към членовете на Българската академия на науките (БАН) се обърнаха към академията с призив да не избира Рашидов за академик.\r\nВ областта \"Медицински науки\" става чл.-кор. Лъчезар Динчов Трайков, в областта \"Обществени науки\" - чл.-кор. Димитър Велков Димитров, а за член-кореспондент в областта на Аграрните и лесовъдните науки е избран проф. Иван Александров Илиев.     ", "date": "2018.10.09", "title": "Вежди Рашидов не стана академик"}
{"url": "https://www.actualno.com/sofia/fandykova-smjata-che-njama-smisyl-ot-referendum-za-instalacijata-za-otpadyci-news_698929.html", "text": "  Нека да си кажат аргументите. Общинският съвет ще се произнесе, ще го разгледа. За мен това искане е лицемерно. Това каза пред журналисти кметът на София Йорданка Фандъкова по повод предложението на общинските съветници от БСП, Глас народен, „Зелените“, Симеон Славчев, \"Нормална държава\" и ДСБ за във връзка с изграждането на инсталация за горене на RDF отпадъци, предаде агенция „Фокус“.     Попитана има ли смисъл от референдум, ако решението за заем за изграждането на инсталация за горене на RDF отпадъци е взето, кметът коментира: „Смятам, че няма смисъл. Всеки има право да смята различно“. Това искане в този момент има съвсем други цели, които изобщо не са свързани с това дали да се вземе заем, дали да се построи инсталация“, заяви Йорданка Фандъкова. Тя даде пример с Виена, където е изградена такава инсталация, до която се разхождат майки с колички, както и с Копенхаген, където инсталацията е изградена недалече от Кралския дворец.   „Това са тежки внушения. Разбирам и виждам, че в последните седмици започна кампанията и атаката да се обезсмисля и принизява всяко нещо, което сме направили за града. Защо, защото се работи“, подчерта столичният кмет.\r\n„Градът е жив организъм. В него трябва да се работи постоянно. В града постоянно се правят ремонти, нещо се чупи и се поправя“, коментира Йорданка Фандъкова. „Очевидно е, че предизборната кампания започна, и то още миналата година с репетиции с бул. „Княз Ал. Донудков“ и редица спекулации. Кампанията продължава“, заяви тя.  Попитана как ще коментира искането на Георги Харизанов за оставка на главния архитект на София Здравко Здравков заради напрежението около ремонтите, Йорданка Фандъкова каза: „В момента всеки на всекиго иска оставка. Може би Георги Харизанов не е наясно, че проектите и конкурсите за втора и четвърта зона бяха направени, приети и одобрени от предишния главен архитект. С него се „разделих“ още в началото на този мандат неслучайно“.   ", "date": "2018.10.09", "title": "Фандъкова смята, че няма смисъл от референдум за инсталацията за отпадъци"}
{"url": "https://www.actualno.com/ruse/kolegite-na-viktorija-marinova-oficialno-prizovaha-mvr-da-reshi-sluchaja-news_698939.html", "text": "  След съобщението за относно убийството на журналистката Виктория Маринова, колегите от телевизия TVN направиха за пръв път обръщение във връзка със случая.     \"Целият екип сме потресени и сме в шок от бруталното убийство и се надяваме отговорните институции да си свършат работата по възможно най-добрия начин и да бъде открит извършителят”, сподели Иван Стефанов, продуцент в телевизията.   Близките и колегите на убитата Виктория призоваха за търпение. Те вярват, че полицията е на финалната права да разкрие извършителя. Апелът беше разпространен до медиите в дунавската столица.\r\nОбластната дирекция на МВР обяви телефон за сигнали от граждани по разследването. Хората, които разполагат с информация, могат да позвънят на телефон: 0889 562 407. Всички открити вещи на жертвата са изпратени в Института по криминалистика. Резултатите ще покажат дали по тях има чужди отпечатъци и евентуално на кого са.  ", "date": "2018.10.09", "title": "Колегите на Виктория Маринова официално призоваха МВР да реши случая"}
{"url": "https://www.actualno.com/varna/njama-da-vdigat-cenite-na-taksitata-vyv-varna-news_698916.html", "text": "   Непроменени остават минималните цени за таксиметров превоз на пътници на територията на Община Варна. Това решиха днес общинските съветници от транспортната комисия.     Те разгледаха предложението на представителите на синдиката \"Авто 94\" и Инициативен комитет на таксиметровите шофьори във Варна, което беше минималната тарифа за километър пробег през деня да се промени от 75 стотинки на 97 стотинки, а километър пробег през нощта да се таксува с 1,07 лева вместо с 85 стотинки.   \"Цената, която е приета за минимална, е под себестойността на услугата и тя трябва да се промени. В момента шофьорите карат на загуба. Много от тях дори се отказват от професията или се преквалифицират и заминават за чужбина да работят като тираджии. Прекалено много са разходите на един водач за година- около 12 хил.лв. Минималната тарифа не е променяна вече няколко години.\", заяви Димчо Иванов, председател на независимия транспортен синдикат \"Авто 94\".\r\n\"Ако не решите тарифата да бъде по-висока, то поне трябва да намалите общинския данък. Да бъде сведен до 300 лева\", пожелаха варненски шофьори.  В крайна сметка общинарите гласуваха против искането на таксиметровите шофьори, но обещаха да се помисли дали те могат да бъдат облекчени чрез намаляване на патентния данък.   Обсъдено беше и предложение картите на пенсионери и на хора с увреждания да важат за всички линии на градския транспорт във Варна. Като примери бяха посочени София, Пловдив, Бургас, Плевен, в които хората над 67 години пътуват с една карта за цялата мрежа. Изтъкнат беше и друг факт – няма друг град в България с толкова ниска цена на картата. Съветниците възложиха да се направи икономически анализ на предложението и за това как то ще се отрази на финансовото състояние на \"Градски транспорт\". Друго решение, което членовете на комисията взеха, беше да се намали цената на билета по линия №55 от сп. Кантара до Варна. Пътуващите по този маршрут вече ще плащат по 1 лев вместо по 1,60 лева.", "date": "2018.10.09", "title": "Няма да вдигат цените на такситата във Варна"}
{"url": "https://www.actualno.com/blagoevgrad/reshiha-sydbata-na-razkopkite-kraj-blagoevgrad-stroitelstvoto-na-magistralata-prodyljava-news_698941.html", "text": "  \"Две трети от разкопките по трасето на АМ \"Струма\" край Благоевград остават на място, 1/3 от тях ще бъдат преместени на 20-на метра, продължава строителството на автомагистралата след забавяне от 5 месеца\". Това обяви министърът на културата Боил Банов, предаде БГНЕС.     На срещата при кмета Атанас Камбитов присъстваха председателят на управителния съвет на Агенция \"Пътна инфраструктура\" (АПИ) инж. Светослав Глосов, членът ѝ инж. Дончо Атанасов, областният управител Бисер Михайлов, представители на Регионалния исторически музей, както и членовете на инициативния комитет, борещ се за запазването на археологическия обект.\r\n„След дебат взехме няколко ключови решения, които мисля, че са и устойчиви, свързани със запазването на обекта, строежа на магистралата, което е немаловажно за развитието на целия регион и страната. Министерството на културата ще връчи още утре заповедта от СЕСОНД – върховен орган, който се занимава с паметници и културно наследство, на АПИ, за да стартират на практика проект по съхраняване на откритите основни ценности на 2/3 и съхраняване на целия обект. Проект за пренасяне на около 20 метра, така че целият обект да бъде съхранен с ключовите в него места”, каза министърът на културата.     Според него след тези процедури, които ще бъдат съгласувани на всяко ниво, продължава строителството на магистралата. Докато АПИ е там, ще осигури на археологическия обект охрана, след това кметът Камбитов пое задължението той да осигури охрана.\r\nДругата инициатива идва от експерти, които ще вземат точки за да определят границите не само на откритите разкопки, а и на целия хипотетичен обект, за да могат да продължат и археологическите разкопки във всички посоки. Ние в крайна сметка не можем да бъдем сигурни дали няма да излязат и още интересни находки.\r\n„Кметът пое още един изключително сериозен ангажимент – да започне публични консултации за изготвяне на задание заедно със съюза на архитектите, заедно с археолозите и всички останали специалисти, за изработване на един сериозен проект за дългосрочно социализиране на обекта. Междинно ще продължат и разкопките. Договорихме и нещо важно – този проект, който ще се разработи публично, ще се отнася със сигурност поне до два входа за обекта – единият е през детелината на Зелен дол, но ще има и слизане от магистралата, за да има възможност и преминаващите туристи да се запознаят с обекта. Това са нещата, започваме работа веднага, мисля, че Благоевград го чакат хубави дни”, каза още министър Банов.    Той добави, че финансирането за продължаването на разкопките вече е подсигурено от Министерството на културата, има и разговори с Регионалното министерство. „Оформя се един уникален район на Югозапада с изключителни обекти – Скпатопара и Мощанец. Говорим за сериозно културно развитие”, каза още министърът на културата.    „Тези 6 месеца, които изгубихме като строителство на магистралата, ще бъдат наваксани от строителя, но няма да е толкова лесно. Работим по проекта за изместване в сервитута на пътя. В наш интерес е това да стане максимално бързо”, посочи председателят на управителния съвет на АПИ инж. Светослав Глосов.\r\nПрипомняме, че след посещението на премиера Бойко Борисов на разкопките, което бе на 5 май тази година в Благоевград започнаха протести на инициативния комитет за спасяването и запазването на археологическия обект. За тези 5 месеца се проведоха шествия, протести, трупане на камъни пред общината, както и едно „Сбогуване със Скаптопара”, тъй като за мнозинството благоевградчани това са останките на древното римско селище.\r\nДнешната среща обаче излъчи компромисни решения.   ", "date": "2018.10.09", "title": "Решиха съдбата на разкопките край Благоевград, строителството на магистралата продължава"}
{"url": "https://www.actualno.com/sofia/fandykova-globi-firmata-nadziravashta-remonta-na-graf-ignatiev-news_698881.html", "text": "   .  Миналата седмица реконструкцията стана повод за протест на граждани и политически организации, които искаха оставката на Йорданка Фандъкова.     Кметът на София не е доволна от работата на сторителния надзор. Това заяви тя пред bTV. Следващата стъпка е прекратяване на договора с тях, предупреди бе кметът.   Много спекулации чух през последните дни. Гражданите имат право да се интересуват и дават мнение и то е важно за мен. Спекулации и политически сили не мога да приема. За качеството възложих контрол на контрола, тъй като много се говори за ремонт на ремонта“, коментира Йорданка Фандъкова.\r\nТя обясни, че поканила компетентни представители на УАСГ.  ЕКспертите вече са били на обекта и са направили огледи.  \"Ще разчитам на тях и на анализи за материалите в лабораторията на УАСГ, както и за изпълнението на ремонта. Строителният надзор има важни функции и имам забележки към изпълнението на задачите. Искам предварително,гледайки изпълнението да връщат фирмата\", каза кметът на София.   Отговорник за реконструкцията е ресорният зам.-кмет Евгени Крусев.", "date": "2018.10.09", "title": "Фандъкова глоби фирмата, надзираваща ремонта на \"Граф Игнатиев\" "}
{"url": "https://www.actualno.com/help/stilijan-ima-nujda-ot-nashata-pomosht-v-borbata-s-rjadko-zaboljavane-news_698944.html", "text": "  Стилиян Колев е един от най-перспективните играчи на клуб „Сливен Баскет“, избран в идеалната петица на Държавното първенство по баскетбол във Варна за 2017 година.     Няколко месеца след този успех обаче се оказа, че Стилиян страда от рядко онкологично заболяване - Синовиален сарком. Момчето претърпя операция на дясна подбедрица, при която е отстранено туморно образувание с големина около 5 см, разказват близките му.   Предположенията бяха за доброкачествено образувание, но след направена хистология, 42 дни по-късно се установи съвсем различната и неочаквана диагноза.\r\nСтилиян заминава веднага в Турция за допълнителни изследвания. \"Лечението, което предложиха в болница „Лив Хоспитал“ в Истанбул, е със заявка за пълно излекуване на сина ни. След проведена операция и 6 курса на химиотерапия, нещата изглеждаха добре. Но при контролно изследване, проведено през юни 2018, беше открито ново образувание на крака, последвано от още три нови\", споделят родителите на Стилиян.  Сумата, платена за операцията, е 15 500 евро. Тестовете, които се правят върху взетия материал, са на стойност 1500 евро.   \"Борбата продължава и имаме нужда от средства за следващите операции и последващите терапии. Имаме оферта за следваща интервенция, която е на стойност 18 000 щатски долара\", уточняват роднините на Стилиян, които се обръщат към всички хора с молба за помощ. Повече информация за това как може да помогнете, ще откриете .     ", "date": "2018.10.09", "title": "Стилиян има нужда от нашата помощ в борбата с рядко заболяване "}
{"url": "https://www.actualno.com/actualno/ubijstvoto-na-viki-ne-s-rogata-napred-no-kak-togava-news_698884.html", "text": "  Насилствената смърт на младата русенска телевизионна водеща Виктория Маринова буквално вдигна на \"ура“ не само журналистическата гилдия в България, но като цяло и обществото. Позициите са изключително полярни – от една страна са водените (условно) от \"Биволъ\" мнения, че престъплението се е случило, защото Маринова е основно действащо лице в проекта \"Детектор\", който залага на сериозни теми – първо беше аферата \" \", второто предаване трябваше да е за взрива в , където две години все още нищо не е изяснено пред съда. От друга страна са колеги, познаващи Маринова, които са категорични – тя не е разследващ журналист и е срамно това, което направиха от \"Биволъ\" във Facebook след случилото се, с безброй статуси, директно внушаващи, че младата жена е била убита заради предаването за разследването, касаещо \"Джи Пи Груп\".     На първо място – все още няма доказателства, които да сочат към поръчково убийство. Нямаше такива и през почивните дни, когато истерията почна да се надига – убиха журналист заради  работата му. Нека обаче погледнем какво е известно – че тя е била издебната посред бял ден, пребита и удушена. Че има доста улики, включително ДНК. И идва логичният въпрос - колко точно некадърен наемен убиец трябва да си, за да действаш така? А ако \"Биволъ\" имат други доказателства, да ги обявят! Или ако знаят, че МВР лъже за доказателствата. Защото \"Биволъ\" насочва вниманието в посока само и единствено планирано поръчково убийство, включително чрез твърдения за мнения и позициите от колегите на Виктория, които не се потвърждават в другаде. Разбира се, тук оправданието е лесно – само ние сме пътят, светлината ...\r\nСледващият логичен въпрос – защо евентуалният поръчков удар е насочен срещу лицето на \"Детектор\", а не срещу тези, които направиха разследването за \"Джи Пи Груп\"? Или Димитър Стоянов, Атанас Чобанов и Асен Йорданов не могат да бъдат намерени и спрени веднъж и завинаги от отчаяни хора, искащи да опазят на всяка цена крадени милиони и милиарди? Да-да, а един мармот завива шоколада със станьол. Защо ако не към \"Биволъ\", ударът не беше насочен към собственика на TVN Свилен Максимов? При ситуация за милиарди и достигане на положение нещата да се решават на живот и смърт, тези, които си пазят милиардите, едва ли ще си играят на \"сплашване\" чрез убийство, а няма да се целят възможно най-високо, за да премахнат неприятностите, след като вече така и така решението им означава много сериозен риск да бъдат осветени окончателно!   И не на последно място – изключително непродуктивно е \"Биволъ\" да напада директно други медии, които отдавна не са считани за \"свински\" – като \"Дневник\", за редакционната им политика.   Не за друго, а защото така разследващите журналисти настройват срещу себе си. Със същия успех бих могъл да кажа, че единият брат (Асен Йорданов) прави \"Биволъ\", а другият брат (Недялко Недялков) прави ПИК! Такива афери като \"Джи Пи Гейт\" не се разкриват, защото си бил супер трудолюбив, много си ровил в публични документи, пък другите не са, понеже са гадове или мишки, пазещи си местенцето, а защото някой ти казва и снася нещо – някой, който знае, има достъп до информация. Някой, който (може би) работи за службите. Така, както и в ПИК излизат неща от кухнята на службите - разбира се, със съвсем друг език, защото и ролята на ПИК е друга, кафява. Освен това - когато някой настоява в ролята на супер моралист и спазващ правилата, такова поведение отблъсква – най-добре го знаят десните български политици, 30 години вече го научават и не се научиха.   Смъртта на Виктория Маринова, спонтанно или не чак толкова, повдигна един много важен въпрос - този да живеем почтено, за да живеем добре. И тази битка – битката за свободата на истината на словото е важна. Много важна. Не трябва да я изопачаваме. Не трябва да я губим. Затова и повтарям – не просто \"свободата на словото“, а \"свободата на истината в словото\"! Защото единствено истината е спасението – но истината тогава, когат сме способни да я приемем. Предварителното натрапване, с предварително посочване на виновните е метод, който исторически е показал неуспех. Най-важното е да престанем да мълчим - масово, а не просто единици, които отдавна са приели, че няма да се откажат за нищо на света от определени граници, отвъд които истината става пародия. Така, както и изглежда Виктория Маринова е искала да работи!       Ивайло Ачев ", "date": "2018.10.09", "title": "Убийството на Вики – не с рогата напред, но как тогава?"}
{"url": "https://www.actualno.com/interview/kmetyt-na-ihtiman-za-am-trakija-spored-men-smetishteto-e-zapaleno-umishleno-news_698909.html", "text": "   със седем автомобила и петима пострадали стана тази сутрин на автомагистрала \"Тракия\" близо до Ихтиман. Малко след 7 часа е получен сигнал за пожар на сметището край града, намиращо се на около 500 метра от магистралата.         Незабавно са били изпратени 4 пожарни екипа от РД ПБЗН – София. В резултат от пожара се е получило задимяване в района на 46-ти километър от магистралния път, съобщиха от МВР.      Движението по АМ \"Тракия\" беше ограничено за повече от час. А за възникналото задимяване е била уведомена и Агенция \"Пътна инфраструктура\".    За това дали запалването на сметището има отношение към катастрофата, потърси за становище кмета на община Ихтиман Калоян Илиев.      Не. Това сметище от ноември месец 2016 г. е затворено, недействащо. Чакаме да ни финансират проект за рекултивация, който е входиран в ПУДООС. Самите строително-монтажни работи са на стойност около 2,5 млн. лева.    Засега все още не. За мен е умишлен палеж. Не може октомври месец, при температура 2-3 градуса в пет часа сутринта, при много роса и влага, сметището да се самозапали. При положение, че юли и август месец, когато температурите бяха 35-40 градуса, не се самозапали, много интересно как вчера при тези метеорологични условия се самозапали. Точно в сезона, когато започват гъстите мъгли. Сами си отговорете. Аз ако го кажа, ще прозвучи грубо. Има една година до местните избори. Но все пак е предположение, не мога да твърдя нищо. Има си органи, които да проверят. Аз не съм специалист по палежи. Ако някой иска, нека да разследва как е станало запалването. Само че сметището е близо до гората. Вечер няма как да се установи дали някой не е отишъл да драсне клечката. За самозапалване според мен е изключено да се говори. Това го коментираме и със специалисти от пожарната, които са по-навътре в проблематиката Да, и те са на същото мнение, че не може да има самозапалване. Лошото е, че някой си играе с живота на хората. Кметският пост не е толкова важен, но ако сутринта беше станало по-сериозно произшествие!? Добре, че не се стигна до там. Това си е негово мнение, но специалисти от пожарната казват, че при тези температури и тази влага няма как без външна намеса да се самозапали. Когато е 35-40 градуса, може нещо такова да стане, да тръгне пожар от някакво стъкло, което да изиграе ролята на лупа, обаче в пет часа сутринта - съмнително. Още тогава направихме проекта и го входирахме. Не. Какви санкции да ми налагат, като и тогава имаше гъста мъгла, тази сутрин също имаше гъста мъгла. Просто сега, ако дойдете да видите какъв пушек излиза от сметището, ще си направите сметка, че ако проблемът е от дима и магистралата е непроходима от този дим, и сега, по обед, ще е същото. Каква е разликата - как дими сметището в 7 часа сутринта или в 10 часа сутринта. Просто Ихтиман е котловина и там е една от най-ниските ѝ точки. Реката минава оттам и мъглата в този район е убийствена. И това не е от вчера или от днес. Тогава гъстата мъгла се получи в летния период, защото изведнъж имаше много рязък спад в температурите. Имаше дъждовен период и сутринта температурите паднаха на 7-8 градуса. Изведнъж се стопли, получиха се изпарения и пак се получи гъста мъгла. Тогава имаше една медия, която засне площта с дрон и репортерът си каза: \"Просто се вижда как мъглата покрива цялата котловина\". Аз съм бил на мястото тази сутрин в 9:59 часа, направил съм снимки. Видимостта беше 3-4 метра до сметището. Ако това е дим, дали щях сега да разговарям с Вас!? Не мисля. Мъглата. Това е тяхното становище. ", "date": "2018.10.09", "title": "Кметът на Ихтиман за АМ \"Тракия\": Според мен сметището е запалено умишлено"}
{"url": "https://www.actualno.com/europe/visokopostaveni-predstaviteli-na-sasht-i-rusija-se-sreshtat-v-idlib-news_698949.html", "text": "  Заместник-министърът на външните работи на Русия Олег Сиромолотов предупреди за прибежища на терористи  на територията на Индонезия, египетския Полуостров Синай и в Афганистан.     Той направи разкритията в интервю пред ТАСС. По думите му, основно поле на действие на терористите са местата, където се водят бойни действия.   Освен това той разкри, че се подготвя среща на високо ниво между секретаря на Съвета за сигурност на Русия Николай Патрушев и съветникът на президента на САЩ по национална сигурност Джон Болтън. Вероятно тя ще се състои на територията на сирийския град Идлиб.\r\nНа нея ще бъде обсъдена темата с терористите, които действат на територията на Идлиб.  „Прибежища има на територията на  Синай, а терористи понякога се прехвърлят и в Афганистан, и Индонезия“, коментира дипломатът.   Той определя като една от най-сложните задачи в момента,  пресичането на завръщането на чуждестранните терористи от районите в Близкия Изток и преди всичко от Сирия и Ирак.\r\n„Tерористите се разпространяват по цяла Европа. А през Беларус и Украйна терористи попадат  и в Русия“, предупреждава още Сиромолотов.    ", "date": "2018.10.09", "title": "Високопоставени представители на САЩ и Русия се срещат в Идлиб"}
{"url": "https://www.actualno.com/politics/rumen-radev-budjetnijat-izlishyk-da-se-izharchi-sled-debat-i-sankcija-na-ns-news_698948.html", "text": "  За приобщаваща политика на институциите към обществото, която да доведе до повече прозрачност в управлението призова президентът Румен Радев в заключителното си изказване на кръглата маса на тема „Неравенства и бедност в България“, която се проведе днес под негов патронаж.     Държавният глава подчерта, че в страните, в които има инклузивни политически и икономически институции, има прогрес и просперитет, основан на конкурентоспособност, а силна централизирана държава провежда ефективни данъчни политики, отстоява правата и собствеността на гражданите и гарантира техните свободи и сигурност. „Нека не бъркаме - централизирана държава не означава авторитарна държава“, посочи Румен Радев, съобщиха от прессекретариата на \"Дондуков\" 2.   По думите на президента обратен ефект произвежда т.нар. ексклузивен модел на управление, неглижиращ гражданското общество и създаващ  държава, която не може да защити правата, собствеността и бизнеса на гражданите и да гарантира тяхната сигурност. „Не може да наложи и ефективна и справедлива данъчна и социална политика, да гарантира достъп до образование и здравеопазване. При тези институции публичните средства се разхождат с липса на достатъчно прозрачност, а управляващите са безотчетни и безотговорни, гражданите са слабо представени в управлението и управляващият елит е слабо контролиран, а основната му цел е личното облагодетелстване“, посочи още Румен Радев.\r\nКато пример за съпротива срещу осигуряването на повече прозрачност в управлението държавният глава посочи дългогодишното забавяне на въвеждането на електронно управление. По думите му при ексклузивните институции липсва прозрачност в харченето на публичния ресурс, както и отчетност и отговорност. Измислят се всевъзможни проекти със спорна обществена значимост и схеми за източване на публичните ресурси, вместо те да се насочват за приоритетно развитие на човешкия капитал и стимулиране на иновациите и технологичния прогрес. Част от хората забогатяват от публичния ресурс като подставени лица във фирми, близки до властта, вместо от ефективна организация на труда, иновации и развитие на конкурентоспособност.  Румен Радев благодари на участниците в кръглата маса за професионалните доклади, които представят обективна, но и тревожна картина на неравенствата и бедността в България. „Всички се обединихте около тезата, че трябва промяна. Тази промяна може да стане само с дебат за истината, сблъсък на идеи, привличане на обществото и всички институции в него, защото само така можем да стигнем до рационални решения“, каза още държавният глава и определи кръглата маса, посветена на бедността и неравенствата, като добра стъпка в тази посока.   „Следваща добра стъпка би била българският парламент да изиска тази година съзнателно заложеният и грижливо отглеждан бюджетен излишък, да се изхарчи в края на годината след обществен дебат и санкция на парламента. Това ще бъде един много силен сигнал от страна и на българското правителство, и на българския парламент към българските граждани, и надежда за демократичните процеси в страната“, заяви още в изказването си форума, посветен на бедността и неравенствата в България, президентът Румен Радев.", "date": "2018.10.09", "title": "Румен Радев: Бюджетният излишък да се изхарчи след дебат и санкция на НС"}
{"url": "https://www.actualno.com/curious/zashto-e-vajno-da-kajete-na-stuardesata-ako-zagubite-telefona-si-v-samoleta-news_698897.html", "text": "  В края на септември мъж, пътуващ в бизнес класа на Qantas Airways, изпуснал телефона си между седалките. Устройството било притиснато и скоро от него се разнесъл мирис на горяща гума, появили се и пламъци. Екипажът обмислял аварийно кацане, но в крайна сметка се справил само с пожарогасители и самолетът пристигнал благополучно в крайната си дестинация - Мелбърн.         Литиево-йонните батерии, които се ползват в съвременните телефони, могат бързо да се нагреят и - ако по някакъв начин се повредят - да се запалят. Според данни на Федералната авиационна администрация в САЩ през 2017 г. е имало 47 подобни случая.\r\nАко с телефона ви има проблем, е възможно екипажът да го постави в огнеупорна кутия до края на полета. От Aviation Week съветват да внимавате и ако носите резервни батерии в ръчния си багаж. Те трябва да са добре опаковани и да нямат контакт с монети, ключове или други проводници.  източник: Expert.bg   ", "date": "2018.10.09", "title": "Защо е важно да кажете на стюардесата, ако загубите телефона си в самолета"}
{"url": "https://www.actualno.com/health/herbalife-nutrition-podkrepja-bylgarite-v-celta-im-da-vodjat-zdravosloven-nachin-na-jivot-news_698277.html", "text": "         „Нашето постоянно сътрудничество с Маратон София е изключително успешно в подкрепа на нашето послание за здравословно хранене, като част от здравословния активен живот. Това е значимо събитие в спортния календар на София, което показва колко забавен може да бъде активния начин на живот за хората от всяка възраст.“ , каза Нина Шебечич Църнолатац, Регионален директор за Югоизточна Европа.\r\nСофийският Маратон, който се организира съвместно със Столичната община и Българската федерация по лека атлетика се провежда в от София 1983 годна насам. Тази година ще се проведе на 14 октомври и в допълнение към спонсорството си на основното спортно състезание Herbalife Nutrition организира и отделен ексклузивен старт на дестинация от 3 километра за своите потребители и членове, като желаещите да вземат участие се очаква да са над 400 човека.\r\nВ допълнение към подкрепата на любители спортисти, Herbalife Nutrition работи с професионални отбори, национални олимпийски комитети и професионални спортисти по целия свят, включително с българския тенисист Александър Лазаров, за да им помогне да оптимизират храненето си и да подобрят представянията си.   Спонсорството на \"Маратон София\" от Herbalife Nutrition е предхождано от събитие проведено в столицата по-рано тази годината, ръководено от д-р Джонатан Яром, спортен лекар, член на Олимпийския комитет и председател на Израелската тенис Асоциация, на което той подчерта значимостта на балансираното и системно хранене, редовните планирани физически активности, съня като важна част от регенерирането на организма и положителния подход към живота на всички нива! „Ние вярваме, че всички инициативи, които създаваме и подпомагаме и всички спортисти на които сме горди спонсори ще насърчат хората в България да предприемат стъпки към по-здравословен начин на живот“ , допълни още Нина Шебечич Църнолатац.    ", "date": "2018.10.09", "title": "Herbalife Nutrition подкрепя българите  в целта им да водят здравословен начин на живот"}
{"url": "https://www.actualno.com/sofia/dve-godini-prodyljava-problemyt-sys-smetishteto-kraj-ihtiman-news_698888.html", "text": "  \"Това сметище гори от вчера сутринта, цял ден гореше. Най-силният дим беше в първите 3-4 часа. Ние го пръскаме с вода, засипваме го с пръст, но не може на 100% да го овладеем. Сега не гори, а пуши,\" каза Страхил Алексов – собственик и управител на фирма „Ягуар 02“ ЕООД.     Дружеството му има сключен договор с община Ихтиман от 2014 г. за сметосъбиране и извозване на твърдите битови отпадъци, както и за поддържане и стопанисване на депото край Ихтиман. Контрактът му е за 5 години и е на стойност 2 910 000 лева без ДДС.   Според Алексов проблемът е в сутрешната мъгла, която в комбинация с дима става по-плътна за колите по магистралата, отстояща на около 500-600 метра от сметището.\r\n\"Точно там е котловина и димът не може да се разнесе бързо, не може да се разкара наникъде, а сутрин си пада голяма мъгла. Вижда се от Вакарел. Тя е много плътна сутрин, а сметището гори, но не толкова силно. Сега пак дими, но мъглата вече се е разнесла и колите карат. Сметището се е самозапалило. То е закрито, но не е рекултивирано. Извозваме боклука от населените места на Ихтиман до регионалното сметище на Самоков. Това е старо сметище. В него има тонове растителни отпадъци и при гниенето им се образува метан. Когато там проникне кислород, се възпламенява\", обясни Алексов.  По думите му сметището се самозапалва отпреди години просто защото постоянно тлее.   \"Миналата година, когато беше голямата катастрофа, пак се беше разгоряло. Оттогава все си тлее и току се разпалва. Възпламенява се неголяма площ, около 10 квадрата. Прегори за два часа и слегне. Ние го следим и го засипваме с пръст, но сега пак се е самозапалило\", добави Страхил Алексов.     Посочи, че с около 2000 кубика пръст засипали възпламенената площ и там не гори повече, но се запалило на друго място, по-настрани от атакуваното.   ", "date": "2018.10.09", "title": "Две години продължава проблемът със сметището край Ихтиман"}
{"url": "https://www.actualno.com/europe/kim-chen-un-pokani-papa-francisk-v-phenjan-news_698882.html", "text": "  Севернокорейският лидер Ким Чен Ун покани папа Франциск да посети страната му, казвайки, че той ще бъде „горещо приветстван\", заявиха от президентството на Южна Корея, добавяйки, че ще предадат посланието на Пхенян на Ватикана.     Южнокорейският президент Мун Дже Ин ще има аудиенция при папата по време на посещение във Ватикана от 17 до 18 октомври, предаде БГНЕС.   \"По време на срещата с папа Франциск той ще предаде посланието на председателя Ким Чен Ун, че той би посрещнал сърдечно папата, ако посети Пхенян\", заяви пред репортери говорителят на южнокорейският езидент.\r\nМун Дже Ин ще направи деветдневна обиколка на Европа от 13 до 21 октомври, която ще включва Франция, Италия, Дания и Ватикана.  Южнокорейският президент се стреми към сближаване с Ким Чен Ун, срещайки го три пъти през последната година.   По време на последната им лична среща - посещение в Пхенян през миналия месец – Мун Дже Ин беше придружен от южнокорейския архиепископ Хигинус Ким Хе Джонг.\r\nРелигиозната свобода е заложена в конституцията на Северна Корея, но всяка религиозна дейност е обект на изключително строги ограничения и напълно забранена извън разрешените от държавата институции.    В началото на ХХ век, преди разделянето на полуострова, Пхенян беше регионален мисионерски център с множество църкви и процъфтяваща християнска общност, която му спечели титлата \"Йерусалим на Изтока\".   Но Ким Ир Сен, вече починалият основател на Северна Корея и дадо на настоящия лидер, възприема християнството като заплаха за авторитарното му управление и го изкоренява чрез екзекуции и трудови лагери.", "date": "2018.10.09", "title": "Ким Чен Ун покани папа Франциск в Пхенян"}
{"url": "https://www.actualno.com/vraza/na-finala-e-remontyt-na-pytja-vraca-peshtera-ledenika-news_698905.html", "text": "  Започна полагането на втори слой асфалт на Крайречния булевард  във Враца. Отсечката е част от проекта за рехабилитация на пътя \"Враца - пещера Леденика\" и се изпълнява от фирма \"Галчев Инженеринг\" ЕООД.     Дългоочакваният от врачани ремонт на пътя \"Враца – пещера Леденика\" стартира с подписания на 17август 2017 гodina договор между Агенция \"Пътна инфраструктура\" и ДЗЗД \"Пътища Северозапад 2016\". Ремонтът на този път е един от основните приоритети за развитието на туризма и цялостното развитие на област Враца.   Припомняме, че проектът получи финансиране от Европейския фонд за регионално развитие, предоставено чрез Оперативна програма \"Региони в растеж 2014-2020\". Основният ремонт се извършва за трасе с дължина 17.408 км и има срок за изпълнение 15 месеца от началото на строителството, а цената за изпълнение на договора е 13 664 574 лв. с ДДС.\r\nУспоредно с ремонтните дейности по обновяване на пътната настилка, общинското предприятие \"БКС\" озеленява и залесява пространството между пътните платна.  ", "date": "2018.10.09", "title": "На финала е ремонтът на пътя Враца - пещера Леденика"}
{"url": "https://www.actualno.com/art/galerija-synthesis-predstavja-albanija-na-praga-na-promjanata-1990-1991-news_698892.html", "text": "  “Портрет на мрачните дни на един народ.”  Така големият албански писател Исмаил Кадаре описва “АЛБАНИЯ на прага на промяната (1990-1991)” на фотографа Джон Демос, един от първите, които снимат страната по време на рухването на тоталитарния модел на управление.     Изложбата и едноименният албум се фокусират върху критичната точка, отбелязала колапса на политическия режим и съпъстващата го социална промяна в периода 1990 – 1991г.\r\nФотографиите предават драмата на прехода във всичките й многопосочни лица.  Кадри, отбелязващи най-значимите събития в превратния политически климат, се редуват с улични сцени и художествени образи на чисто човешките моменти от ежедневието в цялата им полярност - от преживяването на новооткритата свобода до дълбочината на личната трагедия.\r\nСилата на този репортаж е в увереността, която дава на зрителите, че те са свидетели на реалните събития, в разбирането на чувствата и мислите на хората, които преживяват този процес, в усещането за едва доловимите нюанси, събрани в една истинска палитра от моменти – миниатюри, изграждащи картината на едно социално и лично прераждане.   Подобно на “Сенки на мълчанието”, най-известният му проект, заснет през 80-те години на миналия век,  Джон Демос използва визуалните възможности на фотографията за прекрачване на границата на конкретиката на изображението в създаването на универсална митологема - образи на прага на промяната.\r\nИзложбата “АЛБАНИЯ на прага на промяната (1990-1991) ” е показана за първи път през 2008г. на фестивала Rencontres Internationales de la Photographie d'Arles, а сега за първи път ще бъде представена и пред българската публика – от 11 октомври до 11 ноември в Галерия за фотография SYNTHESIS.    Джон Демос е един от водещите фотографи в Гърция, основател на Photographic Center of Athens и фотографската агенция Apeiron Photos, която е представител на агенции от ранга на Magnum, Sygma, Ralpho.\r\nРоден е в Солун през 1944 г. Завършва история на изкуството и живопис в University of Chicago. През 1968 г. се завръща в Гърция, където преподава изобразително изкуство, фотография и философия.\r\nПрез 1976г. публикува първата си монография” The Greece that is passing.” Тя е последвана от многобройни албуми, книги и публикации. Работата му е показвана на най-престижните фотографски фестивали и фотографски центрове в цял свят, сред които Rencontres Internationales de la Photographie d'Arles, Primavera Fotografica в Барселона, The Photographers Gallery в Лондон и Gulbenkian Modern Art Center в Лисабон.\r\nПрез 1995г. създава Photographic Center of Scopelos, където работи като художествен директор до 1999 г.  Той е куратор на някои от най-значимите изложби в Гърция.\r\nФотографиите му са част от колекциите на най-големите музеи и фотографски галерии – сред които центъра “Жорж Помпиду” в Париж, Института по изкуствa в Чикаго, The Photographer’s Gallery в Лондон, Център за модерно изкуство Gulbenkian в Лисабон, Metropolitan Museum of Photography в Токио, както и в многобройни частни колекции.   Един от най-известните му проекти – “Сенки на мълчанието” беше показана в Галерия за фотография SYNTHESIS през 2014г.  7", "date": "2018.10.09", "title": "Галерия Synthesis представя Албания на прага на промяната (1990-1991)"}
{"url": "https://www.actualno.com/crime/ima-zadyrjan-za-ubijstvoto-na-jurnalistkata-viktorija-marinova-news_698891.html", "text": "  Един човек е задържан за убийството на журналистката Виктория Маринова, съобщи bTV.     Става дума за украинец с румънско гражданство, който водел скитнически начин на живот.   Алибито му се изяснява, той не е заподозрян в извършването на престъплението. Работата с него продължава, каза старши комисар Теодор Атанасов, директор на ОД на МВР –  Русе.\r\nКъм момента няма конкретно заподозряно лице, допълни старши комисар Атанасов. Проверява се съпричастността на множество лица към евентуално извършване на престъплението, каза още той.  На място работят трима прокурори от ВКП. Вътрешният министър Младен Маринов координира разследването.   Припомняме, че по-рано бе съобщено, че мястото край Дунав в Русе, където на 6 октомври беше открито тялото на брутално убитата 30-годишна Виктория Маринова, беше отцепено отново. Така беше осуетено планираното претърсване от близките на убитата, които не са доволни от действията на разследващите.\r\nНа 8 октомври районът беше достъпен, а екипът на bTV се натъкна и сигнализира за захвърлена край алеята скъсана тениска. От Нова телевизия обаче информираха, че скъсаната тениска е намерена от граждани в близост до мястото, където беше открит трупът на Виктория Маринова и всъщност тя не е улика, помагаща за разкриването на убийството. Имало и още предадени на полицията такива вещи - заради призива към гражданите да помогнат на МВР, ако са видели или намерили нещо.    ", "date": "2018.10.09", "title": "Има задържан за убийството на журналистката Виктория Маринова"}
{"url": "https://www.actualno.com/pleven/plevenski-magistrati-shte-chetat-lekcii-na-sedmoklasnici-news_698893.html", "text": "  Съдиите от Плевенския окръжен съд Силвия Кръстева и Емил Банков ще изнесат поредица от лекции пред ученици от основно училище \"Йордан Йовков\" в областния град. Целта е да се повиши правната култура на подрастващите, съобщи пресцентърът на съда.     Двамата магистрати ще четат лекции на децата от седмите класове в училището. Темите са избрани от преподаватели на седмокласниците. Те са свързани с наболели въпроси, касаещи днешното общество, като превенция срещу употребата на наркотични вещества, домашното насилие над малолетни и непълнолетни, възпитателните мерки при противообществени прояви, както и хулиганските прояви на непълнолетните лица.   Лекторите ще се срещат учениците в класните стаи на ОУ \"Йордан Йовков\" в четири поредни вторника през октомври.", "date": "2018.10.09", "title": "Плевенски магистрати ще четат лекции на седмокласници"}
{"url": "https://www.actualno.com/europe/bylgarski-tijnejdjyri-bjaha-osydeni-za-grupovo-iznasilvane-na-13-godishno-momiche-v-germanija-news_698822.html", "text": "        Главният извършител ще лежи зад решетките четири години и девет месеца, основният му съучастник - четири години, а другите двама са получили по-леки присъди, пише DPA.   Останалите двама от шестимата избягаха със семействата си в България, където бяха задържани и ще бъдат съдени отделно. Извършителите са от български произход и са на възраст между 14 и 17 години.\r\nТийнейджърите нападнали момичето, докато то се прибирало от плувен басейн, завлекли го в близка гора и го насилвали, докато не се намесила минаваща през гората жена. Деянието е било заснето и с мобилен телефон.     ", "date": "2018.10.09", "title": "Български тийнейджъри бяха осъдени за групово изнасилване на 13-годишно момиче в Германия"}
{"url": "https://www.actualno.com/asia/prognoza-na-mvf-iranskata-ikonomika-vyrvi-nadolu-sauditskata-nagore-news_698823.html", "text": "  Международният валутен фонд (МВФ) прогнозира спад в икономиката на Иран поради подновените санкции от страна на САЩ и увеличаване на растежа на саудитската икономика поради по-високото производство на петрол.     В своята световната икономическа перспектива МВФ отбелязва, че икономиката на Ислямската република, която зависи от петрола, се очаква да се свие с 1,5% през тази година и с 3,6% през 2019 г., пише БГНЕС.   През май, преди американският президент Доналд Тръмп да обяви възстановяването на санкции срещу Техеран, МВФ прогнозираше икономиката на Иран да нарасне с 4,0% през 2018 г. и отново през следващата година. МВФ твърди, че иранската икономика се очаква да се свие през следващите две години \"поради намаленото производство на петрол, преди да се върне към скромен положителен растеж през 2020-2023 г.\".\r\nПрипомняме, че Тръмп оттегли Съединените щати от ядрената сделка между Иран и световните сили, сключена през 2015 г., и администрацията му наложи отново кръг от санкции срещу Техеран през август. Иранският износ на суров петрол, който достига до около 2,5 млн. барела на ден, се е понижил с над половин милион барела и се очаква да намалее още повече, след като разширяването на санкциите за петрола влезе в сила следващия месец, лишавайки Техеран от основния източник на доходи.  МВФ също така рязко намали прогнозите за ръст за целия регион в Близкия изток и Северна Африка (БИСА), поради спада в иранската икономика и увеличените разходи за енергия. Сега МВФ прогнозира, че в региона на БИСА ще има растеж с 2,0% през тази година и 2,5% през 2019 г., съответно с 1,2% и 1,1% по-нисък от прогнозирания през април.   МВФ обаче вдигна прогнозите си за икономически растеж в Саудитска Арабия, най-голямата икономика в региона и нейните богати на нефт съседи в Залива. Икономиката на Саудитска Арабия, която се сви с 0,9% през миналата година, се очаква да нарасне с 2,2% през 2018 г. и 2,4% през следващата година, като повиши предходните прогнози с 0,5%.", "date": "2018.10.09", "title": "Прогноза на МВФ: Иранската икономика върви надолу, саудитската – нагоре"}
{"url": "https://www.actualno.com/sciencelogy/facebook-v-partniorstvo-s-httpool-v-podkrepa-na-mestnija-biznes-v-bylgarija-i-na-balkanite-news_698894.html", "text": "  Най-голямата социална мрежа в света - Facebook и едно от най-известните имена в света на дигиталната реклама - Httpool, обявиха стратегическото партньорство за Балканите.     Httpool вече е официалният партньор по продажбите на Facebook на Балканите, включително България, Хърватско, Сърбия и Словения. Facebook отбелязва възможността това дългосрочно партньорство да помогне на местните агенции и рекламодатели за достигането на по-значими аудитории и ангажирането им в общуване с потребителите, подобрявайки потенциала на местния бизнес.\r\nHttpool, в качеството си на официален партньор по продажбите на реклама на Facebook, ще осигурява съвети, знания и опит на местните бизнеси и ще ги подпомага в техните маркетинг стратегии във Facebook, Instagram, Facebook Messenger и Whatsapp. Целта на сътрудничеството е да достави на местно ниво и на български език подкрепа на рекламодателите на Балканите чрез партньор със силни местни позиции, опит и доказани успехи в региона.\r\nПартньорството ще въведе в региона най-добрите практики на Facebook,  както и обучения, техники за стратегическо развитие и възможността за  заплащане на местно юридическо лице в местна валута, с помощта на  Httpool. Рекламните агенции ще получават и обучения на своите екипи,  директно фактуриране и пряко обслужване при неясноти с рекламната  политика на Facebook.  \"Ние изградихме своята партньорска програма по начин, по който тя да достави цялото ни познание и опит до рекламодателите в страните на Балканите, в които Facebook няма физическо присъствие. Днес правим вълнуваща стъпка напред в стремежа си да предоставим още повече стойност на фирмите в региона\", каза Робърт Беднарски, директор Централна и Източна Европа, Facebook.\r\n\"Това партньорство е още едно доказателство за водещите позиции на Httpool и за качествата на екипите ни в България и в региона. С удоволствие ще помагаме на Facebook при въвеждането на най-новите рекламни решения в региона и ще предоставяме услуги на най-високо ниво на място – тук в България\", сподели Венцислав Костов, управител на Httpool България.\r\n\"Рекламодателите в региона използват Facebook и Instagram, за да се свържат със своите аудитории в едно значимо общуване. Благодарение на стратегическото си партньорство с Httpool, ще сме по-полезни за тях, предоставяйки им специфични обучения и експертни съвети на място\", подчерта Рустам Зиганшин, Reseller Partner във Facebook.      Httpool, дъщерна компания на Internet Media Services (IMS), е водеща международна мрежа за дигитална реклама с 21 офиса в Европа и Азия. Httpool предлага изключително широк набор от продукти и рекламни решения в дисплей, видео, брандинг, социални и пърформанс канали. Httpool използва най-развити собствени и лицензирани технологии, има сериозен международен опит и представлява Twitter, LinkedIn, Spotify, WeTransfer и други избрани глобални и местни издатели в пазарите, в които е представена, включително България, Австрия, Гърция, Естония, Индия, Индонезия, Латвия, Литва, Македония, Малайзия, Полша, Румъния, Русия, Сърбия, Словакия, Словения, Украйна, Унгария, Хърватска, Хонконг, Чешка република и Швейцария. За повече информация посетете . ", "date": "2018.10.09", "title": "Facebook в партньорство с Httpool в подкрепа на местния бизнес в България и на Балканите"}
{"url": "https://www.actualno.com/sofia/zaradi-problem-s-vlak-stolichnoto-metro-sprja-za-10-minuti-news_698830.html", "text": "        Той е показал индикации, че трябва да бъде изваден от движение. Проблемът е възникнал между станциите \"Жолио Кюри\" и \"Сердика\".   Движението вече е възстановено, каза изпълнителният директор на \"Метрополитен\" ЕАД Стоян Братоев.", "date": "2018.10.09", "title": "Заради проблем с влак: Столичното метро спря за 10 минути"}
{"url": "https://www.actualno.com/sofia/obshtinski-syvetnici-nastojavat-stolichani-da-kajat-iskat-li-instalacija-za-gorene-na-otpadyci-news_698898.html", "text": "        Старейшините настояват софиянци да бъдат питани по три основни въпроса: 1. Съгласни ли сте Столична община да изразходва 157 млн. евро, от които 67 млн. евро заем за изграждане на инсталацията за изгаряне на RDF/изгаряне на отпадъци?  2. Съгласни ли сте инсталацията за изгаряне на RDF/отпадъци да се построи в центъра на София, район “Сердика”, бул. “История Славянобългарска”, на територията на ТЕЦ София?    3. Съгласни ли сте инсталацията за изгаряне на RDF/отпадъци да се построи до Завода за механично и биологично третиране на отпадъци в местността “Садината” до село Яна? Инициаторите на доклада са изготвили и девет мотива в подкрепа на необходимия според тях местен референдум.    Според от БСП има крехко мнозинство в Столичния общински съвет относно инсталацията за отпадъци. Той счита, че софиянци  . По думите на Паргов хората искат да бъдат питани и да участват активно във вземането на решения, касаещи бъдещето на техния град.\r\nПозицията на БСП относно площадката за RDF/отпадъци е тя да бъде изградена в местността “Садината” до село Яна. Паргов се мотивира с това, че така ще се намалят разходите за транспорт и замърсяването на въздуха в централната градска част.    от политическа група \"5\" посочи, че мотивите в доклада са над 10 страници, като част от тях са подкрепени с експертни оценки. Той коментира, че докладът е подкрепен с конкретни примери от цял свят за това как такъв тип инсталация за отпадъци влияе върху здравето на хората.\r\nСпоред Славчев тази технология за боклука не отговаря на нито една от политиките на Столична община в раздел \"Екология\". От група \"5\" се опасяват, че тази инсталация ще извежда в атмосферата допълнително .\r\nОбщинските съветници заявиха, че това не е политическа, а гражданска кауза. Стана ясно и че до месец след внасянето на доклада трябва да се проведе сесия, на която да бъде взето решение дали ще се проведе референдум по така поставените въпроси.      Според , председател на групата на ГЕРБ в СОС, предложението за референдум една година преди началото на предизборната кампания цели единствено абсолютен провал на проекта и преследване на чисто политически цели. , председател на постоянната комисия по опазване на околната среда, земеделие и гори, попита кога колегите ѝ вносители на доклада са били искрени към гражданите на София: ?   Според Радева подобни действия на вносителите на доклада за искане на референдум са свързани единствено с популизъм. Тя посочи, че всички инсинуации със замърсяването на въздуха заради инсталацията са единствено заиграване със страховете на хората.\r\nПредседателят на СОС заяви, че на престоящото заседание на Общинския съвет не е включил обсъждането на референдума, тъй като комисиите в СОС първо трябва да се запознаят с аргументите на вносителите. По думите на Герджиков няма нищо ново в доводите на колегите му, тъй като дискусията по темата е започнала още преди 7-8 години и вече са взети поредица от решения на СОС в подкрепа на този проект.", "date": "2018.10.09", "title": "Общински съветници настояват столичани да кажат искат ли инсталация за горене на отпадъци"}
{"url": "https://www.actualno.com/pleven/otkriha-arsenal-v-nikopolsko-selo-news_698899.html", "text": "  Пистолет \"Макаров\", ловен полуавтомат \"Байкал\" и патрони за двете оръжия откриха полицаи при проверка в частен дом в село Въбел, Никополско. Намереният арсенал е иззет, а по случая е образувано досъдебно производство, съобщи днес Областната дирекция на МВР в Плевен.     Собственикът на откритите оръжия и боеприпаси е 43-годишен жител на селото. При проверката се оказало, че той е имал необходимото разрешение за тях, но то е изтекло на 15 август т.г. Мъжът не е криминално проявен и не е осъждан.   На проверяващите обяснил, че просто  забравил да си поднови разрешителното. Разсеяността ще му струва акт и солена глоба, поясниха от полицейската дирекция в Плевен.  ", "date": "2018.10.09", "title": "Откриха арсенал в никополско село"}
{"url": "https://www.actualno.com/healthy/vyv-vma-zaraboti-nov-aparat-za-po-precizna-diagnostika-na-rak-na-belija-drob-news_698912.html", "text": "  Нов модерен апарат във Военномедицинска академия дава шанс за по-прецизна диагностика и ефективно лечение на болните с карцином на белия дроб. Системата за криобиопсии ERBE Cryo 2 е едва третата в България и вече е на разположение на специалистите от Отделението по бронхология на ВМА, съобщиха от болницата.     „Апаратът поставя диагностиката на карцинома на белия дроб на нова основа”, коментира ръководителят на отделението д-р Христо Йорданов. „Биопсията от криоапарата е с големина около 1 см и се равнява на 3 до 4 щипкови биопсии. Това дава голям комфорт за работа на колегите патолози, тъй като материалът е предостатъчен за имунохистологично изследване, могат да се направят много срезове и по-лесно да се открие карцином. И най-вече – при пациентите с недребноклетъчен карцином, да остане материал за генетичен анализ”, обясни д-р Йорданов.   За разлика от дребноклетъчния, при който се предписва химиотерапия, основният метод за лечение на този тип рак е оперативен. „Новата тенденция, когато е в стадий на неоперабилност, са прицелните генни и имунотерапии. За назначаването им обаче се изисква материалът от биопсията да има достатъчна големина. Само така могат да бъдат изследвани всички генетични фактори, което е от изключително значение за по-нататъшното лечение”, подчерта специалистът.\r\nС модерния криоапарат ще се правят още реканализации на централни тумори, които запушват главните и дялови бронхи или трахеята. „Можем да го използваме и за девитализация на кървящи процеси в белите дробове. Апаратът е изключително модерен и бъдещето в бронхологията е криобиопсията да измести изцяло щипковата в близките 5 години”, коментира още д-р Йорданов.  Отделението по бронхология към ВМА е едно от най-модерните в България. Освен с иновативния ERBE Cryo 2, разполага с 4 фибробронхоскопа, рентгенов апарат с C-рамо, ригиден бронхоскоп за поставяне на стентове на трахеята.   Над 10 000 българи са с рак на белия дроб, показва статистиката. Това е и най-често срещаният злокачествен тумор при мъжете. По данни на Раковия регистър, с тази диагноза са 19.4% от силния пол и 4% от жените. Новооткритите случаи са 3572, а всяка година „жертвите му” са над 3000 души. Ракът на белия дроб е и най-честата причина за смърт от рак и в световен мащаб, като изпреварва по честота колоректалния и простатния карцином.\r\n„Големият проблем при заболяването е, че протича подмолно и нехарактерно и в момента на диагностицирането повечето пациенти се намират в стадий на неоперабилност”, алармира д-р Йорданов.    ", "date": "2018.10.09", "title": "Във ВМА заработи нов апарат за по-прецизна диагностика на рак на белия дроб"}
{"url": "https://www.actualno.com/moresport/jenata-do-nurmagomedov-sys-skrito-lice-i-na-svatbata-si-snimka-news_698843.html", "text": "  Преди мача за титлата на UFC между и британският \"The Sun\" се опита да разкаже на читателите си повече за личния живот на дагестанеца. Изданието публикува снимка на предполагаемата съпруга на 30-годишния боец. Това обаче не се оказа истинската му половинка.         Според руската версия на списание \"Космополитън\" снимката, която \"The Sun\" е публикувал, е с руската телевизионна водеща и певица Олга Бузова. Двамата просто са се снимали заедно на турнир през януари 2017 година, но не ги свързват никакви романтични чувства.  Хабиб наистина има съпруга, но крие нейното име и лицето ѝ. Дори на снимки от сватбата им половинката на боеца е с плътно покривало на главата си, макар и то да е в бял цвят. Двамата са женени от юни 2013 г. и възпитават две деца.    ", "date": "2018.10.09", "title": "Жената до Нурмагомедов със скрито лице и на сватбата си (СНИМКА)"}
{"url": "https://www.actualno.com/moresport/istorichesko-za-pyrvi-pyt-olimpijski-igri-shte-se-provedat-v-afrika-news_698828.html", "text": "  Международният Олимпийски Комитет в Буенос Айрес взе историческо решение по време на 133-та си сесия.     На нея за първи път се реши, Олимпийски игри да се проведат в Африка. Дакар, Сенегал ще бъде домакин на Летните младежки олимпийски игри през 2022 година.   Представители на България в сесията бяха министърът на младежта и спорта Красен Кралев и генералният секретар на Българския олимпийски комитет Белчо Горанов. Те присъстваха по покана на президента на МОК Томас Бах.\r\nПреди това българските гости присъстваха на презентацията на доклада за хода на подготовката на Зимните младежки олимпийски игри през 2020, които ще се проведат в Лозана, Швейцария.  Кралев обсъди с проф. Угюр Ерденер, вицепрезидент на МОК и Ненад Лалович, член на изпълкома на МОК, кандидатурата на София за домакин на Зимните младежки олимпийски игри през 2024 година.", "date": "2018.10.09", "title": "Историческо: За първи път Олимпийски игри ще се проведат в Африка"}
{"url": "https://www.actualno.com/europe/izkazvane-na-redjep-erdogan-porodi-naprejenie-s-es-news_698851.html", "text": "  Турският президент Реджеп Ердоган отправи предупреждение, че страната му ще продължи да защитава интересите си, дори и да се наложи да се противопостави на някои от най-големите икономически и военни сили в света.     Повод за изказването на турския лидер са опитите за проучване и добиване на въглеводороди в териториалните води на остров Кипър.   В отговор на предупреждението от Анкара, говорителят на Европейската комисия Маргаритис Схинас отбеляза, че още на 22 март Европейският съвет е осъдил Турция и я е призовал „да уважава суверенните права на Кипър да проучва и добива своите природни ресурси в съответствие с европейските и международните закони“.\r\nВ момента турският държавен глава е на посещение в Унгария.Той се срещна с унгарския президент Янош Адер, а след това и с премиера Виктор Орбан.  Орбан беше единственият европейски лидер, който поздрави турският президент след победата на изборите, които трансформираха Турция в президентска република.   Унгарският премиер и българският президент Румен Радев бяха единствените лидери от Евросъюза, които присъстваха и на церемонията по встъпване в длъжност на Ердоган.\r\nПреди заминаването си за Унгария, турският президент заяви в интервю за телевизионния канал TRT World, че вижда много знаци за близкия край на Европейския съюз.    Според него по отношение на Турция няма никакви индикации, че вратата на ЕС е отворена, а се предлагат някакви по-специални условия. По време на последната сесия на ООН в Ню Йорк той е разговарял с редица европейски лидери и настоял да спрат взаимно да се уморяват.   “Ако ще ни приемате, приемете ни, ако не, кажете ни да вървим по пътя си и вие продължавайте по своя. Но те нямат умора. И на Меркел казах същото. Но те не смеят да кажат в прав текст, че не ни искат. А ние можем да предложим на ЕС много полезни неща“, посочи още турският лидер.", "date": "2018.10.09", "title": "Изказване на Реджеп Ердоган породи напрежение с ЕС"}
{"url": "https://www.actualno.com/asia/v-irak-moje-da-se-kandidatstva-onlajn-za-ministyr-news_698908.html", "text": "  Определеният да сформира иракско правителство Адел Абдел Махди обяви уебсайт, чрез който кандидатите за министерски постове да кандидатстват онлайн.     Безпрецедентната мярка дойде, тъй като бившият иракски вицепрезидент Абдел Махди се бори да преодолее остри партийни политически различия и да изгради жизнеспособна управляваща коалиция, предаде БГНЕС.   Абдел Махди е избран за министър-председател на 2 октомври и според условията на конституцията до 1 ноември трябва да е образувал своето правителство. \r\nНовият уебсайт дава на кандидат-министрите тридневна възможност - от вторник сутрин до четвъртък следобед - да се регистрират онлайн за министерски пост.  Кандидатите трябва да регистрират личните си данни, да посочат политическата си ориентация и да посочат дали принадлежат към някоя политическа партия, в съответствие с условията за регистрация. Могат да кандидатстват и мъже, и жени. Кандидатите трябва да имат университетска диплома или еквивалентна квалификация - задължително изискване за присъединяване към правителството.   Кандидатите могат да изберат министерството, което желаят да оглавят и трябва да изложат накратко визията си по въпроса кое „прави лидера успешен“ и „как ефективно се управлява колектив“.\r\nМераклиите също така трябва да изложат вижданията си за това как ще се справят с проблемите в тяхното министерство и да споменат „практическите решения“ за постигането на това.    Махди е смятан за независим, който натрупва дългогодишен практически опит, за последно като министър на петрола при своя предшественик Хайдер ал Абади.   Шиит и родом от Багдад, определеният да бъде премиер е икономист по образование и има благословията на враждуващите помежду си чужди мощни брокери - Иран и Съединените щати.\r\nТой бе определен за създаване на правителство от новия президент Бахрам Салех, умерен кюрд, избран от парламента на 2 октомври, който побеждава кандидата на ветеран националист лидер Масуд Барзани.", "date": "2018.10.09", "title": "В Ирак може да се кандидатства онлайн за министър"}
{"url": "https://www.actualno.com/cinema/koe-e-obshtoto-mejdu-kinoto-i-kafeto-kysoto-e-po-silno-news_698840.html", "text": "        Филмът на Веселин Бойдев е разказ за лесната рушимост на човешките връзки, но същевременно успява да избяга от някои предъвквани в родното кино клишета, разгръщайки фабулата си по начин, по който трудно можем да не забележим личния мотив на автора. Впечатляват работата на оператора, дългите кадри, играта на Филип Аврамов и Димитър Николов, органичният финал.\r\nВъпреки тежкият си емоционален фон, „Дрехи” е по особен начин оптимистичен и вдъхва надежда. Този ефект е постигнат плавно – точно като мистериозните движения на камерата – ненатрапливо и без на всяка цена да се търси поука. Може би тъкмо в това е и най-голямото му достойнство: с езика на киното, по невидим начин, ръката на Веселин Бойдев ни води през случващото се, за да ни подскаже, че „никога не е късно”.\r\nКаква е разликата между киното и кафето? – киното води до пристрастяване без да вреди на здравето ви. Спестете от кафе, елате във тази   ", "date": "2018.10.09", "title": "Кое е общото между киното и кафето? Късото е по-силно"}
{"url": "https://www.actualno.com/pleven/v-pleven-zapochva-medicinska-konferencija-za-studenti-i-mladi-lekari-news_698832.html", "text": "  Тази седмица в плевенския Медицински университет се провежда международна медицинска научна конференция за студенти и млади лекари (MDSC). Събитието е под мотото “Nothing to fear”, предаде кореспондентът на .     Акцентите са отново върху най-новите постижения в областта на медицината и фармацията, върху новостите при оказване на спешна медицинска помощ при екстремни състояния, като предстоят дискусии върху иновативните подходи в медицинското образование, наука и практика, съобщиха още от висшето училище.   Това е 16-тото издание международната конференция, която се превърна в традиционен за Медицинския университет в Плевен младежки научен форум. Лектори са известни български и чуждестранни учени.\r\nЗа четвърта поредна година конференцията стартира с есенно училище по иновации в медицината.  ", "date": "2018.10.09", "title": "В Плевен започва медицинска конференция за студенти и млади лекари"}
{"url": "https://www.actualno.com/europe/orban-vynshnata-politika-na-ungarija-se-syobrazjava-s-ankara-moskva-i-berlin-news_698831.html", "text": "  Сигурността на Унгария и стабилността на Турция са директно свързани. Това заяви унгарският премиер Виктор Орбан и посочи, че външната политика на Будапеща трябва да бъде съобразена с три града: Анкара, Москва и Берлин, след разговора си с президента на Турция Реджеп Таийп Ердоган в Будапеща, предаде изданието Daily News Hungary, цитирано от агенция \"Фокус\".     „Стабилно турско правителство и стабилна Турция са предварително условие за това, Унгария да не е застрашена по никакъв начин от миграционна вълна по сушата“, заяви Орбан по време на съвместна пресконференция с Ердоган. „В интерес на Унгария е Турция да остане силна и способна да поддържа мира в своя регион, както и да контролира нелегалната миграция към Европа“, добави още унгарският лидер.   Освен това министър-председателят съобщи, че Турция и Унгария ще увеличат нивото на военното си сътрудничество и ще изградят „мощни връзки“ във военната индустрия. Той добави, че през последните десетилетия „нямаше достатъчно пари и енергия, за да се развива отбраната“, но „ние ще наваксаме по този въпрос сега. Целта на Унгария е да изгради модерна и ефективна национална армия“.\r\nПо думите на Орбан унгарската външна политика трябва да се съобразява с три града: Анкара, Москва и Берлин – три велики сили, около които се е развивала Унгария през вековете. „Ето защо отношенията между Унгария и Турция винаги са балансирани, подредени и позитивни и връзките между двете страни се основават на респект“, обясни Орбан.  ", "date": "2018.10.09", "title": "Орбан: Външната политика на Унгария се съобразява с Анкара, Москва и Берлин"}
{"url": "https://www.actualno.com/asenovgrad/lipsa-na-pyt-otblyskva-turisti-kraj-kuklenskoto-selo-javrovo-news_698792.html", "text": "  Път, или по-точно липса на такъв, отблъсква туристи край село Яврово, община Куклен. Само камъни, пясък, чакъл и тук-там асфалт са останали в почти 4-километровата видимо много разрушена отсечка, водеща до няколко туристически бази за отсядане в района. Сред чистия и ухаещ на гора планински въздух са разположени частни вилни зони и други обекти, посещавани от стотици туристи (деца и възрастни) през четирите сезона на годината.       Нормално асфалтираният път приключва непосредствено след табелата за „край“ на село Яврово, в посока Добралък. От там пътната настилка е изключително разронена и е почти невъзможно придвижването до горе с лек автомобил. Но тъжната гледка по изоставената и забравена от управниците зона не приключва просто с липсата на път. На една от красивите горски поляни, на която е разположен трафопост, е поставен и контейнер за смет. Собственици на туситически обекти и на частни вили там сигнализират, че отпадъкът не се събира своевременно и съответно – всичко изхвърлено се натрупва около него, като по-късно се разнася от вятъра. А това води до замърсяване на природата. Хората твърдят, че често се случва сами, посредством личен транспорт, да извозват торбите със смет до най-близкия град - Асеновград, където да ги изхвърлят, независимо, че ангажиментът по почистването е на Община Куклен.           Относно казуса и евентуалния ремонт на проблемния пътен участък, екипът на Actualno.com потърси официална информация. Вече почти 50 дни, отговор, от страна на Община Куклен, няма. Така, не става ясно кога за последно е извършван ремонт на пътния участък, какви са причините за изоставянето му до такава степен, осъществен ли е оглед на пътя, планиран ли е ремонт на проблемния участък, приблизително в какъв размер ще е необходимият финансов ресурс за ремонт. И още – коя е фирмата, ангажирана със сметосъбирането в района, през какъв период от време се извозват отпадъците от тази зона и би ли имало възможност това да се случва по-често.", "date": "2018.10.09", "title": "Липса на път отблъсква туристи край кукленското село Яврово"}
{"url": "https://www.actualno.com/viewpoint/otzvukyt-v-chujbina-sled-ubijstvoto-na-bylgarskata-jurnalistka-news_698869.html", "text": "  Говорител на германското правителство заяви днес: \"Дълбоко сме потресени от новината за бруталното и ужасяващо убийство на българската журналистка Виктория Маринова\". С оглед на множеството насилия срещу журналисти правителството в Берлин подчерта нуждата от по-добра защита за свободата на печата като „елементарно гражданско и фундаментално право на всяко демократично общество“. Говорителят призова към бързо и обхватно разследване на престъплението срещу българската журналистка.     Елизабет Мотшман, говорителка по медийно-политическите въпроси на фракцията на ХДС/ХСС в Бундестага, заяви, че в някои европейски страни разследващата и критична журналистика очевидно става все по-опасна. Тя каза още: „Бруталното убийство на българската журналистка Виктория Маринова е продължение на една възмутителна тенденция от последните 12 месеца. Според „Репортери без граници“, през 2018 година по света са били убити 70 журналисти и сътрудници на медиите. Всяко убийство на журналист е подло покушение срещу свободата на медиите, а това означава – и срещу свободните, плуралистични общества. Още през юни 2017 г. широката коалиция внесе в Бундестага предложение, с което настоява да бъде създадена позицията „Специален пълномощник на ООН за закрила на журналистите“. Надявам се, че този Специален пълномощник скоро ще започне своята работа.“   \"Дали убийството има връзка с професионалната дейност на Маринова - засега това не е ясно. Както информира преди това АФП, българската полиция не смята това за твърде вероятно. Прокуратурата обаче обяви, че разследва във всички посоки\", пише германският \"Франкфуртер Алгемайне Цайтунг\". В своя статия по темата изданието излага известното до момента както за престъплението, така и за работата на Маринова като водеща на телевизионното предаване \"Детектор\".   Австрийският \"Дер Щандарт\" предлага обширна статия на Маркус Бернат, в която се посочва, че българското правителство и повечето големи медии в страната смятат убийството на телевизионната журналистка за обичайно битово престъпление. Австрийската медия все пак смята, че е възможно убийството да има политически подтекст, тъй като последното предаване на Виктория Маринова е било на тема корупция. \"С това тя навярно си е спечелила не само приятели\", посочва \"Дер Щандарт\". Изданието пояснява, че гости на предаването са били журналисти, разследващи предполагаеми злоупотреби на европейски пари- става дума за Димитър Стоянов от сайта \"Биволь\" и колегата му Атила Биро от RISE Project Romania, които са били арестувани докато са искали да документират унищожаване на документи, доказващи случаи на корупция в особено големи размери, с които е била свързана компанията \"Джи Пи груп\".   Швейцарските \"Тагесанцайгер\" и \"Дер Бунд\" отбелязват, че колегите на журналистката от Русе са убедени, че убийството има връзка с работата на Маринова. По повод на т.нар. Джи Пи Гейт изданията пишат следното: \"В България между 30% и 40% от средствата на европейските фондове за регионално развитие явно преминават в ръцете на различни консултантски компании в страната, а оттам - чрез сложна мрежа от фирми - се разпределят измежду местните политици. Поради това финансираните от ЕС проекти се изпълняват некачествено, което в случая със строежа на пътища например вече е водило до смъртни случаи\", коментират швейцарските издания.\r\nОт Европейската федерация на журналистите също публикуваха съобщение в Туитър, в което посочват, че последният материал на Маринова е бил свързан с корупцията в държавата. Германският вестник \"Меркур\" подчертава, че убийството е станало непосредствено след като журналистката е започнала да води ново предаване с разследващ характер.        Германската обществено-правна телевизия ARD, телевизия N-ТV, както и редица други немскоезични медии припомнят, че в класацията за свободата на печата на \"Репортери без граници\" България се намира на 111 място в света и на последно място в ЕС. \"Шпигел онлайн\" допълва, че в България е често разпространено и насилието срещу жени.\r\nДиректорът на \"Репортери без граници\" Кристиан Мир отблязва в Туитър, че убийството на Маринова е третото убийство на журналисти в ЕС само в рамките на една година. Съобщение в Туитър публикува и председателят на ЕНП в Европейския парламент Манфред Вебер. Той написа, че е шокиран от бруталното убийство в България и че настоява за спешно и задълбочено разследване от страна на българските власти. : Бистра Узунова за    ", "date": "2018.10.09", "title": "Отзвукът в чужбина след убийството на българската журналистка"}
{"url": "https://www.actualno.com/cinema/zrelishtna-ceremonija-otkriva-chetvyrtoto-izdanie-na-cinelibri-news_698852.html", "text": "  Броени часове ни делят от официалния старт на четвъртия кино-литературен фестивал CineLibri, който ще покаже най-талантливите екранизации, създадени през изминалата година в международен мащаб.      В рамките на елегантна церемония по откриване на 10 октомври от 19:00 ч. в зала 1 на НДК Жаклин Вагенщайн, директор и основател на фестивала, ще му връчи награда \"Синелибри\" за цялостен принос към изкуството на литературната адаптация. Макюън, който тази година навърши 70 години, е не само блестящ стилист, експериментатор и изследовател на човешкото поведение със средствата на художествената словесност, но и прокламатор на най-висшите достижения на цивилизацията, човек с критично мислене и активна гражданска позиция. Събитието ще бъде съпроводено с грандиозно визуално шоу и танцово-музикален спектакъл, дело на Поли Герасимова, след което ще се състои премиерна прожекция на филма \"На плажа Чезъл\".\r\nСъщия ден от 11:00 ч., на тържествена церемония в Аулата на Ректората, Макюън ще бъде удостоен с почетното звание \"Доктор хонорис кауза\" и ще произнесе академично слово на тема \"Свободата на изразяването\". Предложението за удостояването с почетното звание на най-старото и авторитетно висше училище в България е на Факултета по класически и нови филологии и на Факултета по славянски филологии.\r\nПочитателите на писателя, чието творчество е отлично представено у нас, ще имат възможност за литературна среща с него на 11 октомври от 19:00 ч. в литературен клуб \"Перото\", НДК. Събитието е с вход свободен.   Тази година фестивалът ще срещне зрители и читатели с цяла плеяда изтъкнати артисти и техни знакови произведения, в т.ч. прочутия френски кинорежисьор и сценарист Беноа Жако (\"Сбогом кралице моя”, „Дневникът на една камериерка”), Давид Фоенкинос (носител на наградите „Рьонодо” и „Гонкур на гимназистите”), Дрор Мишани, нашумял с  майсторския психологически трилър „Липсващото досие”, пренесен на екрана; Херман Кох, чийто бестселър „Вечерята” му донесе международна слава.\r\nЖанровото разнообразие на филмите в конкурсната и паралелната програма е впечатляващо. Зрителите ще видят разтърсващата приключенска драма „Ще се видим там горе“, удостоена с 5 награди „Сезар”; ексцентричната трагикомедия „Катастрофалният артист” на Джеймс Франко, събрала рекорден брой отличия; оригинална адаптация на „Чайка” - неувяхващата пиеса на Чехов; „Съпругата“ (реж. Бьорн Рунге) с недостижимата Глен Клоуз, чието превъплъщение в този филм е достойно за „Оскар”. Специално внимание заслужават биографичните драми, посветени на литературни легенди, в т.ч. покоряващата готическа приказка „Мери Шели“, „Колет” с Кийра Найтли в ролята на брилянтната френска писателка, „Да се превърнеш в Астрид”, който осветлява малко познатата история около появата на най-непокорното и луничаво момиче в литературата - Пипи Дългото чорапче, „Щастливият принц” на Рупърт Евърет,  пресъздаващ последните, трагични дни от живота на гениалния ирландски писател и драматург Оскар Уайлд.     . Къщата на спомените”, в съпровод с музика от филмите на легендарния режисьор, изпълнена от оркестъра на Софийска филхармония. Друг акцент в програмата на фестивала е филмът на Тери Гилиъм „Човекът, който уби Дон Кихот”, чийто шеметен път до големия екран го обрече на зрителски успех. Официалната му българска премиера е на 16 октомври в зала 1 на НДК непосредствено след тържествената церемония по връчване на наградата за най-добра екранизация от елитно международно жури с председател Мартичка Божилова.\r\nПрограмата на CineLibri 2018 обхваща и серия от галавечери на различни култури, цикъл от безплатни прожекции на руски кинокласики, забележителни документални филми като „Треската Феранте”, „Червено, твърде червено” и „Уестуд: пънкарка, икона, активистка”. Българският модул ще покаже едни от най-находчивите екранизации, създадени през последните години у нас.", "date": "2018.10.09", "title": "Зрелищна церемония открива четвъртото издание на CineLibri"}
{"url": "https://www.actualno.com/politics/stotici-hiljadi-bylgari-jivejat-v-bednost-konstatira-prezidentyt-rumen-radev-news_698844.html", "text": "   . Това каза президентът Румен Радев, цитиран от БГНЕС.     Държавният глава откри кръгла маса на тема „Неравенства и бедност в България“, на която учени, с изследователски интерес в сферата, изнесоха доклади за икономическите предпоставки и социалните измерения на този проблем.   Спорен държавния глава темата за неравенствата е винаги актуална и има висока обществена значимост. \" “, допълни още Румен Радев.\r\n„Когато това неравенство вземе прекомерни размери, когато социалните системи са неефективни, когато икономическите системи са ниско ефективни, има изкривявания в пазара, а обществото и държавата абдикират, все повече хора попадат в плен на бедността“, смята Радев.  В изказването си държавният глава обърна внимание още на факта, че а бедността не е само липса на средства, а липса на справедливост, образование, здравеопазване и сигурност. „Бедността отнема от обществото перспективата за динамично развитие“, категоричен бе президентът. Държавният глава изведе на преден план и въздействието на това социално явление върху децата, защото то ги лишава от възможността за полагане на адекватни грижи и образование.   „Неравенствата водят до изкривяване на всички системи в обществото. Има някакъв праг, в който те са допустими, но неравенствата днес в България са далеч от всякакви средни показатели. . Със сега съществуващите в България финансови, икономически, социални, здравни и образователни модели, това все още се оказва непосилна задача“, смята държавният глава. Според Радев в страната ни все повече се говори за стабилност и ръст на БВП, но трябва да се обръща и внимание на бедността, разпределените на публичните средства и как те се харчат за икономическото развитие на обществото. Форумът се провежда под патронажа на президента, а в него участват още представители на изпълнителната власт, работодателските и синдикални организации, университетски преподаватели и учени от БАН.     ", "date": "2018.10.09", "title": "Стотици хиляди българи живеят в бедност, констатира президентът Румен Радев"}
{"url": "https://www.actualno.com/crime/mvr-objavi-goreshta-telefonna-linija-za-signali-za-ubijstvoto-na-viktorija-marinova-news_698855.html", "text": "  Във връзка с разследването на убийството на в Русе, ОДМВР – Русе обявява телефон за сигнали от граждани.     Гражданите, които разполагат с информация, касаеща извършеното тежко криминално престъпление, могат да позвънят на телефон:     бе жестоко убита на 6 октомври в Русе. Последното предаване на Маринова е било свързано със задържаните български и румънски журналисти (Димитър Стоянов от \"Бивол\" и Атила Биро от RISE Project Romania), разследвали разпределението на евросредства за фирмата \"Джи Пи Груп\". Затова се появиха съмнения, че убийството може да е свързано с работата ѝ.  ", "date": "2018.10.09", "title": "МВР обяви гореща телефонна линия за сигнали за убийството на Виктория Маринова"}
{"url": "https://www.actualno.com/crime/otnovo-otcepiha-mjastoto-kydeto-beshe-otkrito-tjaloto-na-viktorija-marinova-news_698877.html", "text": "        Така беше осуетено планираното претърсване от близките на убитата, които не са доволни от действията на разследващите.   Вчера районът беше достъпен, а екипът на bTV се натъкна и сигнализира за захвърлена край алеята скъсана тениска.\r\nЧетвърти ден продължава издирването на убиеца на телевизионната водеща. Досега няма заподозрян.  От 18:15 ч. тази вечер започва крос в памет на Виктория – по пътя, който тя обичайно е изминавала.   ", "date": "2018.10.09", "title": "Отново отцепиха мястото, където беше открито тялото на Виктория Маринова"}
{"url": "https://www.actualno.com/cinema/film-za-aktrisata-kojato-izliva-ogyn-ot-scenata-news_698867.html", "text": "  \"Портрет на една дама\" - така Георги Тошев е нарекъл филма, посветен на актрисата Татяна Лолова.Той беше избран да открие фестивала на изкуствата \"Порт Прим Арт Фест\" . Актрисата е лице на културната проява, която се провежда за втори път в Бургас и беше специален гост на прожекцията, предаде кореспондент на от града.     Разказ за живота на една излючително интересна жена, майка, актриса, пътешественичка - това показва лентата, която се опитва да ни представи Татяна Лолова отвъд представата за нея, която имаме от сцената. Зрителят се докосва до семейството, мечтите, страховете и научава още много за най-голямата любов на актрисата - театъра.   \"От три годишна мечтая да стана актриса. Научих много уроци. Един от тях е, че когато играеш в трагедия, публиката трябва да плаче, а не актьорът\".  Снимки от детството на Татяна Лолова, срещата с нейния брат и семейството му в Париж, се преплитат с откъси от моно спектакъла \"Дуенде\", който Лолова играе от десет години. Така картината на един живот пълен с обич към близките хора, изкуството и публиката, става още по-пълна. На излизане от залата публиката остава с усещането, че се запознала с един нов човек.   Авторът на филма \"Портрет на една дама\", Георги Тошев сподели, че е щастлив да види залата пълна и дори отстъпи своето място на правостоящ посетител.\r\nОт името на Община Бургас, която подкрепя събитието, кметът Димитър Николов каза, че е спокоен за фестивала. Фактът, че се провежда за втори път и интересът към него са показателни.    До 13 октомври публиката може да види още - изложби,филми, концерти, представяне на книги в присъствие на техните автори и други прояви. Всички те са част от арт фестивала, който добави още една гама към цветната бургаска есен.   ", "date": "2018.10.09", "title": "Филм за актрисaта, която излива огън от сцената "}
{"url": "https://www.actualno.com/books/izliza-mojat-pyt-kym-sebe-si-memoarite-na-edin-ot-naj-vlijatelnite-syvremenni-misliteli-yrvin-jalom-news_698513.html", "text": "  На 9 октомври излизат мемоарите на един от най-влиятелните съвременни мислители – Ървин Ялом.     Световнопризнат учен, уважаван психотерапевт и бестселъров автор, Ървин Ялом се нарежда сред най-влиятелните съвременни мислители. В настоящата си автобиография той смело разкрива себе си пред читателите, влизайки в ролята на обект на собствените си изследвания.   Дете на руски евреи имигранти, Ървин Ялом израства в беден квартал на Вашингтон. Решен да се измъкне от ограничаващата го среда, той насочва цялата си енергия в мечтата си да стане лекар. Книгата проследява необикновената му професионална кариера – от годините в Станфорд и изучаването на различните подходи в психотерапията до изработването на собствена методика. Авторът разглежда отношенията си с хората, които са го изградили като личност, и разказва за срещите си с Виктор Франкъл, Роло Мей, Карл Роджърс и др. Освен това той открехва вратата към най-съкровените кътчета на душата си и ни допуска в личния си живот, в който централно място заемат съпругата му – Франсис, и трите им деца.\r\nПреплитайки историите на най-запомнящите се пациенти със спомените си за приятелства, любов и разочарования, книгата ни позволява да опознаем Ървин Ялом като личност и да оценим подобаващо огромния му принос към психотерапията.     ", "date": "2018.10.09", "title": "Излиза \"Моят път към себе си\" - мемоарите на  един от най-влиятелните съвременни мислители - Ървин Ялом"}
{"url": "https://www.actualno.com/politics/ivelina-vasileva-ne-pomni-premieryt-da-e-narichal-ninova-gospoja-lyja-news_698835.html", "text": "   След като двамата внесоха почти едновременно исковете си в Софийския градски съд, той ги обедини в общо дело.     Борисов съди Нинова, заради репликата й по телевизията :\"Крадецът вика: Дръжте крадеца\". Нинова пък Борисов, защото я нарекъл \"Госпожа Лъжа\", \"върл активист на СДС“ и \"бъдещ диктатор\". За претърпяната обида и унижение, премиерът иска обезщетение от 26 000 лева. Нинова е оценила доброто си име с 4 000 лева повече.   Разпитът на Ивелина Василева беше, защото е била на партийната сбирка, на която Бойко Борисов обидил Корнелия Нинова. Ексекоминистърът обаче не си спомни той да я нарекъл \"Госпожа Лъжа\". С което и разпитът ѝ се изчерпа, а съдът обяви делото за изяснено и че ще се произнесе с решение в законовия срок. Каквото и да е то - ще подлежи на обжалване от недоволната страна.", "date": "2018.10.09", "title": "Ивелина Василева не помни премиерът да е наричал Нинова \"госпожа лъжа\""}
{"url": "https://www.actualno.com/society/dyrjavata-dejstva-kato-stalin-za-danycite-za-avtomobili-i-jilishta-news_698764.html", "text": "  На принципа \"няма човек - няма проблем\", управляващите подготвиха промени относно ключови данъци - за автомобилите и за имотите. Собствениците на над 2 милиона автомобила, които са на възраст над 15 години, ще трябва да плащат средно с около 20%, дори 30% повече в сравнение с тази година. В същото време отпада 50%-ното намаление на данък сгради за основно жилище, ако собствениците притежават и други имоти. И при двата вида данъци обаче има страхотни попадения - няма да има по-нисък налог за коли с катализатори, защото за катализаторите можело да се лъже и по-добре било тогава изобщо да се елиминира по този начин тази опасност. Във втория случай пък, поради липса на елементарна електронна комуникация между администрациите, отпада облекчението за основно жилище, за да не може някой да заяви основни жилища в различни градове и администрацията да няма как да провери, тъй като няма единна електронна база.     Мерките са част от пакета данъчни закони за 2019 г., които вчера обсъди Националният съвет за тристранно сътрудничество. Те ще влязат за одобрение от правителството на заседанието му в сряда. И работодатели, и синдикати отправиха остри критики към финансовия министър Владислав Горанов, че за поредна година в преходните разпоредби на един закон (за корпоративното подоходно облагане) се вкарват промени във всички данъчни закони, което не позволява задълбочени дебати върху тях, пише в днешния си брой в. \"    Най-съществената данъчна промяна догодина ще засегне притежателите на автомобили. Финансовото министерство предлага нова формула за изчисляване на данъка на моторните превозни средства. Тя трябва да доведе до по-високо облагане на старите силно замърсяващи автомобили, а за новите, които отговарят на най-високите екостандарти, налогът трябва да падне.\r\nНовата формула ще включва два компонента - освен досегашния - според мощността и годината на производство на автомобила, ще има и екологичен. Той ще отчита какъв Евро стандарт притежава автомобилът. Колите с категория под Евро 4 няма да ползват никаква преференция. За колите с максималната сега категория Евро 6 намалението може да стигне до 60%. Отпада обаче отстъпката за колите с катализатор. Според финансовото министерство по този начин се решавал проблемът с измамите, при които шофьорите посочвали, че автомобилът има катализатор, но в действителност той е отстранен.  \"Промените целят да се стимулира извеждането от употреба на най-старите автомобили. Тези над 20 години са ненадеждни, изискват големи разходи за поддръжка и причиняват големи замърсявания на въздуха\", посочват в мотивите си от финансовото министерство.   Финансовото министерство предлага драстично увеличение и на налога за товарните автомобили с маса до 3.5 тона, които притежават категория N1. В момента за тях се плаща от 10 до 30 лв. за всеки започнат тон товароносимост. От догодина те ще се облагат по същия начин като леките коли, т.е. данъкът ще зависи от мощността, годината на производство и евростандарта. Целта била да се пресече масовата практика луксозни леки автомобили да се регистрират като товарни, за да могат да ползват данъчно облекчение. Точно заради това облекчение много европейски производители, които предлагат автомобилите си у нас, издават фабрично сертификата, дори за коли от среден клас.\r\nКъм пакета данъчни промени обаче липсват разчети как новата формула ще се отрази върху данъкоплатците. Сметките за около 20% ръст на налога са направени за 15-годишен автомобил със среден клас двигател, управляван в столицата. В различните области поскъпването може да е различно, тъй като ставките са разписани в определен диапазон между минимална и максимална стойност. Конкретните ставки се определят от всяка община.    Синдикатите се противопоставиха на тази данъчна промяна, защото тя щяла да натовари най-нискодоходните групи от населението. \"Увеличението за тях е около 30%, поне по отношение на компонента, отчитащ възрастта на автомобила\", заявиха от КТ \"Подкрепа\". По данни на КАТ около 65% от автомобилите, които са в движение в България, са над 15-годишни.   От догодина финансовото министерство планира да се премахне и ползването на 50% отстъпка от данък сгради за основно жилище за хората, които притежават повече от един имот. Мярката всъщност е резултат на неспособността на държавната администрация да въведе нормални електронни връзки между отделните си звена. Заради липсата на свързаност между информационните системи на общинските данъчни служби в момента е възможно един гражданин да обяви като основни няколко имота в различни градове в страната и дори в отделни райони на столицата и така за всяко от тях да плаща наполовина по-нисък данък. Тъй като не може да пресече измамите, държавата просто премахва облекчението.\r\nПредставителите на бизнеса пък са най-критични към Закона за счетоводството. Работодателските организации настояват сегашните прагове на стойност на активите и приходите от продажби, които са критерий за задължителен одит на финансовите отчети, да бъдат двойно завишени. \"Това ще освободи от бюрократичната тежест повече от 6500 малки и средни предприятия и ще им спести общо 13 млн. лв. разходи за заверки всяка година\", посочиха от АИКБ. Бизнесът припомни, че занижаването на критериите за одитиране на финансовите отчети е влязло в закона без никакви обсъждания и с лобирането на одиторската гилдия между първо и второ четене на промените в Закона за счетоводството преди две години.\r\n\"Осъзнавам, че това е в тежест на малките фирми. Ще продължим дебата в сряда на заседанието на Министерския съвет\", заяви финансовият министър Владислав Горанов. Вицепремиерът Валери Симеонов, който е председател на Националния съвет за тристранно сътрудничество, обеща между първо и второ четене на данъчните закони да лобира за исканата от бизнеса промяна в Закона за счетоводството.", "date": "2018.10.09", "title": "Държавата действа като Сталин за данъците за автомобили и жилища"}
{"url": "https://www.actualno.com/society/uvelichavat-se-glasuvashtite-v-anketata-za-chasovoto-vreme-news_698789.html", "text": "  Над 7000 българи са участвали до този момент в допитването дали да отпадне смяната на лятно и зимно часово време. Това става ясно от сайта на администрацията на Министерския съвет.     Всички българи могат да кажат мнението си до 11 октомври. Допитването дава възможност за свободен отговор, вместо избор между да и не.   Днес гласувалите се увеличават с близо 100 души на всеки час. Имаше и недоволство заради забавяне в системата и невъзможност за участие в гласуването. От Министерството на енергетиката съобщиха, че проблемът се е появил от претоварване заради множеството регистрации, необходими за участие в допитването и че се работи за отстраняването му.", "date": "2018.10.09", "title": "Увеличават се гласуващите в анкетата за часовото време"}
{"url": "https://www.actualno.com/cars/novite-modeli-na-ford-shte-se-upravljavat-sys-smartfon-news_698800.html", "text": "  Най-модерните безпилотни автомобили няма да имат волан, което съответно означава, че няма да могат да се управляват ръчно. Американският производител Ford е решил да поправи тази ситуация и ще заложи на нова технология в колите си, като тя е взаимствана от популярните мобилни игри.     Новата система вече е патентована от компанията, като тя работи с помощта на жироскоп и акселерометър (уред, с който се измерва ускорението на движещи се обекти). Ще има два варианта на управление, като при първия устройството – смартфон или таблет, ще се накланя в посоката, в която трябва да завие автомобила. Във втория ще се използва виртуален волан на екран.   Трябва да се отбележи, че новото дистанционно управление ще позволява единствено завиването на автомобила. Ускорението или спирането на преводното средство ще решава от автопилота. Съответно системата ще може да работи само на по-ниски скорости.\r\nРаботата на устройството ще се осъществява чрез безжична мрежа с Wi-Fi или Bluetooth в автомобила. Технологията ще бъде достъпна за всички смартфони или таблеги, които разполагат с процесор, памет, сензорен екран, акселерометър и съответните възможности за свързване и предаване на данни. Първите автомобили на Ford, при които ще се появи новата технология, трябва да бъдат готови в средата на следващото десетилетие.  ", "date": "2018.10.09", "title": "Новите модели на Ford ще се управляват със смартфон"}
{"url": "https://www.actualno.com/europe/novi-danni-za-horata-opitali-da-otrovjat-skripal-news_698788.html", "text": "  Разследващата журналистическа група \"Белингкат\" заяви, че е идентифицирала втория заподозрян в отравянето на бившия руски шпионин Сергей Скрипал. Според тях заподозреният е трениран военен лекар, нает от руската военна служба за сигурност, пише БГНЕС.     \"Идентифицирахме Александър Петров, който в крайна сметка се оказа д-р Александър Евгеневич Мишкин, трениран военен доктор и служител на ГРУ\", заяви в сайта си базираната във Великобритания група.   В началото на миналия месец британската полиция назова имената на двама руснаци, заподозрени за отравянето с нервнопаралитичния агент \"Новичок\" на бившия руски шпионин Сергей Скрипал и дъщеря му Юлия. От прокуратурата съобщиха, че става дума за Александър Петров и Руслан Боширов, които са \"обвинени за заговор за убийство в Солсбъри с помощта на отровен газ\". От Скотланд Ярд отбелязаха, че имената на обвиняемите вероятно не са истински.\r\nПреди малко повече от седмица разследващи журналисти от британската обществена телевизия BBC посетили село Берьозовка, където показали снимките на двамата заподозрени. Една жена разпознала Руслан Боширов, като Анатолий Чепига, който бил удостоен със званието \"Герой на Русия\" – отличие, което се връчва лично от руския президент. Полковник Чепига бил разпознат от местните, тъй като израснал в селото. В скорошно интервю за руската държавна телевизия обаче той заяви, че името му е Руслан Боширов и е цивилен гражданин. А руският президент Владимир Путин изрично подчерта, че Русия никога не е давала отличие \"Герой на Русия\" на човек, който се казва Анатолий Чепига.  ", "date": "2018.10.09", "title": "Нови данни за хората, опитали да отровят Скрипал"}
{"url": "https://www.actualno.com/starazagora/zdravej-zdrave-otnovo-v-stara-zagora-news_698785.html", "text": "  За втори път Стара Загора ще бъде домакин на фестивала “Здравей, Здраве!” под мотото ЕДИНЕНИЕ.     Фестивалът цели популяризирането на здравословния начин на живот във всичките му аспекти - физическо, психическо, емоционално и духовно. Както и да информира и провокира интереса на хората към здравословни начин на живот, да ги запознае с различни начини за възстановяване на здравето, да популяризира здравословни стоки и услуги.\r\nНа 13 и 14 октомври в читалище \"Климент Охридски\" холистични лекари, терапевти, консултанти, психолози, треньори на различни лечебни двигателни техники ще представят един различен, но интригуващ свят в полза на здравето.\r\nИ тази година фестивалът ще се проведе с подкрепата на община Стара Загора.   ", "date": "2018.10.09", "title": "\"Здравей, Здраве!\" отново в Стара Загора"}
{"url": "https://www.actualno.com/showbusiness/oshte-edna-izvestna-aktrisa-zagovori-za-harvi-uejnstejn-news_698791.html", "text": "  Холивудската звезда Хелена Бонам Картър е знаела, че може да провали кариерата си, ако застене срещу продуцента Харви Уейнстейн, съобщи \"Контакт мюзик\", цитиран от БГНЕС.     52-годишната актриса призна, че е \"казала не\" на продуцента, който е обвинен в сексуален тормоз от десетки жени. За Бонам Картър обаче е било лесно да откаже, тъй като тя вече е имала кариера, която не се е основавала на неговите продуцентски компании. Тя казва пред британското издание The Guardian, че \"аз вече имах кариера. Други хора ме вземаха на работа. Аз не зависех истински от него\".   \"Имаше случаи, в които Харви ме караше да правя някои неща и аз казах \"не\". Знаех, че вървя по тънка линия. Да застана срещу него не беше лесно, защото знаех, че може да изгубя работата си\", казва още актрисата.\r\n\"Никой не е изначално добър или зъл. Той просто е много умен. Има много причини, заради които той е толкова влиятелен. Той знае как да ти донесе номинация за \"Оскар\". И двете ми номинации са благодарение на него. Той има великолепен вкус за филми”, споделя още Бонам Картър.  \"Намирах начина, по който се отнася с определени хора – без всякакво чувство за уважение, за плашещ. Има много неща, които не харесвах в поведението му и не говоря само в сексуален смисъл\", казва още тя.   Самата Хелена е изпитала на гърба си поведението на продуцента, докато е работила над \"Младият и феноменален Т. С. Спивет\", заедно с режисьора Жан-Пиер Жьоне.\r\n\"Харви искаше от мен да кажа на Жьоне, че трябва да го променим (филма). Имаше сцена, която той стопира и Харви ми каза, в момента, в който това дете се качи в камиона, всички ще смятат шофьора за педофил и американските деца ще откачат\", споделя още актрисата. Тогава аз му отвърнах: \"Не мисля, че си прав и няма да кажа на Жан-Пиер Жьоне\", но той каза: \"Аз знам по-добре от него. А ти отиваш да кажеш това на този арогантен задник. Той не познава американския пазар, както аз\".    Бонам Картър обаче добавя, че след този случай не е отказвала работа с Уейнстейн и обяснява, че \"това е бизнесът\".", "date": "2018.10.09", "title": "Още една известна актриса заговори за Харви Уейнстейн"}
{"url": "https://www.actualno.com/europe/ochakva-se-es-da-otloji-publikuvaneto-na-plana-za-otnoshenijata-s-velikobritanija-sled-brexit-news_698790.html", "text": "  Главният преговарящ на ЕС за Brexit Мишел Барние се очаква да отложи публикуването на плана на Съюза за отношенията с Великобритания след Brexit, след сигналите за нови отстъпки от Даунинг стрийт, пише британският вестник The Times.     Барние възнамеряваше да публикува „анотиран“ проект на политическа декларация в сряда, поставяйки червените линии за бъдещото търговско споразумение. Въпреки това, поради притесненията в Лондон, че документът може да доведе до нови искания от „брекзитърите“ към Тереза Мей да изостави своя план от „Чекърс“, документът се преработва, предаде агенция Фокус.   Източници от ЕС заявиха, че сега документът трябва да бъде „един вид съвместен текст“, който ще посочва местата на взаимно съгласие и несъгласие за очертанията на едно бъдещо търговско и партньорство за сигурност.\r\nИзточниците поясниха, че промените се правят, за да се вземе предвид и променената британска преговорна позиция, но това ще бъде видяно в Лондон като важна отстъпка за осигуряване на вътрешно политическо пространство на министър-председателя за постигане на окончателна „голяма сделка“ с лидерите в ЕС.  „Господин Барние вижда движение в британската страна и иска текст, който да отрази тези разговори“, заяви дипломатически източник. Европейски източници добавиха, че той иска да използва тази седмица, преди ключовата среща на Европейските лидери през следващата сряда, за да „влезе в тунела“ на преговорите с Оливър Робинс, водещият преговарящ на Тереза Мей.   Има признаци и че Демократичната юнионистка партия се подготвя за компромис относно резервния план за ирландската граница, въпреки яростната реторика по време на конференцията на Консервативната партия през изминалата седмица.\r\nВ изявление в понеделник вечер, преди разговорите с Мишел Барние във вторник, Арлийн Фостър, лидерът на ДЮП, заяви че нейната „червена линия“ е признанието, че Великобритания е най-големият пазар за износ на Северна Ирландия и че всяка бариера срещу тази търговия ще бъде катастрофална. Според плана, който се разработва в Брюксел, никакви стоки, които се изнасят от Северна Ирландия във Великобритания, няма да бъдат обект на допълнителни проверки. Те ще бъдат единствено стоки, навлизащи от провинцията в основната територия, откривайки пътя за потенциален компромис.    ", "date": "2018.10.09", "title": "Очаква се ЕС да отложи публикуването на плана за отношенията с Великобритания след Brexit"}
{"url": "https://www.actualno.com/sciencelogy/google-spira-google-news_698778.html", "text": "  Интернет гигантът Google обяви, че ще прекрати съществуването на потребителската си социална мрежа Google+, след като стана ясно, че данните на до половин милион потребители може да са попаднали в ръцете на трети страни заради програмна грешка, която е останала незабелязана повече от две години, съобщават световните агенции.     Става дума за бъг, появил се при мащабно обновяване на социалната мрежа през 2015 г. Незащитени са се оказали имената, имейлите и данните за работните места, пола и възрастта на стотици хиляди души, предаде bTV.   В публикация в блога си компанията посочи, че е открила пробива през март и няма данни за злоупотреби. От днешна публикация на вестник The Wall Street Journal стана ясно и, че Google съзнателно не са разгласявали информация за проблема заради опасения от проблеми с интернет регулаторите.\r\nСпоред новите регламенти за личните данни в ЕС интернет компаниите трябва в срок до 72 часа да уведомят властите за подобен теч, освен ако не е сигурно, че потребителите не са в риск. Изданието е стигнало до вътрешна комуникация на Google, в която се коментира, че случаят може да се сравни със скандала с Cambridge Analytica и Facebook от преди година. Почти 3 млн. европейци вероятно са засегнати от скандала Cambridge Analytica.  Сред мерките, които компанията обяви след публикацията, са преориентиране на неуспешната и без новия скандал Google+ изцяло към бизнес потребителите и по-висока защита на пощенската услуга Gmail.   ", "date": "2018.10.09", "title": "Google спира Google+ "}
{"url": "https://www.actualno.com/society/prognoza-za-vremeto-9-oktomvri-vtornik-news_698779.html", "text": "  Сутринта на места в низините и котловините ще се образува ниска слоеста облачност или мъгла. Това съобщи дежурният синоптик Красимир Стоев от Националния институт по метеорология и хидрология (НИМХ) към Българската академия на науките (БАН). Днес ще е слънчево. До обяд ниската облачност ще намалее, а видимостта ще се подобри. Ще духа слаб, в източните райони до умерен североизточен вятър. Преобладаващите минимални температури ще са между 3° и 8°, дневните - предимно между 19° и 24°.     Над Черноморието преди обяд ще има ниска облачност или мъгла. След обяд ще бъде предимно слънчево. Ще духа до умерен североизточен вятър. Максимални температури на въздуха: 19°-21°. Температурата на морската вода е 20°-21°. Вълнението на морето ще бъде 2-3 бала. Атмосферното налягане е близко до средното за месеца - ще се повишава.   Над планините ще е слънчево. Ще духа слаб до умерен вятър от изток-североизток. Максимална температура на височина 1200 метра около 15°, на 2000 метра около 9°.\r\nДо петък над по-голямата част от страната по-често ще преобладава слънчево време. Ще има и временни увеличения на облачността; слаби превалявания са възможни в четвъртък в Югоизточна България. Сутрин на места в низините и котловините, с по-голяма вероятност в източната половина от страната, ще има условия за ниска облачност или мъгла. В нощните часове и рано сутрин ще бъде тихо, а денем ще духа слаб, в Източна България - до умерен североизточен вятър. Преобладаващите минимални температури ще са между 5° и 10°, максималните - предимно между 19° и 24°.  ", "date": "2018.10.09", "title": "Прогноза за времето - 9 октомври (вторник)"}
{"url": "https://www.actualno.com/society/novini-ili-novini-kartinata-na-pechata-za-9-oktomvri-news_698766.html", "text": "  Нов ден – нов късмет. Пожелаваме на всички наши читатели старата като света сентенция да се сбъдне, но поне засега, и днес, картината в българския печат е доста, доста позната – истинско \"дежа вю\". И ще е така, докато не осъзнаем, че сме граждани, а не поданици.      Акцент номер едно на медията е готвено увеличение на данъците за автомобили. Става въпрос за колите, които описваме като „доста стари” – 15 и повече години. Готвеното увеличение е около една пета – т.е. ще се плаща с една пета повече от догодина за такива коли. Друг анонс – няма да има данъчни облекчения за колите с катализатор, защото за катализатора можело да се излъже! Всичко това се прави с идеята за борба със замърсяването на природата и особено въздуха. Освен това, вече няма да има 50% по-нисък данък за основно жилище, ако имате и други имоти. Тук логиката е същата като при катализаторите на колите – да не може един човек да обяви за основни свои жилища няколко имота, в различни градове, тъй като държавата няма как да проследи това поради липсата на електронна комуникация между отделните отговорни администрации. И, по традиция промените минават през преходните и заключителни разпоредби – този път на Закона за корпоративното подходно облагане.   Основен акцент е образователният сектор и думите на министъра на образованието Красимир Вълчев, че ще има предложение от догодина да не се позволява откриване на университети с „нетипични направления”. Извън темата за автомобилните данъци, по която медията коментира, че общините ще отговарят за евентуални отстъпки, акцент е липсата на предлагане на пшеница на Софийската стокова борса. Според вестника за 1 тон пшеница без ДДС цената е между 350 и 370 лева, но липсват продавачи за търсените количества – 500 тона с незабавна доставка. Има коментари – например от Балчик, че все още не са пуснали количества от новата реколта пшеница.     Медията, която е една от перлите в информационната корона на Пеевски, набляга на убийството на Виктория Маринова и на делото срещу бившата кметица на „Младост” Десислава Иванчева. Относно Маринова се цитират мнения на журналисти във Facebook – конкретно на кореспондента на БНР Ася Пенчева, че Виктория изобщо не е имала интерес към разследващата журналистика и от „Биволъ” са използвали убийството, за да преследват свои цели. За Иванчева тонът е познат – използват се епитети в смисъл, че безспорно е виновна „кметицата с рушвета”, както и че опитвала „да финтира съда”, защото поискала отлагане, тъй като има нов адвокат и той не е запознат с всички материали.", "date": "2018.10.09", "title": "Новини или Novini - картината на печата за 9 октомври"}
{"url": "https://www.actualno.com/society/nad-1200-svlachishta-zaplashvat-gradove-i-sela-v-bylgarija-news_698768.html", "text": "  Над 1260 свлачища заплашват градове и села в страната. Това сочи информация на строителното министерство, цитирана в днешния брой на      Общо у нас са регистрирани 2137 свлачища, като 827 от тях са активни, 871 - потенциални, а 439 - стабилизирани. 875 са проявени по пътища, в земеделски и горски територии. През миналата година са възникнали 15 нови и е отчетено активизиране в 50 от известните свлачищни райони у нас.   От началото на 2018 г. са регистрирани нови 30, като половината от тях са в урбанизирани територии\r\nСред най-активните през последните години са свлачищата в Оряхово, при спирките „Кипарис“ - „Кипарис-юг“ и „Кипарис-север“, „Фара“, община Аксаково, засягащи републикански път І-9, вилна зона Фиш-Фиш, Балчик, с. Осина и с. Плетена, община Сатовча.  Бюджетът на МРРБ за 2018 г. за геозащита е около 16,2 млн. лв. От тях 800 хил. лв. са предвидени за регистриране на свлачищни райони, превантивни геозащитни мерки и наблюдение, а 15,4 млн. лв. за геозащитни мерки за ограничаване на свлачищата, абразията по Черноморското крайбрежие и ерозията по Дунавското крайбрежие и за инженерно-геоложки проучвания и изготвяне на инвестиционни проекти. Към края на септември за геозащита са изразходвани около 11 млн. лева, от които около 1,5 млн. лв. са предоставени на общини за укрепване на свлачища и за проектиране и проучване.   ", "date": "2018.10.09", "title": "Над 1200 свлачища заплашват градове и села в България"}
{"url": "https://www.actualno.com/chronicles/roden-e-djon-lenyn-news_698775.html", "text": "  Джон Уинстън Оно Ленън е музикант, текстописец, общественик, художник, актьор и писател, роден на 9 октомври 1940 г., Ливърпул, Англия и починал 8 декември 1980 г., в Ню Йорк, САЩ.     Ленън е една от най-влиятелните и популярни личности в поп културата на XX век. Придобива световна известност като член и водеща фигура в рок формацията Бийтълс, получила международна слава през 60-те години. Ленън е в основата на еволюцията в стила на групата, който от традиционни любовни сюжети, на фона на семпла мелодия, прераства в социално ангажирани текстове, а състава започва да експериментира с различни музикални течения.   През 1966 г. Ленън се среща с авангардната американска художничка от азиатски произход Йоко Оно, която оказва силно влияние върху по-нататъшното му творческо развитие. Сътрудничеството между двамата започва през 1968 г., когато е издаден техният първи албум. Ленън и Оно сключват брак в следващата година, а 1970 г. Бийтълс се разпадат, заради творчески различия. В периода след състава бившият бийтълс се утвърждава като солов изпълнител, с по-активно отношение към социалните проблеми, борбата за мир и възражение към всякакви прояви на насилие. Албумът Представи си (на английски: Imagine) от 1971 г. е най-популярната самостоятелна творба на Ленън, а едноименната песен от тавата изразява най-добре неговата гражданска позиция. Междувременно участва в редица демонстрации и инициативи, посветени на мира, съпроводен от съпругата си Йоко Оно. На 12 юни 1972 г. е издаден албума „Some Time in New York City“. Известни песни от албума са: „Angela“, „Cold Turkey“, „Born In A Prison“ и други. На 29 октомври 1973 г. е издаден следващия албум на Ленън, носещ името „Mind Games“. Сред песните впечатление правят „Mind Games“, „Only People,“ „Intuition“ и други. На 4 октомври 1974 г. е издаден албума „Walls and Bridges“. От него по-известни са песните „Old Dirt Road“, „Scared“, „Bless You“.На 17 февруари 1975 г. е издаден албума Rock'n' Roll. Впечатление правят песните: Ya Ya, Bony Moronie и версията на Ленън на легендарната песен Stand By Me.\r\nОт 1975 г. Ленън се установява за постоянно в Ню Йорк, където се опитва да прекара повече време със семейството си. След дълга творческа пауза той се захваща с издаването на нов албум Двойна фантазия (на английски: Double Fantasy). Сред песните по-известни са: Kiss Kiss Kiss, Cleanup Time, Woman и Just Like Starting Over. Албумът има добри отзиви от критиците. Три седмици преди официалното му издаване Джон Ленън е застрелян пред жилището си от вманиачения почитател Марк Дейвид Чапман.  ", "date": "2018.10.09", "title": "Роден е Джон Ленън "}
{"url": "https://www.actualno.com/sofia/v-jk-izgrev-se-nalaga-spirane-na-vodata-news_698599.html", "text": "  „Софийска вода” временно ще прекъсне водоснабдяването в някои части на столицата 9 октомври. Това съобщиха от пресцентъра на дружеството.     Във връзка с реконструкция на уличен водопровод на ул. „Мировско шосе“ с. Мировяне , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: с. Мировяне. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред пощата.\r\nВъв връзка с монтаж на пожарен хидрант на ул. „Самоковски път“ с. Лозен, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Самоковски път“, ул. „Люляк“, ул. „Янко Панайотов“, ул. „Еделвайс“, ул. „Цветна градина“, ул. „Бузлуджа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Цветна градина“ ъгъла с ул. „Бузлуджа“.   Във връзка с монтаж на водомер на ул. „Хемус“ жк. „Гео Милев“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на: ул. „Хемус“, бл. 61, бл. 62, бл. 63. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл.62  Във връзка с подмяна на спирателен кран на ул. „Елемаг“ жк. „Изгрев“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на: бл. 306, бл. 308, бл. 309. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл.308.\r\nВъв връзка с монтаж на водомер на ул. „Мала планина“ жк. „Лозенец“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Мала планина“, бл. 117, бл. 119. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга между бл. 117 и бл. 119.\r\nВъв връзка с подмяна на сградно водопроводно отклонение на ул. „Юндола“ кв. „Подуене“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Юндола“ №19. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Юндола“ №19.       Във връзка с подмяна на сградно водопроводно отклонение на ул. 14 с. Долни Богров, се налага спиране на водоподаването от 09:30 до 16:00 часа на клиентите на „Софийска вода”, живеещи в района на: ул. 20, ул. 1, ул. 10, ул. 16, ул. 14, ул. 15. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 14 ъгъла с ул. 10.\r\nВъв връзка с изграждане на сградно водопроводно отклонение на: ул. 697 кв. „Овча купел“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. 697 от ул. „Маестро Кънев“ до ул. „Камелия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Камелия“ ъгъла с ул. 697.\r\nВъв връзка с подмяна на сградно водопроводно отклонение на ул. „Враня“ гр. Нови Искър кв. „Гниляне“, се налага спиране на водоподаването от 09:00 до 14:00 часа на клиентите на „Софийска вода”, живеещи в района на: ул. „Враня“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Враня“ ъгъла с ул. „Христо Ботев“.\r\nВъв връзка с изграждане на сградно водопроводно отклонение на ул. „Дъга“ вилна зона „Горна баня“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Велик завет“, ул. „Пладнище“, ул. „Дъга“, ул. „Маркова баня“, ул. „Буен поток“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Кристал“ ъгъла с ул. „Пладнище“.   Във връзка с изпълнение на инвестиционен проект за реконструкция на уличен водопровод на бул. „Илиянци“ жк. „Военна рампа“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Първа Българска армия“ от бул. „Илиянци“ до ул. „Проф. Иван Георгов“; ул. „Павел Бобеков“, ул. „Шлосер“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци “ ъгъла с ул. „проф. Иван Георгов“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.   Във връзка с пресвързване на уличен водопровод на ул. „Асен Йорданов“ кв. „Кръстова вада“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Асен Йорданов“ от ул. „Ген. Иван Колев“ до бул. „Черни връх“, ул. 488. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Иван Колев“ ъгъла с ул. „Асен Йорданов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.09", "title": "В ж.к. \"Изгрев\" се налага спиране на водата"}
{"url": "https://www.actualno.com/crime/verijna-katastrofa-na-am-trakija-ima-problemi-s-dvijenieto-news_698787.html", "text": "  За верижна катастрофа на автомагистрала \"Тракия\" съобщават от МВР. Инцидентът е станал близо до Ихтиман - място, което нашумя с множество катастрофи през последните години.     Според информацията има катастрофа с пет автомобила, като по първоначални данни за пострадали трима души. Двама от тях са млад мъж - на 30 години, и малко по-възрастна жена - на 40 години, като и двамата са приети в УМБАЛ \"Св. Анна\" в София. Жената е с порезна рана на лява ръка, а мъжът с фрактури на двата глезена. По-късно стана ясно, че катастрофиралите автомобили са седем, а пострадалите - пет души.\r\nКато една от основните причини за случилото се сочи задимяване и ниска мъгла. Стана ясно, че задимяването е факт поради горящо сметище. Припомняме, че през миналата година заради същото сметище и поради същата причина имаше отново , с жертви, а за проблема.\r\nДвижението в посока към Пловдив временно е преустановено, предупреждават от полицията. Минава се по Подбалканския път.  В посока от Пазарджик към София трафикът е насочен по стария път. Пътни полицаи са на място и регулират движението.     Архив     ", "date": "2018.10.09", "title": "Верижна катастрофа на АМ \"Тракия\", има проблеми с движението"}
{"url": "https://www.actualno.com/crime/kriminalist-verojatno-ubijstvoto-na-viktorija-marinova-ne-e-planirano-news_698780.html", "text": "  Най-вероятно убийството на Виктория е инцидентно, а не планирано. Това смята криминалистът Ботьо Ботев.     \"Тук се касае до действия инцидентни, брутални, нагли, които, ако се върна в миналото, са съпътствали почти всеки подобен случай. Имали сме случай когато се хване извършителят и го питаш защо така – вдига рамене: „Не знам, не помня нищо. Те изпадат в екстаз, психично заболяване\", допълва експертът пред bTV.   По думите му сексуалното насилие с фатален край в повечето случаи е съпътствано с изключителна наглост и бруталност, дори гавра. Мотивът  на посегателството е сексуален, а не грабеж, смята криминалистът.\r\nСпоред него до фаталния завършек се е стигнало заради желанието на извършителя да прикрие деянието си – което вероятно ще се окаже, че не е първото му.  Според Ботев убиецът е психопат, но малко вероятно психично болен. Въпреки че проверяват близката клиника, Ботев каза следното: \"Практиката медицинска казва, че тези, които са засегнати от по-стандартните форми на психично заболяване извършват действия без да се прикриват. А тук има умисъл, размисъл по отношение на прикриване на деянието.\"   Ботев вярва, че ако са използвани максимално първите часове след престъплението, убийството на Виктория ще бъде разкрито.", "date": "2018.10.09", "title": "Криминалист: Вероятно убийството на Виктория Маринова не е планирано"}
{"url": "https://www.actualno.com/starazagora/dni-na-uchilishtnata-psihologija-v-stara-zagora-news_698782.html", "text": "  Втори национален форум \"Дни на училищната психология\" ще се проведе в Стара Загора от 10 до 12 октомври.     Както и миналата година в него ще вземат участие специалисти от различни региони на страната. Организатор е инициативна група от училищни психолози и педагогически съветници. Партнират им Община Стара Загора и Регионалното управление по образованието (РУО).\r\nТази година форумът ще има три ключови теми – \"Училищната психология – реалности и перспективи\", \"Приобщаващо образование\" и \"Ученическо самоуправление\". Ще бъдат връчени награди за принос в училищната психология, споделени добри практики и проведени демонстрации на интерактивни пособия в работата на училищния психолог и педагогическия съветник.   ", "date": "2018.10.09", "title": "\"Дни на училищната психология\" в Стара Загора"}
{"url": "https://www.actualno.com/starazagora/bdenie-za-viktorija-marinova-i-v-stara-zagora-news_698769.html", "text": "  Няколко десетки граждани и почти цялата журналистическа гилдия се събраха в градинката на Пингвините на бдение в памет на жестоко убитата русенска журналистка Виктория Маринова. То беше организирано в социалната мрежа от \"Група за истината за Стара Загора\".     Заупокойна молитва отслужиха отец Димитър и отец Иван от катедралния храм \"Св. Николай Мирликийски\".   Засега няма задържани заради бруталното убийство, но вече неофициално вървят слухове, че има заподозрян. Със сигурност обаче е ясно, че намереното ДНК на мястото, където беше открит трупът на Виктория, не съвпада с ДНК на нито един от най-известните престъпници в България, свързани с изнасилвания.\r\nОще не е ясно кога ще бъде погребана Виктория, тъй като разследващите продължават работа по търсене на улики, които да помогнат за разкриването на престъплението.  ", "date": "2018.10.09", "title": "Бдение за Виктория Маринова и в Стара Загора"}
{"url": "https://www.actualno.com/blagoevgrad/obshtina-bansko-na-mejdunarodno-turistichesko-izlojenie-v-ukrajna-news_698871.html", "text": "  Община Банско, съвместно с представители на туристическия бранш от града, взе участие в 25-то юбилейно международно туристическо изложение UITM – КИЕВ, УКРАЙНА, което се проведе от 3 до 5 октомври. В тазгодишното издание се включиха 123 участника от  21  държави и  беше посетено от над 10 хиляди души, съобщиха от Общината.     Още от първия ден, интересът на посетителите бе изключителното голям към щанда на Банско. Ски зоната бе във фокуса на посетителите, като едно от най-големите предимства на града.   Представени бяха възможностите за туризъм през цялата година. Основен интерес за посетилите на щанда на Община Банско представляваха условията за СПА, оздравителен и природен туризъм, предлагани в курорта и региона.\r\nИзложението бе още една успешна реклама на Банско като целогодишна  туристическа дестинация.  ", "date": "2018.10.09", "title": "Община Банско на международно туристическо изложение в Украйна"}
{"url": "https://www.actualno.com/burgas/ne-se-vijda-krajat-na-sluchaja-s-bylgarskite-granichari-koito-turcija-tyrsi-zaradi-ubit-turski-brakonier-news_698806.html", "text": "  Четиримата бивши български граничари, които са търсени от турското правосъдие заради инцидент, при който е загинал турски рибрар, продължават да живеят в неизвестност дали няма да лежат в турски затвор. След седмица, 16 октомври, пред Районен съд-Бургас ще бъдат представени обяснения     Адвокатът на четиримата – Росен Кожухаров, не се нае пред Нова телевизия да прогнозира кога ще се гледа делото в Турция. Той не можа да отговори и кой ще е защитник на българите в Турция, защото не се предвиждало български адвокат да може да действа пред турски съд.   Оказа се, че на българските граничари им е даден съвет да не напускат България. Уверенията от главния прокурор и омбудсмана са само на думи, оплакаха се българите. А Михаил Цонков, който е главното действащо лице в случая, имал възбрана от 2009 година върху имот - апартамент, който реално не може да ползва.   На 17 април 2008 година при сблъсък с турски бракониери на калкан, нарушили морската ни граница, Михаил Цонков произвежда неволно изстрел от служебното си оръжие и ранява смъртоносно турски рибар - това е твърдението на българския граничар. Ситуацията се разиграва в българска акватория, а на смяна с Цонков са Живко Петков, Николай Костов и Николай Петков. Тогава турските рибари плуват с малка жълта гемия и не се подчиняват на заповедта, произнесена на три езика от българските граничари. В архивите пише, че бракониерите опитали да потопят патрулния катер, като го надупчили с канджи. Последвал ръкопашен бой.   ", "date": "2018.10.09", "title": "Не се вижда краят на случая с българските граничари, които Турция търси заради убит турски бракониер"}
{"url": "https://www.actualno.com/ruse/ruse-pochete-viki-chaka-syd-i-vyzmezdie-neoficialno-se-govori-za-zapodozrjan-news_698776.html", "text": "  На площад \"Свобода\" в Русе пред Паметника на свободата се събра хилядно множество, за да почете паметта на убитата журналистка Виктория Маринова, съобщи кореспондентът на от града.     Мълчалив гняв се четеше в погледите на потомците на баба Тонка, дошли да изразят своята съпричастност към мъката на нейните близки. Час преди обявеното начало на бдението хора със свещи в ръка търпеливо чакаха, за да положат цвете пред снимката на Виктория.   Русенци се надяват на бързо и справедливо разследване. Приятели на журналистката организират крос на 9 октомври по маршрута, където е бягала за последно.\r\nВсе още няма задържан за убийството на младата жена. В разкриването на бруталното убийство са включени експерти, криминолози и психолози, съобщи на 8 октомври в Русе вътрешният министър Младен Маринов. Проверява се целия криминален контингент, за който има сведения, че е способен на подобни деяния. Продължават да се търсят и свидетели. Проверява се видеонаблюдението в целия град.  Разследващите работят по всички версии. Една от тях е, че телевизионната водеща Виктория Маринова е била убита заради пилотния епизод на предаването \"Детектор\", в който тя анонсира разговор с журналиста Димитър Стоянов от \"Биволъ\" и румънския му колега Атила Биро по аферата \"Джи Пи Гейт\", където има сериозни съмнения за корупция с еврофондове. Криминалистите не изключват напълно вероятността жестокото престъпление да е извършено заради работата на Маринова, но на по-късен етап е възможно тази версия да отпадне, заявяват разследващите. Мястото на местопрестъплението се ползва основно за бягане и разходки. Досега там не са извършвани подобни жестоки престъпления. На цялата зона се правят огледи, а предстои да бъдат поставени и камери за видеонаблюдение навсякъде. Полицията и местните власти призовават хората да помогнат на следствието.    Във Facebook обаче вече има възмущение заради вида на главен инспектор Николай Кожухаров, който ръководи полицията в Русе. На по-долната снимка става ясно защо се появиха ехидни реплики по негов адрес.     Засега няма задържани заради бруталното убийство, но вече неофициално  вървят слухове, че има заподозрян. Със сигурност обаче е ясно, че  намереното ДНК на мястото, където беше открит трупът на Виктория, не  съвпада с ДНК на нито един от най-известните престъпници в България,  свързани с изнасилвания.\r\nОще не е ясно кога ще бъде погребана  Виктория, тъй като разследващите продължават работа по търсене на улики,  които да помогнат за разкриването на престъплението.   Междувременно председателят на 73-та сесия на Общото събрание на ООН Мария Фернанда Еспиноса Гарсес осъди убийството на Виктория Маринова и също изрази сериозна загриженост относно изчезването на саудитския журналист Джамал Кашоги. Това бе обявено на брифинг от официалния представител на председателя на сесията на Общото събрание на ООН Моника Грейли.\r\n\"Мария Фернанда Еспиноса Гарсес осъжда убийството на журналиста Виктория Маринова и подчертава значението на свободата на печата и необходимостта журналистите да могат да изпълняват професионалните си задължения свободно и безопасно\", заяви Моника Грейли, като добави, че Гарсес \"осъжда сексуално насилие и подчерта необходимостта от безкомпромисно противодействие на актовете на сексуална агресия и насилие.\"   ", "date": "2018.10.09", "title": "Русе почете Вики, чака съд и възмездие, неофициално се говори за заподозрян"}
{"url": "https://www.actualno.com/society/ideja-kak-da-se-izbegnat-po-visokite-danyci-za-stari-koli-kato-se-premine-na-gaz-news_698796.html", "text": "  Автомобилите със стандарт Евро 4 ще получат бонус що се отнася до данъчната тежест. Това одобриха правителството, работодателите и синдикатите на среща на Тристранката, на която бяха обсъдени мерките в пакета данъчни законови текстове, които се планира да влязат в сила от 2019 година. От БСК обаче искат облекчения и за колите с газови уредби.     Идеята на правителството за данъчната тежест е тя да се определя от три фактора, касаещи моторното превозно средство – мощност, възраст и екологична категория. Така, за колите с максималната сега категория Евро 6 намалението може да стигне до 60%, но автомобили с категория под Евро 4 няма да имат никакъв бонус – напротив, тежестта ще се увеличава. Сметките сочат, че автомобили на възраст 15 и повече години ще се „сдобият” с до 20-30% по-висок налог. Отпада и отстъпката за колите с катализатор. Според финансовото министерство по този начин се решавал проблемът с измамите, при които шофьорите посочвали, че автомобилът има катализатор, но в действителност той е отстранен.   Що се отнася до възможността да се ползва газ, експеримент на Нова телевизия показа, че намаляването на замърсяването заради употреба на пропан-бутан е от около 20%. В България има 1 610 000 автомобили, движещи се на бензин, като неофициално половината от тях са с газови уредби. Малко над 1 590 000 са колите на дизел.\r\nПредвид ползите от употребата на газ, СБА иска по-строг контрол при регистрацията на автомобили и данните колко замърсяват директно да се пращат на НАП, за да се изчислява моментално дължимият данък.      Според Цветелина Цанева, изпълнителен директор на Асоциацията на вносителите на автомобили, не трябва да се подхожда популистки към промените в размера на данъка за по-старите коли. По думите ѝ пред bTV сезонната смяна на гумите или смяна на друга част от автомобила струва много повече. Цанева смята, че това е начинът да се промени автомобилният парк, а колата е ангажимент и отговорност. Тя обърна внимание на това да бъде разяснено за какво отиват парите от таксата за регистрация на автомобил.\r\nСпоред Христо Радков от  Обединението на българските шофьори богатите ще плащат по-малко, а бедните повече. Радков смята, че мярката няма да намали вредните емисии.    Емил Панчев от Съюза на българските автомобилисти заяви, че трябва да се положат повече усилия за екологията. Той даде пример с Германия, Франция и Румъния, където държавата стимулира финансово гражданите, за да закупят екологични автомобили.", "date": "2018.10.09", "title": "Идея как да се избегнат по-високите данъци за стари коли - като се премине на газ"}
{"url": "https://www.actualno.com/europe/most-se-sruti-nad-jp-linija-v-rusija-video-news_698807.html", "text": "  В руския град Свободни в Амурска област се срути мост, минаващ над ж.п. линия, съобщи РИА Новости.     По предварителна информация е пострадал един човек - шофьор на камион, който минавал по моста.   Той е хоспитализиран със счупен крак и гръдна травма. Състоянието му се оценява, като \"задоволително.\"   ", "date": "2018.10.09", "title": "Мост се срути над ж.п. линия в Русия (ВИДЕО)"}
{"url": "https://www.actualno.com/business/bylgarija-vyzstanovjava-ikonomicheskoto-si-sytrudnichestvo-s-tunis-news_698818.html", "text": "  Има големи възможности за сътрудничество между България и Тунис. Това стана ясно, след посещение на министъра на външните работи на Тунис Кхемайес Джхинауи у нас.     Той бе в страната ни на официално двудневно посещение по покана на вицепремиера и министър на външните работи Екатерина Захариева. Това е първата визита в България на тунизийски външен министър от 23 години, по информация на Министерсвото на външните работи.   По време на визитата си той се срещна още с председателя на Българската търговско-промишлена палата Цветан Симеонов, както и със министъра на земеделието, храните и горите Румен Порожанов.\r\nПо думите на Симеонов предстои актуализация на Споразумението за сътрудничество между двете палати. Министър Джхинауи подчерта, че страната му е преминала през множество промени.  Целта на неговото посещение е възстановяване на икономическите връзки с България и сътрудничество в областта на частния сектор. Той информира, че се очаква възможно най-скорошно свикване на съвместната смесена икономическа комисия, която не е заседавала от 2010 г. и провеждане на двустранен бизнес форум, който да насърчи контактите с фирми от Тунис.   Икономическите споразумения на страната със съседни държави, преговорите за споразумение за свободна търговия с ЕС, започнали 2015 г., както и нов закон за ПЧП, чуждестранните инвестиции и успешните практики в данъчното законодателство на Тунис я правят изключително желан икономически партньор. Двете страни ще се фокусират върху сключване на споразумение за двойно данъчно облагане.\r\nС посланик Реджеб бе договорено организиране на събитие за представяне в БТПП на новите аспекти в икономическото развитие на Тунис. БТПП пое ангажимент да участва активно в подготовката на последващи бизнес форуми и инициативи с ТПП на Тунис.    Цветан Симеонов посочи, че следвайки приоритетите в двустранните отношения в момента между България и Тунис трябва да се наблегне на комуникацията, спешни инвестиции, както и обмен на студенти, внос на работна ръка, сътрудничество в секторите: строителство, информационни технологии, селско стопансво, инженеринг, туризъм и др.   ", "date": "2018.10.09", "title": "България възстановява икономическото си сътрудничество с Тунис"}
{"url": "https://www.actualno.com/blagoevgrad/8-mi-dekemvri-nablijava-140-lv-za-noshtuvka-v-bansko-news_698864.html", "text": "   От актуални изпълнители, до етно вечер, посветена на народните песни, собствениците на различни клубове предлагат все по-атрактивни предложения, за да привлекат повече гости. Все пак - колко излиза?     За поредна година, най-предпочитано място за голямото събитие си остава Банско. Курортният град съчетава невероятен баланс между зимна атмосфера и модерна обстановка. Ски писти, старинни ресторанти и неповторими дискотеки, Банско привлича все повече и повече млади хора.   Една вечер в скъпарския курорт обаче не излиза никак евтино. Сайтове за най-добрите оферти в интернет предлагат ранно запазване на куверти, които започват от около . Хотелите предлагат на младите студенти различни възможности: като спа услуги, джакузи, сауна, безплатен интернет, закуска, включена в цената и вечеря на блок маса.\r\nИзлизането в нощен клуб обаче не е включено в тези предложения. Проверка показва, че местата в най-големите дискотеки в курорта започват от на човек за вход, като включват алкохол и ядки. Всяка дискотека е поканила различен изпълнител, като входът е отделен и различен за всяка една от тях.  Като добавим и джобните, които всеки трябва да има, транспорта и различните други разходи, вечер в Банско излиза на един студент над . Ако останем повече дни и се възползвам от различни спортни забавления, цената нараства почти двойно. Все пак, от курорта споделят, че тази година очаква много повече студенти от миналите години.   Други предпочитани дестинации за студентите са Велинград и Пловдив, където цените са с около 20% по-евтини, но програмата не е толкова пълна. Очаква се тази година, както и предходните, от МВР да вземат допълнителни мерки за сигурността на празнуващите.", "date": "2018.10.09", "title": "8-ми декември наближава: 140 лв. за нощувка в Банско"}
{"url": "https://www.actualno.com/bgfootball/ludogorec-se-razdelja-s-paulo-autuori-news_698920.html", "text": "        Бразилецът сам е помолил да си тръгне. Аутуори ще води за последно Лудогорец в мача с Левски на 20 октомври в Разград.   Новината за напускането на Аутори беше съобщена днес на футболистите, които се готвят за мача със \"сините\" на тренировъчния комплекс на Клуба. Начело на българския шампион ще застане български спеицалист.   ", "date": "2018.10.09", "title": "Лудогорец се разделя с Пауло Аутуори"}
{"url": "https://www.actualno.com/europe/vzriv-vyv-voenen-sklad-v-ukrajna-news_698805.html", "text": "  Взрив е станал във военен склад в Черниговска област в Украйна, съобщи Взгляд. Инцидентът е станал близо до населеното място Ичня. Евакуирани са около 10 хил. души.     По цялата територия на областта и край границата с Русия се въвеждат ограничителни мерки.   Въздушното пространство е затворено в радиус от 20 км. Преустановено е движението на коли и влакове. \r\nАрсеналът е разположен на територия от около 682,6 ха, а техническата територия е 402 ха.  Няма информация за пострадали.    Снимка: архив ", "date": "2018.10.09", "title": "Взрив във военен склад в Украйна"}
{"url": "https://www.actualno.com/healthy/postradala-v-katastrofa-bremenna-jena-ima-nujda-ot-kryvoprelivane-news_698809.html", "text": "  Бременна жена, пострадала при верижна катастрофа на пътя София - Варна, край великотърновското Ново село, има нужда от кръвопреливане. При инцидента, който стана на 7 октомври, бяха ранени четирима души, сред които и бременна жена. Тя е с тежка гръдна травма.     По непотвърдени данни автомобил, движещ се в посока Велико Търново, e предприел неправилно изпреварване и се ударил челно в пътуваща в насрещното движение кола. Третият участник в инцидента е шофьор на джип, който успял да избегне удар, но излязъл от пътя. Мъжът е невредим и е разказал за случилото се. Пострадалите са откарани в МОБАЛ \"Д-р Стефан Черкезов\" в старопрестолния град. От болничното заведение посочиха, че има спешна нужда от кръводарители от всички групи, съобщи Нова телевизия.   \"Бременната жена е стабилизирана, но все още е с опасност за живота. Тя е с много тежка гръдна травма, имаше разкъсан далак, който беше отстранен в деня на инцидента\", заяви началникът на интензивното отделение д-р Сибила Маринова.\r\nОт четиримата души, ранени при катастрофата, двама все още са в болничното заведение - бременната жена и нейният съпруг, информира д-р Маринова. Съпругът също е с гръдна травма, но състоянието му е стабилно.  \"Друга жена от пострадалите беше с лицево-черепна травма, но тъй като в нашата болница няма лицево-черепен хирург, тя беше изпратена в Пирогов\", каза още д-р Маринова.   Тя написа призив за кръводаряване в социалните мрежи, като след това кръв са дарили 47 човека. ", "date": "2018.10.09", "title": "Пострадала в катастрофа бременна жена има нужда от кръвопреливане "}
{"url": "https://www.actualno.com/celebrate/sv-praveden-praotec-avraam-news_698777.html", "text": "  Авраам (на еврейски език \"баща на множество\") е старозаветният патриарх - родоначалник на народа, избран от Бог да съхрани Истинската вяра, и с когото Той сключил завет (Бит. 11:26).     Най-важните епизоди от Свещената история, които са свързани с Авраам са   - явяването на три ангела в Содом  и\r\n- жертвоприношението на Исаак , сина на Авраам - един от предобразите на Новозаветната жертва на Господ Иисус Христос.  Pravoslavieto.com   ", "date": "2018.10.09", "title": "Св. праведен праотец Авраам"}
{"url": "https://www.actualno.com/crime/policijata-v-ruse-zadyrjanijat-ne-e-zapodozrjan-za-ubijstvoto-na-tv-vodeshtata-news_698928.html", "text": "        \"Има задържан, чието алиби изясняваме. Той не е заподозрян в извършването на престъплението, тъй като изясняването продължава и към момента\", заяви пред журналисти шефът на областната дирекция на полицията старши комисар Теодор Атанасов. Той уточни, че става дума за румънски гражданин с украински произход. Атанасов увери, че разследващите проверяват съпричастността към престъплението на множеството лица, но няма конкретен заподозрян.   По-рано днес беше изнесена информацията, че полицията е задържала заподозрян за убийството на телевизионната водеща Виктория Маринова. Малко след 14.30 ч. агенцията обнови информацията със съобщение, че за 24 часа е задържан румънски гражданин във връзка с убийството, но той не е заподозрян и разследването продължава.\r\nТялото на Виктория Маринова - административен директор на TVN и водеща на предаване, беше открито в на 6 октомври по обяд в обрасла с растителност зона край брега на Дунав. На няколко метра от него са намерени и вещи на жертвата. Властите обявиха, че смъртта й е причинена от комбинирана травма на главата и задушаване, и уточниха, че убийството е било извършено с особена жестокост.  Убийството предизвика силен отзвук извън България. Множество международни организации, както и представители на еврокомисията, настояха властите в България да направят задълбочено разследване на случая и да установят извършителя на престъплението. За случая съобщиха редица авторитетни световни медии - от британските Би Би Си, \"Файненшъл таймс\" и \"Гардиън\" през италианския в. Il Fatto Quotidiano и холандската телевизия НОС, европейското издание на \"Политико\" и испанското \"20 минути\" до американските телевизии \"Фокс нюз\" и Си Ен Ен и катарската \"Ал Джазира\".   ", "date": "2018.10.09", "title": "Полицията в Русе: Задържаният не е заподозрян за убийството на тв водещата"}
{"url": "https://www.actualno.com/healthy/funkciite-na-fonda-za-lechenie-na-deca-shte-se-poemat-ot-nzok-news_698872.html", "text": "  Проект за изменение на Закона за здравето, който се обсъжда от експертите на министерството на здравеопазването и НЗОК, предвижда Център \"Фонд за лечение на деца\" да бъде закрит, а функциите му да се поемат от НЗОК. Наред с лечението в чужбина, което НЗОК така или иначе е задължена и до сега да осигурява, чрез издаване на формуляр S2, проектът за изменение на закона предвижда касата да заплаща разходите за медицински изделия, необходими за лечението на деца, когато то се извършва в България. Запазва се моделът на привличане на средства, включително и приходите от таксите на политическите партии, съгласно Изборния кодекс.     Фондът за лечение на деца беше създаден, за да улесни лечението на тежко болни деца в страната и чужбина. За краткия период на функционирането си, той ще се запомни повече със скандалите и обвинения в злоупотреби, включително и арести на служители, отколкото с осигуреното лечение. Очакванията, че фондът ще привлече значителни средства от дарения не се оправдаха. Основната част от финансирането си остана бюджетно, а даренията са пренебрежимо малко. В голяма степен дейността на Фонд „Център за лечение на деца” се припокрива с тази на НЗОК, пише    В законопроекта се предвижда също да бъде закрита и Комисията за лечение в чужбина, която функционираше до сега в министерството на здравеопазването, като нейните функции също се поемат от НЗОК. Комисията за лечение в чужбина към МЗ е рудиментарен остатък от здравна система преди реформите и създаването на НЗОК. Ако комисията все пак играеше някаква роля до 2007 година, то след приемането на страната ни в Европейския съюз, само дублира функции, които със закон така или иначе са възложени на НЗОК.\r\nС чл. 83з от Закона за здравното осигуряване тя е определена за национална точка за контакт по въпросите на трансграничното здравно обслужване в Европейския съюз. Администрацията на касата има вече значителен опит в издаването на разрешения за планово лечение и заплащането на оказана спешна и неотложна медицинска помощ в страни членки на ЕС в обеми многократно надхвърлящи тези на КЛЧ и ЦФЛД. Прехвърлянето на функциите на двете структури, които се предвижда да бъдат закрити, не би трябвало да доведе до сътресения или проблеми с обслужването на болните.  ", "date": "2018.10.09", "title": "Функциите на Фонда за лечение на деца ще се поемат от НЗОК"}
{"url": "https://www.actualno.com/balkani/zaev-razgovarjal-lichno-s-deputati-otnosno-dogovora-za-imeto-news_698923.html", "text": "  \"Гражданите, които решиха да участват на референдума, с над 90% дадоха ясно указание на къде трябва да се движи Македония. Това заяви премиерът Зоран Заев, цитиран от агенция \"Фокус\".     Сега процесът преминава в институциите на системата. Правителството стартира инициативата за конституционни промени, която още вчера влезе в парламента. Очаквам Народното събрание днес или утре да изпрати препоръка до Конституционната комисия за откриване на дебат, посочи министър-председателят.   „Това, което се случва тук, в Македония, е диференциране между два принципа и в правителството, и в опозицията – прогресивен и регресивен. Сериозността на твърдението, че без договор с Гърция няма да има интеграция в ЕС и НАТО, е окончателно потвърдена и няма съмнения. Ние трябва да поемем отговорността си във времето, в което живеем“, обясни премиерът Заев.\r\nТой увери, че е спокоен и оптимист преди дебата в парламента за конституционните промени и в това, че те ще минат на „първа топка“. Заев не може да каже със сигурност дали в Народното събрание има квалифицирано мнозинство за конституционните промени, които произтичат от договора с Гърция, но съществува такава вероятност.  „Лично разговарях с депутати и видяхме, че има прогресивна маса от народни представители, което е достатъчно сериозен мотив и причина да започнем процеса“, заяви македонският премиер.   Той очаква квалифицираното мнозинство „да се формира по естествен път“, без никакви закани, натиск или „пари“. „Може да вярвам, че го имаме, може да вярвам, че го нямаме, но накрая това трябва да го проверим и да се потвърди. Засега имаме сериозни причини да вярваме, че има ( мнозинство от две трети - бел. ред. )“, заключи министър-председателят на Македония.", "date": "2018.10.09", "title": "Заев разговарял лично с депутати относно договора за името"}
{"url": "https://www.actualno.com/curious/dneven-horoskop-za-10-oktomvri-news_698958.html", "text": "        Тази сряда бъдете по-настоятелни в изискванията към себе си. Всяко усилие, насочено към усъвършенстването ви сега ще даде изключителни резултати в бъдеще. През този ден не залагайте на това, че отсрещната страна ще ви разбере, благодарение на ораторските ви умения. Понякога хората разбират нещата само, когато им се случат.   Това, което търсите навън, всъщност се намира в самите вас. Сега е моментът да събере смелост да го покажете. Първо на най-близките ви, после и на останалите.     Тази сряда не се връщайте към миналото. Там сте били толкова много пъти.  Някой очаква отговор от вас. Бъдете искрени с риск да го нараните. Това е  по-добре отколкото да го оставяте да живее в празни надежди. Тази сряда не бъдете критични, поне не към останалите. Успехът се основава на положителната  основа - не го забравяйте! Тази сряда ще ви зарадва добра новина. Може би не толкова, колкото сте си  представяли, но ако се замислите и вгледате по-добре ще откриете много  повече ползи за себе си. Честито!      Тази сряда, за да спечелите ще трябва да осъзнаете и признаете някои истини. Не мислете дали е достойно или не, защото със сигурност е,  особено когато сте сгрешили. Всичко, което направите ще бъде прието с  много любов. Тази сряда, колкото и да ви е трудно бъдете себе си. Съдбата ви поставя  изпитание. Не навеждайте глава дори за миг. Нещо повече – сложете  най-широката си усмивка.    Тази сряда не горете мостовете след себе си. Никога не се знае дали няма да ви се наложи да се върнете по тях обратно. А и защо с лошо? Тази сряда бъдете по-конкретни. Съществува риск да ви разберат погрешно, заради заобиколния ви начин на обяснение.    Днес е добре да сте максимално честни със себе си. Трябва да ви е ясно, че другите се досещат за истинските ви намерения. Тази сряда ще ви е трудно да се съсредоточите, но ще трябва. Очакват ви отговорни задачи за изпълнение и не може да протакате нищо.", "date": "2018.10.09", "title": "Дневен хороскоп за 10 октомври"}
{"url": "https://www.actualno.com/crime/zastreljaha-18-godishno-momche-kraj-montana-news_698925.html", "text": "  18-годишно момче е било застреляно в гората край старото летище в Монтана. Младежът събирал дърва с дядо, когато внезапно бил повален от изстрел. Трагичната случка станала днес около 13 часа.     На  мястото на инцидента пристигнали екипи от полицията и  спешна помощ, за да констатират смъртта му.  Според информация на konkurent.bg , гората  в този район е частна и двамата нямали право да секат дърва там.   В момента полицията издирва собственика на земята, все още не е ясно  обаче, дали той е бил в района на инцидента. На мястото на събитието огледът продължава.", "date": "2018.10.09", "title": "Застреляха 18-годишно момче край Монтана"}
{"url": "https://www.actualno.com/balkani/potok-ot-nelegalni-migranti-ot-turcija-zalja-solun-news_698926.html", "text": "  Мигранти от Турция направиха импровизиран лагер в Солун, като спяха по пейките и тревните площи на площада в центъра на града, съобщи гръцкият вестник \"Катимерини\",     Според  журналистическо разследване на медията от Турция умишлено е отворена границата с Гърция, за да бъде упражнен натиск, както към Атина, така и към Европейския съюз.   След мащабна полицейска акция днес властите в Гърция  са успели да отстранят поне част от самонастанилите се мигранти на централния площад в града. След това те са прехвърлени в бежански лагер. Не е ясно обаче дали в препълнения лагер има място за нови обитатели.\r\nГръцките медии съобщават, че нелегалният трафик се ръководи от \"българи, македонци и албанци\". Полицията в Северна Гърция арестува ежедневно трафиканти, които прехвърлят мигрантите от границата с Турция до Солун.  Финансовата прокуратура в Атина започна разследване за възможни злоупотреби при управление на европейските средства по мигрантската криза. Министърът по миграцията отхвърли твърденията за злоупотреба, но призна, че почти двойно се е увеличил мигрантският натиск от границата с Турция.   Гръцката полиция съобщава, че през миналия месец в Солун са били арестувани 35 души, заподозрени за транспортиране на 1821 мигранти до града, което е драстично увеличение в сравнение с предходния месец.", "date": "2018.10.09", "title": "Поток от нелегални мигранти от Турция заля Солун"}
{"url": "https://www.actualno.com/politics/ninova-totalna-lipsa-na-kadri-v-bolnicite-do-edna-godina-news_698960.html", "text": "        БСП започна извънпарламентарни консултации със здравни и пациентски организации преди внасянето на вота на недоверие в сферата на здравеопазването идния понеделник.   \"Най-остро те поставиха пред нас въпроса за кадрите. Особено в малките отдалечени места и общински болници. Нашето предложение е държавата да плаща стипендии и след това завършилите медицина да са задължени да работят 5 години в България. Но пък от тяхна страна дойде друго интересно предложение, което д-р Фотев сигурно ще сподели. Аз няма да го казвам  - една от темите, които обсъждахме, беше острата нужда от кадри, защото, каквото и да се направи в здравеопазването, като няма лекари и медицински сестри, въпросът остава\", коментира Нинова.\r\nОт Сдружението на общинските болници са подкрепили някои от предложенията на БСП във \"Визия за България\", касаещи здравната система. Те предлагат държавата да оказва финансова помощ за тези общински болници, които изпитват затруднения при финансирането.  ", "date": "2018.10.09", "title": "Нинова: Тотална липса на кадри в болниците до една година"}
{"url": "https://www.actualno.com/burgas/uchenik-shte-e-kmet-na-obshtina-pomorie-news_698956.html", "text": "  Макар и за един ден, ученик ще е кмет на община Поморие. Инициативата е наречена \"Ден на отворени врати\" и е факт от 2012 година. Целта е малките жители на общината да опознаят мястото, от което се ръководи.Те ще се запознаят с хората на различни позиции и ще научат подробности за  работата на институцията.     Тази година децата са от   ОУ „Св. Паисий Хилендарски” гр. Каблешково. На 12 октомври, когато е Денят на българската община, малките ще опознаят и тази част от родното място. Те ще се включат, макар и символично в работата на общината.   Кметът Иван Алексиев е на мнение, че общината задължително трябва да се познава. Само така, след време, децата ще знаят къде да търсят правата си, къде се вземат важни решения и как функционира институцията. Учениците ще проведат избори, които ще определят кмет и ще вземат властта за един ден.", "date": "2018.10.09", "title": "Ученик ще е кмет на община Поморие"}
{"url": "https://www.actualno.com/analysis/doklad-na-oon-jadrenata-energetika-shte-ogranichi-globalnoto-zatopljane-news_698879.html", "text": "  Голямото увеличение в използването на ядрената енергия ще спомогне за запазването на нивата на  глобалното затопляне под 1,5 степен, според на ООН. Според документа,  най-ефективният начин да се ограничи ръстът във въглеводородните емисии е развитието на ядрена енергетика.     Специалният доклад на Междуправителствения панел за изменение на климата (IPCC)  беше поръчан от правителствата по време на преговорите за Споразумението за климата в Париж през 2015 година и ще даде повече информация на срещата на върха в Катовице, Полша, през декември.\r\nДокладът разглежда въздействията от глобалното затопляне над прединдустриалните нива и свързаните с тях глобални пътища на емисиите на парникови газове, в контекста на засилване на заплахата от изменението на климата, устойчивото развитие и усилията за изкореняване на бедността. .\r\nСегашният темп на внедряване на ядрената енергетика е \"ограничен от социалната приемливост в много страни\", се отбелязва в доклада - поради опасения относно рисковете от произшествия и управлението на радиоактивни отпадъци.  \"Въпреки че сравнителната оценка показва, че рисковете за здравето на хората са ниски, социалният елемент е налице. Дебатите около енергетиката са зависими от обществените грижи и специфичните за страната средства за управление на политическите дебати около технологичния избор и тяхното въздействие върху околната среда\", пише в документа.   \"Подобни различия във възприятието обясняват защо инцидентът във Фукушима през 2011 година доведе до затвърждаване или ускоряване на постепенното премахване на ядрената енергия в пет страни, докато 30 други държави продължиха да използват ядрена енергия.  13 от тях дори изграждат нови ядрени мощности, като към този списък спадат Китай, Индия и Обединеното кралство.”\r\nДокладът посочва още, че ядрената енергетика е на добро ниво в страни, където електроенергийната система позволява намаляване на инвестиционните рискове или при стабилни връзки между регулаторите и индустрията.     Съгласно одит, извършен от одиторските служби в 8 европейски държави, сред които е и България (останалите са Белгия, Естония, Унгария, Латвия, Литва, Португалия и Словакия), има изоставане що се отнася до енергийната ефективност на публични сгради във въпросните 8 страни.   Сградите представляват приблизително 40% от потреблението на енергия и 36% от емисиите на въглероден диоксид в Европейския съюз (ЕС). Приблизително една трета от сградния фонд на ЕС е на повече от 50 години, само 0,4 - 1,2% се ремонтират всяка година. Публичните или обитавани сгради представляват около 10-12% от площта на сградния фонд на ЕС и има значителен потенциал за спестяване на енергия.\r\nВсе пак повечето държави са въвели целта за обновяване или енергоспестяване от 3% за сградите на публичния сектор, необходимите финансови инструменти, установените изисквания за сградите с почти нулева енергия, както и сградите на публичния сектор да разполагат със сертификати за енергийни характеристики. Също така са разработени системите за мониторинг и контрол.\r\nДотук обаче с положителното. При детайлното проучване на изпълнението на целите, изискванията и системите, националните одити установяват, че финансирането е предимно несъгласувано и че ефективността на системата за финансова подкрепа не е била анализирана във всички държави, освен в една. И само една страна може да докладва, че средствата, изразходвани за изпълнение на целта от 3%, се наблюдават. Въпреки че целта от 3% и срокът за сгради с почти нулева енергия са определени в националното законодателство, в някои страни липсва правилно планиране и отчитане на постигането на целите. Освен това системите за мониторинг и контрол имат тенденция да не изпълняват своята цел. Националните одити установяват, че проверката на качеството и правилното поставяне на сертификатите за енергийни характеристики са били редки и в някои случаи проверките не са били извършени на практика.   Що се отнася до България, 8 препоръки за отстраняването на слабостите към министрите на енергетиката и на регионалното развитие и изпълнителния директор на Агенцията за устойчиво енергийно развитие. Една от препоръките касае точно мониторинга - да има целенасочено набиране на информация и анализиране на данни, свързани с изчисление, планиране и отчитане на задълженията", "date": "2018.10.09", "title": "Доклад на ООН: Ядрената енергетика ще ограничи глобалното затопляне"}
{"url": "https://www.actualno.com/volleyball/vechnijat-dancho-lazarov-ostava-nachelo-na-bylgarskija-volejbol-news_698967.html", "text": "  На заседание на Управителния съвет на БФВ президентът на централата Данчо Лазаров бе утвърден на поста си и ще остане начело на българския волейбол поне до 5 април 2021 година.     Днешното заседание протече в отсъствието на вицепрезидента Любомир Ганев, който в момента е в Буенос Айрес за младежките олимпийски игри.   Преди дни Ганев изрази готовност да се кандидатира за президент на федерацията, но това очевидно няма да се случи поне на този етап.\r\nЛазаров поздрави членовете на управата за отличната работа, свързана с организацията и провеждането на Световното първенство по волейбол за мъже в България.  Припомняме, че след края на Световния шампионат, се стигна до раздяла с националния селекционер Пламен Константинов, заради неубедителното представяне на отбора.   Това се случи след проведена среща между Лазаров и Константинов. Двете страни все пак си оставиха вратичка, че при взаимно желание, могат да продължат съвместната си работа.\r\nУправителният съвет гласува още да бъдат приети два нови клуба - Славия 2017 и Ерма 96 (Трън).    ", "date": "2018.10.09", "title": "\"Вечният\" Данчо Лазаров остава начело на българския волейбол"}
{"url": "https://www.actualno.com/crime/ima-zapodozrjan-za-ubijstvoto-na-mladeja-ot-montana-news_698963.html", "text": "  Има заподозрян за убийството на 17–годишния младеж от ромски произход, който  бе застрелян днес около 13 часа в района на местността \"Младата ливада\" край Монтана.     Заподозреният е на 38 години, криминално проявен и е  отведен в полицейското управление в Монтана.   Припомняме, че трагичният инцидент стана днес, докато момчето и 58- годишният му дядо са преминавали през местността с каруца. Чули са се три изстрела, като един от тях е уцелил младежа в главата и той е починал на място. \r\nСпоред информация на ОУ на МВР Монтана, не е ясно още с какво оръжие е извършено убийството. На мястото на инцидента се извършват издирвателни мероприятия от Зонално жандармерийско управление.  Районът на инцидента е отцепен от полиция.  ", "date": "2018.10.09", "title": "Има заподозрян за убийството на младежа от Монтана "}
{"url": "https://www.actualno.com/business/razpechatani-sa-kranchetata-vyv-vinproma-v-pomorie-news_698969.html", "text": "   Миналата седмица Агенция \"Митници\" запечата девет кранчета, които бяха открити при рутинна проверка.     От агенцията обаче са уважили аргументите на винпрома, че това са технологични съоръжения и са неделима част от целия дестилационен процес.Течността в споменатите съоръжения не е краен продукт, готов за консумация, а дестилат с алкохолно съдържание между 55 и 75%.\r\nОт завода информираха, че кампанията за изкупуването на гроздето продължава и производството работи с пълен капацитет и мощност.\r\nПреди седмица заради нередности от Агенция \"Митници\" запечатаха 16 кранчета на дестилационните съоръжения.  Това доведе до протести заради спряната работа.", "date": "2018.10.09", "title": "Разпечатани са кранчетата във винпрома в Поморие"}
{"url": "https://www.actualno.com/politics/nikolaj-nankov-hvyrli-ostavka-kato-deputat-news_698970.html", "text": "  Николай Нанков е подал оставка като народен представител, предаде БГНЕС. Бившият министър на  регионалното развитие и благоустройството се върна в Народното събрание  като депутат от групата на ГЕРБ, след като освободи министерския пост  заради тежката катастрофа край Своге, отнела живота  на 20 души. Постът му наследи доскорошният народен представител от  партията Петя Аврамова, а заради катастрофата заедно с Нанков си  тръгнаха министрите на вътрешните работи и транспорта Валентин Радев и  Ивайло Московски. Оставката на Нанков е  залегнала като първа точка в програмата за работа на парламента в сряда. Мотивите ѝ обаче засега остават неизвестни.     Припомняме, че Аврамова покани Нанков за заместник-министър, засега обаче няма потвърждение, че той ще се връща в МРРБ.   ", "date": "2018.10.09", "title": "Николай Нанков хвърли оставка като депутат"}
{"url": "https://www.actualno.com/america/nominacijata-na-trymp-za-vyrhovnija-syd-veche-oficialno-uspja-i-obeshta-da-e-otboren-igrach-news_698793.html", "text": "  Новият член на Върховния съд на САЩ Брет Кавано заяви, че не изпитва \"горчивина\" относно случилото се заради номинацията му, тъй като е обещал да е \"отборен играч\", предаде БГНЕС.     \"Върховният съд е екип от 9 души и аз винаги ще бъда отборен играч в тази игра… Процесът по одобрение от Сената е спорен и емоционален. Този процес приключи\", казва той на церемония в Белия дом, с която беше отбелязано влизането му в състава на съда.   \"Сега ще се фокусирам върху това да бъда възможно най-справедлив. Взимам този служба с благодарност и без горчивина\", добави още той.\r\nКавано стана върховен съдия на косъм - след като в Сената го подкрепиха само 50 сенатори, а 48 бяха против него. Причина за случилото се бяха обвиненията на психолога д-р Кристин Форд, че в студентските години Кавано я е насилил, след студентски купон с много алкохол. Форд и Кавано бяха изслушани пред Сената, но лекарката не успя да докаже думите си категорично. Въпреки това беше направена проверка и от ФБР, която също не успя да събере убедителни доказателства срещу Кавано. Случаят предизвика и редица протести, като последният - по време на гласуването в Сената, завърши с ареста на над 160 души.  ", "date": "2018.10.09", "title": "Номинацията на Тръмп за Върховния съд вече официално успя и обеща да е \"отборен играч\""}
{"url": "https://www.actualno.com/america/poslanikyt-na-sasht-v-oon-niki-hejli-podade-ostavka-news_698968.html", "text": "   предава CNN.     Хейли информирала екипа си по-рано тази сутрин. Към момента обаче не се съобщава каква е причината за напускането ѝ. Тя е отказала коментар пред журналисти в Белия дом.   Два източника, присъствали на разговора между Тръмп и вече бившия посланик, съобщиха  пред портала за новини Axios.com, че президентът е приел оставката, но  срокът за освобождаването на Хейли от поста все още не е ясен.\r\nБившият губернатор на Южна Каролина стана посланик, след като Тръмп бе избран за държавен глава. Тя бе лицето на неговата администрация, която към момента така и не е формулирала ясна доктрина в международната политика.  По-рано тази година Хейли обяви, че САЩ се изтеглят от Съвета за човешки права към ООН.   ", "date": "2018.10.09", "title": "Посланикът на САЩ в ООН Ники Хейли подаде оставка"}
{"url": "https://www.actualno.com/crime/dvijenieto-po-avtomagistrala-trakija-pri-ihtiman-veche-e-otvoreno-i-v-dvete-posoki-news_698812.html", "text": "   Тази сутрин затруднената видимост в района, причинена от пожар на сметището до града, предизвика верижна катастрофа.     Заради инцидента движението по посока Пловдив бе преустановено. Обходният маршрут е през Ихтиман – Церово – Септември и Злокучене. В посока София също има осигурен обходен маршрут през Пазарджик.   На място са изпратени пътни полицаи, които регулират движението.\r\nЗадимяване от сметището и ниска мъгла в района на Ихтиман силно затрудняват движението по магистралата още от снощи.  Няколко са настъпилите пътни инциденти, като един от тях е верижната катастрофа, съобщиха от МВР.", "date": "2018.10.09", "title": "Движението по автомагистрала \"Тракия\" при Ихтиман вече е отворено и в двете посоки"}
{"url": "https://www.actualno.com/politics/veche-ima-plan-za-dejstvie-po-zakonite-za-horata-s-uvrejdanija-no-protestite-ostavat-news_698953.html", "text": "  Подписахме план за действие по приемане на законодателството на хората с увреждания. Това обяви министърът на труда и социалната политика Бисер Петков след среща с протестиращите майки от инициативата „Системата ни убива”, предаде БГНЕС.     Министър Петков заяви, че поема ангажимент на 11 октомври проектът на Закон за хората с увреждания да влезе за обсъждане на Националния съвет за интеграция на хората с увреждания. На 16 октомври той трябва да бъде разгледан от Националния съвет за тристранно сътрудничество (НСТС), а на следващия ден да влезе за одобрение в Министерски съвет. На 19 октомври проектозаконът вече трябва да влезе в Народното събрание.   „Втората принципна позиция, около която се обединихме, е Законът за хората с увреждания и Законът за личната помощ да се разгледат в пакет от Народното събрание”, поясни социалният министър. Законопроектът за личната помощ, за който омбудсманът Мая Манолова и протестиращите майки настояват, е депозиран в парламента още през месец юни. Стана ясно, че двата закона могат да бъдат окончателно приети до средата на месец декември тази година и да влязат в сила от началото на следващата година.\r\n„Следващият ангажимент на правителството е в Закона за държавния бюджет за следващата година да бъдат предвидени 150 000 млн. лева допълнително от бюджета за политиките за хората с увреждания”, подчерта министър Петков.      От своя страна представителите на майките на деца с увреждания, които протестират с палатков лагер пред сградата на парламента от месеци, заявиха, че одобряват волята на управляващите и оцениха поетите ангажименти на изпълнителната власт като стъпка напред. Въпреки това те заявиха, че протестите им продължават до самия край на реформата.    Утре майките ще излязат пред Министерски съвет от 17:30 часа. Протести ще има и в други градове на страната.", "date": "2018.10.09", "title": "Вече има план за действие по законите за хората с увреждания, но протестите остават"}
{"url": "https://www.actualno.com/crime/bivsh-kriminalist-sybiraneto-na-dnk-ot-kriminalno-projaveni-v-bylgarija-e-izbiratelno-news_698804.html", "text": "  Някъде от началото на новото хилядолетие се запълва Националната база данни с ДНК на криминално проявени. Тя обаче не е много голяма, има само няколко хиляди профила. Това заяви бившият криминалист Иван Савов.     И тук идва недомислицата, категоричен беше Савов. По думите му, . Доколкото поддържам връзка с бившите си колеги, това не се е променило, добави бившият криминалист пред Нова телевизия. Той предупреди, че убиецът на Виктория Маринова може да е криминално проявен, да е хващан, но да не му е снето ДНК. Проблемът е организационен – една глупава недомислица. ДНК профилът е 100% сигурно доказателство, категоричен е Савов.   Доста нездрав шум се завъртя около този случай, а до голяма степен това размива истината и пречи на дейността на служителите. За мен има медиен балон, който се надува по този случай, смята Савов.\r\nБившият криминалист обясни, че при такива случаи се допускат всички възможни версии и всяка се изчиства на база обстоятелствата, които се уточняват. Лично на мен този случай ми прилича на извършен от психично обременен човек, каза Савов, който добави следното – ако говорим за поръчково убийство, т.е. за професионалист, той ще си свърши работата без да прави глупави ходове и да оставя толкова много следи, като ДНК.  Беше припомнен и случат с Тодор от Враца, когато също имаше огромно и подозрение как \"виновниците\" ще се измъкнат, а в крайна сметка посочените за виновници братя Иван и Десислав Дамянови , тъй като се оказа, че Тодор е починал заради сърдечни проблеми, а не от нанесен от тях удар - макар че сбиване е имало. Проблемът е, че хората нямат доверие на институциите и не вярват на това, което виждат с очите си. Хората не вярват на никой и ще спрат да вярват и на медиите заради такива балони, които се надуват като в случая, подчерта Савов.   Засега няма задържани заради бруталното убийство, но вече неофициално вървят слухове, че има заподозрян. Със сигурност обаче е ясно, че намереното ДНК на мястото, където беше открит трупът на Виктория, не съвпада с ДНК на нито един от най-известните престъпници в България, свързани с изнасилвания.\r\nОще не е ясно кога ще бъде погребана Виктория, тъй като разследващите продължават работа по търсене на улики, които да помогнат за разкриването на престъплението.    ", "date": "2018.10.09", "title": "Бивш криминалист: Събирането на ДНК от криминално проявени в България е избирателно"}
