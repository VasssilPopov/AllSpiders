{"url": "https://www.actualno.com/europe/protest-v-minsk-sreshtu-obedinjavane-na-belarus-i-rusija-news_1413444.html", "text": "      Около 1000 души в Беларус участваха в демонстрация срещу перспективата за по-тясно обединение с Русия.      Управляващият от дълги години Александър Лукашенко се срещна с руския си колега Владимир Путин в Русия в събота, за да обсъди \"ключови въпроси в нашите двустранни отношения, включително перспективите за задълбочаване на интеграцията\", според Кремъл.   Разгневени от потенциалната сделка, тълпи от предимно млади беларуси се насочиха към правителствената централа в столицата Минск, носещи табели, които гласиха: \" \" и \"Президентът продава страната ни\".\r\nМнозина размахваха знамена на ЕС или тези на опозицията. Полицията бързо се намеси, за да наблюдава демонстрацията, но не извърши арести.  Бившата съветска република формира номинален съюз с Москва през 90-те години на миналия век с тясно търговско и военно сътрудничество, но се разразиха спекулациите, че Лукашенко възнамерява да постигне .\r\n\"Забранено е докосването до страната без разрешението на хората\", заяви лидерът на опозицията Владимир Некляев.   Лукашенко, често наричан последния диктатор в Европа, и през ноември се оплака, че Русия непрекъснато \"промъква нови условия\" в споразумението, което се опитва да постигне.    Беларус, която не разполага с излаз на море, е  между Полша, Украйна и Русия, и е един от основните съюзници на Москва в Европа, въпреки че отношенията често са напрегнати.\r\nОколо 49,9% от беларусите искат страната им да остане напълно независима от Москва, показва проучване на Минската академия на науките, публикувано тази седмица.\r\nПривържениците на наброяват 36%, а 7,7% искат пълно обединение, сочи проучването.    ", "date": "2019.12.07", "title": "Протест в Минск срещу обединяване на Беларус и Русия "}
{"url": "https://www.actualno.com/crime/pusnaha-ot-aresta-sina-na-minu-stajkov-news_1413459.html", "text": "      Синът на бизнесмена Миню Стайков – Стайко, е пуснат от ареста. Той бе задържан за 72 часа за осуетяване на полицейска проверка, предаде Нова телевизия.      Той бе задържан на оживения столичен булевард \"Черни връх\"  в сряда. Тогава полиция спира за рутинна проверка две луксозни коли. Стайков осуетил проверката, поради което е задържан.   29-годишният мъж обяснил на полицаите, че тръгнал на автостоп за Айтос. Така попаднал в бронираната кола, с въоръжени мъже. Искал да пътува с влак, но променил мнението си. ", "date": "2019.12.07", "title": "Пуснаха от ареста сина на Миню Стайков"}
{"url": "https://www.actualno.com/asia/23-godishna-pochina-sled-kato-beshe-grupovo-iznasilena-i-zapalena-news_1413472.html", "text": "      Индийка на 23 години беше групово изнасилена и по-късно запалена от изнасилвачите си, след което е починала в болница в Делхи, предадоха Associated Press и DPA, позовавайки се на изявление на говорител на болницата.      Жената е нападната и запалена в щата Утар Прадеш на път за съдебно заседание по делото за изнасилването, в което тя обвиняваше петима мъже. Атаката бе извършена от група мъже, сред които двама от петимата ѝ предполагаеми изнасилвачи. Петима мъже бяха арестувани във връзка със запалването й, съобщи полицията.\r\nПострадалата е получила тежки изгаряния и в четвъртък е закарана по въздух от Утар Прадеш в болницата в Делхи, където е починала късно снощи.\r\nГлавният министър на Утар Прадеш Йоги Адитянат заяви, че случаят ще бъде разгледан при условията на бързото съдебно производство и че извършителите на престъплението ще бъдат наказани по най-строгия възможен начин.     Приянка Ганди, генерален секретар в Утар Прадеш на опозиционната партия Индийски национален конгрес, обвини щатските власти, контролирани от управляващата Индийска народна партия на премиера Нарендра Моди, че не са взели достатъчни мерки за гарантиране на сигурността на жените.\r\nУтар Прадеш, който е щатът с най-голямо население в Индия, е известен с големия брой престъпления срещу жени. Според най-скорошните официални данни за престъпността полицията е регистрирала над 4200 случая на изнасилване в Утар Прадеш през 2017 г.\r\nОт данните на правителството става ясно, че в цяла Индия изнасилванията през 2017 г. са били 33 658. Подозира се обаче, че истинският им брой е много по-голям, тъй като много индийки се страхуват да съобщят на властите, че са били изнасилени.      ", "date": "2019.12.07", "title": "23-годишна почина, след като беше групово изнасилена и запалена"}
{"url": "https://www.actualno.com/society/kat-otchete-50-katastrofi-njama-tejko-postradali-news_1413478.html", "text": "      В рамките на днешния ден са регистрирани около 50 инцидента, но няма сериозно пострадали и няма загинали хора. Това заяви на брифинг инспектор Лъчезар Близнаков от Националния координационен център за безопасно движение по пътищата.      Той уточни, че не са допуснати в страната след падналия леден дъжд в някои райони на страната.   \"През нощта падна леден дъжд. На магистрала \"Тракия\" движението беше изключително затруднено. В Пазарджик и Пловдив бяха спрени тежките товарни автомобили. Поетапно се възстановява и движението в района, допълни Близнаков.\r\n25 автомобила са изведени в 04:00 часа сутринта да обработват трасето на АМ \"Тракия\", като температурата е била - 6 градуса и започнало да вали леден дъжд, посочи Румен Сачандиск, директор на ОПУ-София.  Междувременно е станала верижна катастрофа, която е затруднила работата на екипите, поясняват още от полицията. ", "date": "2019.12.07", "title": "КАТ отчете 50 катастрофи, няма тежко пострадали"}
{"url": "https://www.actualno.com/curious/dneven-horoskop-za-8-dekemvri-news_1413483.html", "text": "       Овен       Тази неделя ви очаква голямо щастие, толкова голямо, че ще ви е трудно да се зарадвате. Празнувайте разумно. Телец Тази неделя ваш близък ще поиска помощ от вас. Преценете добре да ли не се въвличате в неприятна история и дали бихте издържали на развитието ѝ.   Близнаци Тази неделя е добре да се върнете към някои ваши забравени, но доста добри идеи. Има още живот в тях, опитайте се да възобновите изпълнението им. Рак     Поели сте по верен път. Само не се отегчавайте прекалено бързо. Има още време да вървите по него. Лъв Тази неделя може да бъдете обзети от силна амбиция. Не си мислете, че няма да имате сили да я осъществите. Съвсем скоро ще ѝ намерите място. Дева Тази неделя може да е прекрасна ако си наложите да мислите позитивно. Лесно е да се заровим в проблемите си, но така забавяме измъкването.   Везни Тази неделя бъдете по-умерени, но проигравайте развитието на ситуацията в главата си. Така ще може да реагирате навреме, когато е необходимо.    Скорпион Тази неделя не си правете излишни илюзии. Рискувате да се отнесете далеч от реалността, а това няма да е полезно за вас. Стрелец Сега е моментът да бъдете честни с ваш близък, на когото отдавна искате да кажете нещо. Все пак бъдете дипломатични. Козирог    Това е подходящ ден за покупки. Бъдете сигурни в нуждата и желанието си да придобиете въпросната вещ, преди да се решите. Водолей Тази неделя може да ви се стори безкрайна. Някой ще ви намекне, че иска да ви сподели тайна, но така и няма да се реши. Не го пришпорвайте. Риби Тази неделя може да бъдете изненадани от неприятно обстоятелство. Не правете от мухата слон, а вижте възможността за себе си в ситуацията. ", "date": "2019.12.07", "title": "Дневен хороскоп за 8 декември"}
{"url": "https://www.actualno.com/asia/izrael-predupredi-gotovi-sme-da-udarim-iran-news_1413480.html", "text": "      Израел е готов да бомбардира Иран, за да му попречи да произвежда ядрени оръжия, заяви израелският външен министър Израел Кац в интервю за италианския всекидневник Corriere Della Sera.      \"Дали бомбардирането на Иран е решение, което разглежда Израел? Да, има такава възможност. Няма да позволим на Иран да произвежда или да си набавя ядрени оръжия от другаде. Ако това е последният възможен начин за предотвратяване на подобна дейност, тогава ще действаме с военни средства\", каза Кац.   В интервюто израелският дипломат №1 разкритикува европейските държави, че подкрепят твърдата позиция на иранците, след като САЩ, водени от президента Доналд Тръмп, се оттеглиха от ядрената сделка с Иран, постигната през 2015 г.\r\n\"Докато иранците се заблуждават, че имат  европейска подкрепа, ще им бъде трудно да се оттеглят\", каза Кац.  Той каза по време на външнополитическа конференция в Рим, че е крайно време западните и арабските страни \"да сформират коалиция, която и да го принуди да спре ядрената си програма\".  ", "date": "2019.12.07", "title": "Израел предупреди: Готови сме да ударим Иран "}
{"url": "https://www.actualno.com/moresport/na-jivo-galavecherta-na-antyni-djoshua-i-andi-ruis-v-sauditska-arabija-news_1413496.html", "text": "      Най-голямото зрелище от световния беше оставено за края на годината. В една изключителна галавечер в Саудитска Арабия ще станем свидетели на куп страхотни битки на ринга, а голямата атракция безспорно е двубоят - Анди Руис. Двамата ще \"закрият\" спектакъла с реванша помежду си, след като преди 6 месеца мексиканецът нанесе първото поражение в професионалната кариера на смятания за непобедим британец.      Всичко по-интересно около галавечерта в \"Дирия Арена\" може да следите . Мачовете стартират към 17:00 часа българско време!    19:00: Махамадрасул Мажидов - Том Литъл  20:00: Филип Хргович - Ерик Молина \r\n20:45: Дилиън Уайт - Мариуш Вах \r\n21:45: Майкъл Хънтър - Александър Поветкин    23:00: Антъни Джошуа - Анди Руис    ! Саудитска Aрабия се превърна изненадващо в домакин на реванша между Антъни Джошуа и . Еди Хърн обяви, че ще направи най-добрата боксова галавечер някога и, въпреки че залата не е разпродадена, импресариото е готов да затвърди връзките, създадени в арабския свят, подготвяйки поредица от събития, на които Джошуа да се изправи и срещу Дионтей Уайлдър, и срещу Тайсън Фюри. Както е известно, само от този двубой бившият шампион ще вземе 66 милиона паунда. \r\nИначе самата галавечер е безспорно най-силната в тежка категория от години насам. На ринга ще се завърне Дилиън Уайт, който има едно от най-тежките препятствия в кариерата си - Мариуш Вах. Бившият претендент не е единственото \"марково\" име, което ще се качи на ринга, тъй като и Александър Повткин има сериозен двубой.   Може да следите черешката на тортата . ", "date": "2019.12.07", "title": "НА ЖИВО: Галавечерта на Антъни Джошуа и Анди Руис в Саудитска Арабия"}
{"url": "https://www.actualno.com/tips/zalozi-po-koleda-predizvikatelstvo-ot-20-do-5000-leva-s-futbolni-prognozi-zalog-4-news_1413449.html", "text": "      Началото на рубриката \"от 20 до 5000 лева\" засега е много добро, след като като първите 3 залога излязоха, и вече сме натрупали 67.48 лв. в сметката, която стартирахме в сайта на Националната лотария. Както ви информирахме по-рано тази седмица, започнахме тази специална рубрика за с идеята да си направим един чудесен , а по възможност и на тези от вас, които са любители на . Разбира се, и късметът трябва да е с нас, но началото на рубриката е обещаващо поне засега.      Продължаваме днес към залог №4, като предизвикателството изпълняваме , заради високите коефициенти, които предоставя. Все още може да се включите в нашето приключение при желание, а ако нямате акаунт, то може да се възползвате от страхотния .    В рамките на следващите 2-3 седмици ще се опитаме да превърнем сумата от 20 лева в 5000 с познанията, които имаме върху футболната игра. За целта ще са необходими около 15 поредни успешни залога, което е много трудоемка задача, но не и невъзможна. Ще използваме коефициенти между 1.30 и 1.60, търсейки най-оптималните залози всеки ден.   : Предизвикателството ще бъде разделено в две части. В момента, в който достигнем 500 лева в сметката (около 8 поредни успешни залога), ще извадим 200 лева, за да сме сигурни, че ще има поне утешителна награда, ако предизвикателството се окаже неуспешно. Очакваме в рамките на 15 (до 20) залога предизвикателството да бъде изпълнено. В света на  , а още повече когато търсим 15-ина поредни успешни прогнози. Правим го за забавление и с надеждата, че късметът ще ни се усмихне.         РБ Лайпциг - Хофенхайм, 16:30 часа българско време : Над 2.5 гола (коефициент 1.40)\r\nСлед успешнте първи два залога, сумата в нашата сметка е 67.48 лв. Поставяме я на споменатата прогноза и играем за 94.47 лв. \r\nНе забравяйте, че може да активирате , ако досега не сте се възползвали от него, като по този начин ще удвоите средставата си до 100 лева.     ", "date": "2019.12.07", "title": "Залози по Коледа: Предизвикателство от 20 до 5000 лева с футболни прогнози, залог №4"}
{"url": "https://www.actualno.com/europe/frenski-kmet-zabrani-horata-da-umirat-v-pochivni-dni-i-praznici-news_1413495.html", "text": "      Кметът на френската община Грел  Изабел Дюжелe издаде заповед,  която забранява на жителите да умират вкъщи през почивните дни и празниците, е видно от сайта на общината.      Нареждането е с цел да се обърне внимание на липсата на лекари в общината.\r\n\"Зад провокативния указ, забраняващ умирането вкъщи през почивните дни и празниците, има огромно нещастие за много жители заради здравословното състояние\", каза кметът.\r\nДюжелe пояснява, че проблемът е свързан с изключителен недостиг на специалисти и се нуждае от незабавно разрешаване.  Телевизия CNews отбелязва, че кметът е взел това решение, след като миналата неделя е трябвало да потърси специалист, който да потвърди смъртта на един от жителите на общината, тъй като лекуващият лекар не е бил дежурен, а линейката е била подчинена на друга община, където липсват специалисти.\r\nСлед 10-часово издирване те все пак успели да намерят лекар чак в съседен окръг,  но кметът решил, че не е готов да преживее отново ситуацията и издал подходящо постановление, за да привлече вниманието към проблема. ", "date": "2019.12.07", "title": "Френски кмет забрани хората да умират в почивни дни и празници"}
{"url": "https://www.actualno.com/starazagora/uchrediha-ejegodna-stipendija-na-imeto-na-kazanlychanina-georgi-pejchinov-news_1413384.html", "text": "      Ежегодна стипендия на името на казанлъчанина Георги Пейчинов, напуснал без време този свят, учреди Общото събрание на Клуб \"Раунд Тейбъл 5 Варна\". С нея ще се подпомагат деца и младежи с постижения в областта на науката, изкуството и спорта от Казанлък. За 2019-а тя ще бъде в размер на 1000 (хиляда) лева.      До 30 декември от \"Раунд Тейбъл 5\" приемат заявления от кандидат-стипендианти на имейл: . \r\nВече шест години членовете на \"Раунд Тейбъл 5 Варна\" подпомагат талантливи младежи, които се развиват в областта на науката, изкуството и спорта. Младият и талантлив Георги Пейчинов е дългогодишен член и ярък доброволец на втората локална \"маса\", тази във Варна, на най-голямата доброволческа организация за мъже в света \"Раунд Тейбъл\".\r\nОрганизацията \"Раунд Тейбъл България\" съществува от 20 години, създадена е в Пловдив, където и днес работи \"маса\" от млади професионалисти. За 5-годишното си съществуване \"Раунд Тейбъл 5 Варна\" успява да привлече вниманието на международните си колеги с множеството инициативи, които осъществява във Варна.    ", "date": "2019.12.07", "title": "Учредиха ежегодна стипендия на името на казанлъчанина Георги Пейчинов"}
{"url": "https://www.actualno.com/burgas/otkriha-tjalo-na-myj-v-moreto-kraj-burgas-news_1413511.html", "text": "      Тяло на мъж е открито в морето край Моста в Бургас, предаде Агенция \"Фокус\".      Малко преди 19:00 часа в Първо Районно управление на МВР - Бургас е получено съобщение от случайно разхождащ се по моста жител на града, че е забелязал във водата тяло на мъж, съобщи говорителката на полицията в Бургас Цветелина Радева.   Своевременно към мястото на инцидента са се отправили полицейски служители и екип от \"Пожарна безопасност и защита на населението\".\r\nПовикан е и катер на \"Морска администрация\" за изваждането на тялото на мъжа, чиято самоличност към момента не е установена.   ", "date": "2019.12.07", "title": "Откриха тяло на мъж в морето край Бургас"}
{"url": "https://www.actualno.com/europe/rusija-pokani-erdogan-na-parada-za-denja-na-pobedata-news_1413452.html", "text": "      Русия покани турския президент Реджеп Тайип Ердоган на честването в Москва по повод 75-ата годишнина от победата над Нацистка Германия на 9 май 2020 г. Това съобщи за \"Спутник\" говорителят на руското посолство в Анкара Ирина Касимова.      Изпратена е покана на президента на Турция, очакваме неговото решение, заяви тя.   Русия вече изпрати покани на няколко световни лидери, сред които , премиерът на Великобритания Борис Джонсън и севернокорейският лидер Ким Чен-ун.\r\nПрисъствието си на честванията за вече са потвърдили и лидерите на Куба, Франция и Сърбия.  Русия отбелязва победата във с традиционен военен парад на емблематичния Червен площад.\r\nРуснаците наричат Велика отечествена война периодът между 22 юни 1941 г. - начало на германската инвазия в СССР - и падането на нацисткия режим през май 1945 г.   Нацистка Германия подписва безусловна капитулация на 8 май 1945 г. пред маршал Георгий Жуков, с което се слага край на Втората световна война в Европа.     ", "date": "2019.12.07", "title": "Русия покани Ердоган на парада за Деня на победата"}
{"url": "https://www.actualno.com/society/novinite-naj-vajnoto-za-denja-7-dekemvri-news_1413515.html", "text": "             Редакционният екип на ви представя най-важните новини за изминалия ден, 7 декември. Разследването срещу главния прокурор и неговите заместници да се провежда от завеждащия инспектората на прокуратурата, предвиждат приетите днес от правителството допълнения на Наказателно-процесуалния кодекс.  Целта на законопроекта е изпълнение на препоръките на Механизма за сътрудничество и проверка на Европейския съюз посредством въвеждането на ефективен и съобразен с действаща конституционна уредба модел, гарантиращ разследванията срещу главния прокурор и неговите заместници, предаде БГНЕС. Създаваме нова правна фигура – прокурор, завеждащ инспектората на ВКП. Той ще се избира с мнозинство от 2/3 на прокурорската колегия. Мандатът му ще е 7 г. Това обяви премиерът Бойко Борисов преди началото на извънредното заседание на МС, предаде БГНЕС. То е предизвикано от препоръките на Венецианската комисия и желанието на държавата ни да се съобрази с тях.     \"От сутринта премиерът Борисов събра ритуално министрите и започна да разказва баснята за промени в НПК и Закона за съдебната власт, с които се въвеждала фигурата на т.нар. \"независим\" прокурор. Той щял да разследва главния прокурор и това отговаряло на изискванията на Венецианската комисия. Щял да извършва разследвания на главния прокурор от позицията си на, забележете, началник отдел във Върховната касационна прокуратура\".\r\nТова написа Мая Манолова, председател на \"Изправи се.БГ\" в страницата си във Facebook по повод промените в НПК и Закона за съдебната власт, които кабинетът внася, за създаването на фигурата на \"независимия\" прокурор. Въздухът в няколко града на страната е бил в пъти по-мръсен от допустимото последните часове. Това сочат данните за София, Пловдив, Враца, Ямбол, Кюстендил и Свищов, предаде Нова телевизия.   В петък станцията в \"Хиподрума\" е отчела средно 150 микрограма на кубичен метър фините прахови частици, при норма - 50. Тази сутрин пък нивото е било малко над 50. Катастрофа на магистрала \"Тракия\" задръсти движението. Сблъсъкът е станал на около 25 км преди столицата. Към момента е образувана опашка от над 7 километра. Някои шофьори предприемат обходните маршрути през Вакарел и Ихтиман, но се съобщава, че и там пътищата също са задръстени. Атина и Анкара са близо до въоръжен конфликт, след като Турция подписа споразумение за демаркация с Либия, обвързващо с изключителна икономическа зона, която обхваща гръцките териториални води.\r\nСпоразумението, подписано на 27 ноември, предвижда коридор, простиращ се по източното Средиземноморие между бреговете на Турция и Либия, и \"рязане\" честта от морето, върху която Гърция твърди, че има права, съобщи телевизия \"Ал Джазира\". Верижна катастрофа e станала на \"Цариградско шосе\" в София, съобщава bTV. Около десет автомобила са се сблъскали. Вероятната причина за пътния инцидент са големите поледици по пътищата тази сутрин. До момента няма данни за пострадали. Русия не може да прекрати доставките на газ през Украйна, тъй като се грижи за интересите на европейските и украинските потребители. Това заяви министър-председателят на Руската федерация Дмитрий Медведев в телевизионно интервю, предава TACC.\r\n\"Това (прекратяването на доставките) е невъзможно по друга причина. Все пак трябва да мислим за европейските потребители и за украинските си колеги\", подчерта премиерът. В опит да предотврати хаоса, дългите опашки и напрежението в предстоящата голяма смяна на документите за самоличност на милиони българи, МВР стартира кампания за предсрочната им подмяна, пише в. \"Сега\". Напомняме, че алармира за проблема още през ноември.\r\nПрез следващите две години трябва да бъдат издадени над 3.3 млн. нови лични карти и задгранични паспорти, тъй като 10-годишната им валидност изтича. Освен това трябва да бъдат сменени и огромен брой шофьорски книжки, което допълнително ще натовари работата на администрацията на МВР в страната. Историята, която богатите западноевропейски държави си разказват, е хубава: те са щедри души, помагащи на по-бедните си източни съседи, които разчитат на субсидии от ЕС и добрата воля на т.нар. \"нетни платци\". Те също така обичат да обрисуват тези страни като неблагодарни получатели на помощ, като посочват евроскептичната реторика на лидери като унгарския премиер Виктор Орбан и полския лидер Ярослав Качински.\r\nНо по-голямата макроикономическа картина разказва друга история. Противно на популярната мъдрост, повечето пари в Европа текат от Изток на Запад, а не обратното. Моето предложение ще бъде – БНТ и БНР, където държавата дава финансирането да станат безплатни по време на избори за всички политически партии. Това каза по време на извънредно заседание на Министерски съвет премиерът Бойко Борисов, предаде Агенция \"Фокус\". ", "date": "2019.12.07", "title": "Новините: Най-важното за деня, 7 декември"}
{"url": "https://www.actualno.com/america/sankcii-sreshtu-severen-potok-2-sa-chast-ot-voennija-budjet-na-sasht-news_1413451.html", "text": "      Сенатът на САЩ включи санкциите срещу в своя законопроект за бюджета за отбрана за 2020 г., съобщи Bloomberg.      Според агенцията ограничителните мерки ще засегнат плавателните съдове, които полагат тръбопровода, и ръководителите на свързани с него  компании. Може да им бъдат отказани визи и блокирани транзакции с имуществото им в САЩ.\r\nСенаторите възнамеряват да настояват законопроектът да бъде приет в този му вид, тъй като те са разочаровани от неспособността на президента Доналд Тръмп да възпрепятства изпълнението на проекта, пише Bloomberg.   По-рано плановете за включване на в законопроекта за бюджета за отбрана бяха обявени от ръководителя на комисията по външни отношения на Сената Джим Риш.  Според него представители на горната камара на Конгреса са принудени да предприемат подобна стъпка, тъй като \"прозорецът на възможностите се затваря\" и по-голямата част от тръбопровода вече е изграден.\r\nРиш смята, че заплахата от ограничителни мерки ще принуди строителните компании да откажат да участват в проекта. И ако се прилагат санкциите, тогава Русия ще трябва да търси нови изпълнители, посочва той.      ", "date": "2019.12.07", "title": "Санкции срещу \"Северен поток-2\" са част от военния бюджет на САЩ"}
{"url": "https://www.actualno.com/asia/sasht-podnoviha-pregovorite-s-talibanite-v-katar-news_1413464.html", "text": "      Вашингтон поднови преговорите с талибаните в Катар в събота, заявиха двете страни, 3 месеца след като президентът Доналд Тръмп рязко спря дипломатическите усилия, които биха могли да сложат край на най-дългата война в Америка.      През септември САЩ и талибаните бяха на прага на подписването на споразумение, което щеше да накара Вашингтон да започне да изтегля хиляди войници в замяна на гаранции за сигурност.   Очакваше се също то да проправи пътя към директните преговори между талибаните и правителството в Кабул и в крайна сметка до възможно мирно споразумение след повече от 18 години война.\r\nНо същия този месец Тръмп нарече многогодишните усилия \"мъртви\" и оттегли поканата към бунтовниците да се присъединят към тайни разговори при  оттеглянето си в САЩ в Кемп Дейвид след убийството на американски войник.  \"САЩ се присъединиха днес към преговорите в Доха. Фокусът на дискусията ще бъде намаляването на насилието, което води до вътрешноафганистански преговори и прекратяване на огъня\", заяви американски източник, информиран за случващото се.\r\nГоворителят на талибаните в Катар Сухаил Шахин потвърди разговорите в своя акаунт в Twitter, като заяви, че те са възобновени \"от мястото, където са били прекъснати\".   \"Разговорите се въртяха около подписването на споразумение и свързаните с него въпроси. Преговорите ще се възобновят утре\", написа той.     ", "date": "2019.12.07", "title": "САЩ подновиха преговорите с талибаните в Катар "}
{"url": "https://www.actualno.com/analysis/poveche-pari-v-es-tekat-ot-iztok-na-zapad-a-ne-obratnoto-news_1413422.html", "text": "      Историята, която богатите западноевропейски държави си разказват, е хубава: те са щедри души, помагащи на по-бедните си източни съседи, които разчитат на субсидии от ЕС и добрата воля на т.нар. \"нетни платци\". Те също така обичат да обрисуват тези страни като неблагодарни получатели на помощ, като посочват евроскептичната реторика на лидери като унгарския премиер Виктор Орбан и полския лидер Ярослав Качински.      Но по-голямата макроикономическа картина разказва друга история. Противно на популярната мъдрост, , а не обратното.   Когато страните от Източна Европа започнаха да се присъединяват към Европейския съюз, беше сключена сделка. Източните правителства се съгласиха да премахнат търговските бариери, така че западните компании да имат достъп до огромна група потребители нетърпеливи, за да се възползват максимално от своя нов капиталистически начин на живот. В замяна западните правителства обещаха да прехвърлят парите на ЕС на изток, за да може бившият съветски блок да изгради инфраструктурата, от която се нуждаеше отчаяно.\r\nИнвестициите се изливаха на Изток. Бившите държавни лицензи се купуваха за оскъдни средства, а . В резултат на това изискани потребителски стоки навлизат в източните домакинства. Големи чекове се пишеха в най-слабо развитите региони.  Това беше приветствано като успех. Работеше магията на \"кохезионната политика\" на ЕС: Изтокът започна да настига останалата част от клуба. Но най-големите \"победители\" в това развитие са западноевропейските страни, някои от които сега затягат кесиите си и настояват, че вече не могат \"да плащат значително повече на ЕС, отколкото после получаваме\".\r\nВ действителност парите, които западните страни изпращат в Източна Европа чрез , бледнеят  в сравнение с .\r\nМежду 2010 г. и 2016 г. Унгария, Полша, Чехия или Словакия получиха еквивалента на от 2% до 4% от своя БВП като еврофондове. Но притокът на капитал, излизащ от тези страни през същия период, беше между 4% и близо 8% от БВП.       Западноевропейските компании също печелят големи пари от обществени поръчки, финансирани от ЕС в Източна Европа. Първата високоскоростна влакова линия, пресичаща Балтика, е проектирана от испански, немски и френски фирми. Първата голяма поръчка за строителство на проекта беше възложена на белгийска компания.\r\nТази динамика виждам лично, когато съм вкъщи в Румъния, където местните супермаркети принадлежат на вериги, притежавани от Франция, като Carrefour или Auchan. Моят телефонен оператор е френски. Водата, която излиза от чешмата ми, се осигурява от френска компания. Аз също плащам сметката си за газ във френска мултинационална компания - чрез банка, собственост на Франция.\r\nПритокът на богатство от Изток към Запад може да се види и в , които регионът е преживял - огромна цена, която не фигурира в екселските таблици за преговарящите за бюджета на ЕС.\r\nВземете например здравния сектор. Никакви европейски средства не компенсират 10-те процента румънски лекари, които всяка година напускат страната, за да лекуват пациенти на Запад, например. Страната вече е загубила половината от лекарите си между 2009 и 2015 г.\r\nМалко след присъединяването на Полша над 60% от студентите по медицина пети и шести курс заявиха, че планират да работят в чужбина; в България тази цифра нарасна до 90%.      В преговорите за следващия седемгодишен бюджет европейските лидери биха могли да разгледат по-голямата картина. Разговорите не могат да се отнасят само за публичните пари и не бива да се превръщат в кавга между \"нетни участници\" и \"нетни бенефициенти\".\r\nИдеята, че в бюджетната игра на ЕС има \"губещи\" и \"победители\", е икономически погрешна - всички сме нетни бенефициенти на единния пазар на ЕС. Освен това е политически опасно.\r\nBrexit ни показа, че когато основните политици започнат да казват, че трябва да получат обратно \"парите си\", тогава популистите започват да твърдят, че страната трябва да \"вземе обратно контрола\".\r\nЕС е голяма сделка, която  е от полза за всички ни, стига всички да си спомнят, че както играят своята роля, така и плащат за нея. . Крайно време е западните политици да кажат на своите избиратели колко много техните страни се възползват от разширяването на блока на Изток.     ", "date": "2019.12.07", "title": "Повече пари в ЕС текат от Изток на Запад, а не обратното "}
{"url": "https://www.actualno.com/europe/putin-i-lukashenko-pregovarjaha-na-tymno-news_1413487.html", "text": "      По време на преговори между президентите на Русия и Беларус Владимир Путин и Александър Лукашенко в Сочи неочаквано спрял токът. Това станало след встъпителните думи на двамата политици, съобщава РИА Новости.      Путин на шега казал, че в сградата свършил токът. Лукашенко в отговор допуснал, че зад аварията стои говорителят на Кремъл Дмитрий Песков: \"Зад всичко това стои Дима Песков, зная го.\"\r\nДелегациите се поразсмели и продължили преговорите.   Преговорите се водят в резиденцията Бочаров ручей в Сочи. В срещата участват и премиерите на двете страни.  Срещата е в навечерието на 20-та годишнина от договора за създаване на съюзна държава. Очаква се за разглеждане на президентите да бъдат представени 30 пътни карти за .\r\nОткривайки преговорите, Путин изразил надежда, че Москва и Минск ще продължат да работят за сближаване, преди всичко в икономиката и социалната сфера, и че хората ще получат осезаеми преимущества от интеграцията.\r\nЛукашенко отбелязал, че за интеграцията предстои да се направят още немалко неща. Преди всичко според него трябва да се създадат равни условия за предприятията от двете страни.     ", "date": "2019.12.07", "title": "Путин и Лукашенко преговаряха \"на тъмно\" "}
{"url": "https://www.actualno.com/moresport/vijte-koja-televizija-shte-predava-boksovija-mach-antyni-djoshua-andi-ruis-news_1413446.html", "text": "      Часът за дългоочаквания реванш между и Анди Руис най-накрая настъпи.      В събота вечерта британският феномен ще се опита да защити реномето си и да възвърне поизгубеното самочувствие, след като на 1-и юни тази година претърпя най-тежкото поражение в кариерата си, бивайки нокаутиран от мексиканския си опонент.\r\nТака нанесе първа загуба на Джошуа в професионалния бокс, а в същото време отне и трите му световни титли - на IBF, WBA и WBO. \r\nСега британецът е готов за категоричен реванш и се надява да върне нокаута на своя съперник и да покаже, че е по-добрият от двамата боксьори. Също така Джошуа иска да се върне в правилната посока, която да го отведе до събиране на всички титли в тежка категория. Това обаче минава през задължителен успех над Руис.  Може да следите всичко около мача . \r\nДвамата се изправят един срещу друг в Саудитска Арабия в събота вечер, а зрелището в тежка категория ще бъде предавано в български ефир (к . ", "date": "2019.12.07", "title": "Вижте коя телевизия ще предава боксовия мач Антъни Джошуа - Анди Руис"}
{"url": "https://www.actualno.com/politics/manolova-borisov-simulira-reforma-i-zablujdava-naroda-news_1413500.html", "text": "       \"От сутринта премиерът Борисов събра ритуално министрите и започна да разказва баснята за промени в НПК и Закона за съдебната власт, с които се въвеждала фигурата на т.нар. . Той щял да разследва главния прокурор и това отговаряло на изискванията на Венецианската комисия. Щял да от позицията си на, забележете, началник отдел във Върховната касационна прокуратура\".      Това написа Мая Манолова, председател на в страницата си във Facebook по повод промените в НПК и Закона за съдебната власт, които кабинетът внася, за създаването на фигурата на \"независимия\" прокурор.   Според Манолова става дума за \"съшита с бели конци заблуда, в която Борисов опитва да вкара и българското общество, и експертите, и международните институции.\" Тя определя предложенията на премиера и кабинета като \"безполезни\" и представляващи \"симулация на съдебна реформа\".\r\nМанолова смята, че такава \"може да се постигне единствено и само с промени в Конституцията\", каквато премиерът \"съзнателно не предприема\".  Според председателят на \"Изправи се.БГ\" правителството \"предлага фигура, непредвидена в Конституцията – на т.нар. \"независим\" прокурор, който щял да разследва началника си – главния прокурор. За всеки юрист в държавата е ясно, че според  Конституцията няма \"независим\" прокурор – пише го в чл. 126 от Основния закон. Затова и Венецианската комисия посочва, че независимо разследване може да се осъществява от независима фигура, извън системата на прокуратурата\". \"Според правителството фигурата на \"независимия\" прокурор щяла да се избира от членове на ВСС – от прокурорската квота – които след като излязат от ВСС обаче, остават подчинени на главния прокурор\", казва още Манолова и добавя, че вместо тези промени, могат да се предприемат полезни и ефективни реформи.       \"Ако иска Борисов да му повярват хората, че не разказва басни с живо включване от заседанията на МС, а мисли за реална реформа на съдебната власт в страната, би могъл да направи следните 3 неща:\r\n1. Да проведе реформата чрез конституционни промени, като събере конституционно мнозинство. Нали имаше политически партньори и стабилно мнозинство? Защо не го прави? Няма 160 гласа ли? Или няма политическа воля?\r\n2. Ако му е толкова \"спешно\", в края на 10-та година от управлението му като премиер, да инициира истински, а не фасадни промени в Закона за съдебната власт и НПК – такива, каквито са посочени в становищата на Комитета на министрите на Съвета на Европа и Венецианската комисия.\r\n3. Депутатите му да предложат и гласуват промяна на структурата на ВСС, така че да се увеличи броят на съдиите, избирани от съдии, каквато е препоръката на Венецианската комисия\".\r\n\"Днес премиерът не направи нищо от това. Озадачаващо е, че и опозицията, и парламентарните партии не излизат с позиции. Затова наричам маневрата в Министерски съвет от сутринта басня. И призовавам г-н Борисов да не вкарва в умишлена заблуда хората – номерът няма да мине\", смята още Манолова.      По думите й \"предложените промени са очевидно противоконституционни и след като кабинетът ги приеме \"спешно\", все ще се намери орган, от оправомощените, който пък спешно да сезира Конституционния съд\".\r\nВ края на позицията си Манолова е скептична, че \"опитът Венецианската комисия да стане част от ловката маневра на Борисов ще мине\".  ", "date": "2019.12.07", "title": "Манолова: Борисов симулира реформа и заблуждава народа"}
{"url": "https://www.actualno.com/europe/danija-podgotvja-zakon-za-chist-vyzduh-news_1413503.html", "text": "      Законопроект задължава властите на Дания редовно да предприемат мерки, за да бъдат съкратени емисиите на въглероден диоксид със 70% до 2030 г. Очаква се законът да бъде приет през февруари догодина.      Датското правителство на социалдемократите и 7 други партии от страната съгласуваха законопроекта, целящ съкращаване на вредните емисии в атмосферата.\r\nПланира се съкращаване на вредните емисии със 70% до 2030 г. в сравнение с нивата от 1990 г., съобщава сайтът на датското министерство за климата и енергетиката.   Освен това до 2050 г. трябва да бъде постигната климатична неутралност, т.е. емисиите от въглероден диоксид не бива да превишават обема, който може да бъде абсорбиран.  Предполага се, че тези цели ще станат задължителни както за настоящото правителство, така и за онези, които идват на власт в бъдеще. Законопроектът съдържа и междинни цели, постигането на които трябва да се преразглежда редовно. За тези цели се планира разширяване на състава на Съвета по климата в страната и увеличаване на финансирането му.\r\nДатският парламент (Фолкетинг) ще гласува документа през февруари 2020 г. Очаква се законът да бъде приет, тъй като представители на партии, които го одобриха, заемат 167 от 179 места във Фолкетинга.\r\nДатската асоциация за опазване на околната среда похвали законопроекта, като го нарече \"исторически ход\". Консолидирането на мерките за климата в законодателството говори за ефективността на екологичните протести, се казва на сайта на асоциацията.     ", "date": "2019.12.07", "title": "Дания подготвя закон за чист въздух "}
{"url": "https://www.actualno.com/politics/borisov-predlaga-bnt-i-bnr-da-stanat-bezplatni-po-vreme-na-izbori-news_1413391.html", "text": "      Моето предложение ще бъде – БНТ и БНР, където държавата дава финансирането да станат безплатни по време на избори за всички политически партии.      Това каза по време на извънредно заседание на Министерски съвет премиерът Бойко Борисов, предаде Агенция „Фокус“.   Демокрацията е доказала, че с работеща многопартийна система, дава най-добри резултати. Така че дебатът за какво да се харчи субсидията - да има правила за какво може да се харчат парите“, заяви Бойко Борисов.\r\n„Ние сме били против, след референдума да се увеличават партийните субсидии. Но знаете, в парламента се предизвиква криза – беше прекъснато заседанието на парламента. Няколко пъти говорих с финансовия министър, с Валери Симеонов, не можехме да направим кворум да приемем бюджета.  За мое най-голямо съжаление, в момента, в който гласувахме партийните субсидии, 30 точки ги минахме за половин час. Сиреч, оказа се, че другите парламентарни групи се интересуват от тази точка само в бюджета.\r\nЗа мен бюджетът беше по-важен, защото става въпрос цяла година какво ще работи държавата, общините и министерствата и заетите в производството хора да бъдат спокойни. Но тази тема няма да я сваля от нашето внимание.\r\nЗатова възлагам анализ на финансовия министър, защото сега ние на сляпо подкрепихме предложението на БСП, за да се приеме бюджетът – откъде дойде цифрата 8 лв., на база на какъв анализ“, допълни още премиерът Борисов.        За мониторинговия механизъм Когато се обсъждаха мониторинговия механизъм за България, изпратих едно писмо до председателя на Европейската комисия (ЕК), с което исках указания да чуем какво трябва да направи България, за да отпадне механизмът. Препоръката беше да се обърнем с промените и предложенията, които имаме към Венецианската комисия“, обясни премиерът.\r\n„Направихме го. Голяма група експерти от Венецианската комисия дойдоха в България, срещаха се с всички, включително и с мен. Вчера им беше финалното заседание, излезе документ 16-17 страници, анализ, исторически с препоръки и така, както бях поел ангажимент с извънредно заседание“, допълни той.\r\n„Извънредността на заседанието е да се покаже желанието да се съобразим с всички препоръки от Венецианската комисия. В тази единствена точка днес - проект на решение за одобряване на проект за Закон за допълнение на допълнение на наказателно-процесуалния кодекс, която се надявам да приемем след като Дани Кирилов докладва“, каза още Борисов.\r\n„Преди няколко дена новият председател Урсула фон Делайен подробно я запознах и веднага решението днеска по надлежния ред ще изпратим на заинтересованите комисари и до нея, лично нашето решение. С ангажимента, който имаме ГЕРБ и Обединени патриоти в парламента да бъде подкрепен, за да стане максимално бързо“, каза още той.       ", "date": "2019.12.07", "title": "Борисов предлага БНТ и БНР да станат безплатни по време на избори"}
{"url": "https://www.actualno.com/crime/verijna-katastrofa-na-carigradsko-shose-v-sofija-video-news_1413381.html", "text": "      Верижна катастрофа e станала на \"Цариградско шосе\" в София, съобщава bTV.      Около десет автомобила са се сблъскали. Вероятната причина за пътния инцидент са големите поледици по пътищата тази сутрин. До момента няма данни за пострадали.  Денят започна с минусови температури. В Западна и Централна България има условия за поледици.  Лошото време, придружено с поледица, мъгли и леден дъжд, предизвика редица катастрофи в страната.\r\nИнформация за пътен инцидент има и на Северна скоростна тангента по данни на bTV. В Благоевградска област камион е скъсал мантинела и е паднал от 5 метра.\r\nВременно е ограничено и движението на АМ \"Струма\" в посока ГКПП \"Кулата\" (движение в една лента) и на АМ \"Тракия\" в посока София поради катастрофи.       Поради обработване на пътната настилка срещу заледяване е ограничено движението в проход \"Гълъбец\", път II-16 Нови Искър - Елисейна и по път I-6 Пирдоп - Елин Пелин.\r\nОт АПИ съобщават, че всички машини са в пълна мобилизация за почистване на пътищата и в момента настилките се обработват за движение при зимни условия.\r\nТе призовават шофьорите да се движат с повишено внимание по републиканските пътища заради силно заледените пътни настилки в района на София и Кюстендил вследствие на падналия леден дъжд и отрицателните температури.\r\nИнформация за актуалната пътна обстановка в страната може да бъде получена от интернет страницата на АПИ - api.bg , както и на телефон 0700 130 20 в АПИ. ", "date": "2019.12.07", "title": "Верижна катастрофа на \"Цариградско шосе\" в София (ВИДЕО)"}
{"url": "https://www.actualno.com/america/vyrhovnijat-syd-zasega-blokira-smyrtnoto-nakazanie-v-sasht-news_1413512.html", "text": "      Върховният съд на САЩ блокира плановете за връщане на смъртното наказание на федерално равнище, предаде DPA.      Съдът отхвърли спешно искане от правителството да се допусне възобновяване на екзекуциите след пауза от 16 години. Това спира изпълнението на смъртните присъди на четирима души, планирано през следващите седмици.\r\nТова решение на Върховния съд обаче е временно, а през следващите два месеца най-висшата съдебна инстанция ще разгледа въпроса по същество, отбелязва AFP.\r\nПрезидентът Доналд Тръмп е ярък , а администрацията му се опита да възстанови тази практика.  Всеки американски щат решава поотделно дали да налага смъртни присъди. Федералната система е отделна от тези на 50-те щати.   Последната федерална екзекуция в САЩ е извършена през 2003 г. През последните 45 години само трима души са екзекутирани на федерално ниво в САЩ, в това число Тимъти Маквей, който извърши атентата в Оклахома сити през 1995 г., убивайки 168 души. Той беше екзекутиран през 2001 г.\r\nСамо няколко щата, най-вече в консервативния Юг, все още прилагат смъртното наказание. От 25-те екзекуции през 2018 г. 13 са извършени в Тексас.    Повечето престъпления се гледат от съд на щатско ниво, но федералните съдилища могат да бъдат сезирани за тежки престъпления като атентати или престъпления на расистка основа или за престъпления, извършени във военни бази или индиански резервати.\r\nСпоред допитванията подкрепата за смъртното наказание сред американците намалява. Сега 54% от американците са съгласни да има смъртно наказание за убийци, а в началото на 80-те години те бяха 80%, отбелязва AFP. ", "date": "2019.12.07", "title": "Върховният съд засега блокира смъртното наказание в САЩ"}
{"url": "https://www.actualno.com/politics/danail-kirilov-objasni-kak-shte-se-tyrsi-nakazatelna-otgovornost-na-obvinitelite-news_1413397.html", "text": "      Създава се фигура, която има независимост и самостоятелност, за да проведе разследването и обвинението в случай на твърдение за деяние, извършено от главния прокурор или от неговите заместници.      Това каза министърът на правосъдието Данаил Кирилов на извънредно заседание на Министерски съвет, предаде Агенция „Фокус“.   „Представяме на вашето внимание проект за изменение и допълнение на наказателно-процесуалния кодекс заедно с изменение на закона за съдебната власт съобразно препоръките и заключенията на Венецианската комисия.\r\nНовото, което е предложено и е резултат на съображенията и препоръките на Венецианската комисия, предлагаме да отпадне регулацията за осъществяване на наказателна отговорност на председателите на върховния касационен съд и върховния административен съд, за да изпълним препоръките и да докажем, че няма да се засегне независимостта на съдии“, каза още Кирилов.  „Оставя само режим за реализиране на наказателна отговорност на главния прокурор. Създаваме нов субект, нова правна фигура във връзка с реализирането на отговорността на главния прокурор и на неговите заместници. Обособяваме и даваме статут на прокурор, завеждащ инспектората на върховна касационна прокуратура“, каза още той.\r\n„Гаранцията за неговата независимост са в това, че се избира отделно от прокурорската колегия на Висшия съдебен съвет с квалифицирано мнозинство от две трети с мандат за седем години. Освен това по отношение на него, не може главния прокурор на упражнява правомощия по надзор за законност на неговите актове.   Тоест главният прокурор не може да отменя като незаконни актове, с които се разследва самия главен прокурор или неговите заместници. Тези предложени промени са изцяло в консоционната рамка, тоест по никакъв начин не се засяга ексклузивността на функцията по разследвания и обвинения, която по институция е предоставена само на прокуратурата“, допълни министър Кирилов.    \"Премиерът Борисов каза, че досега ако има сигнал или е заподозрян главният прокурор, негов подчинен го разследва и накрая го докладва. С изменението, което правим днес създаваме ново звено, абсолютно независим прокурор, който разследва и не докладва на главния прокурор до внасянето на обвинението. Той не е зависим от главния прокурор\", заяви Данаил Кирилов.\r\nРазработването на проекта не предвижда допълнителни финансови тежести, дотолкова доколкото то ще се реализира в рамките на числеността на ВКП. Това каза министърът на финансите Владислав Горанов.\r\n„Дотолкова доколкото то ще се реализира в рамките на числеността на ВКП и от първия прочит не смятам, че законът извежда допълнителни финансови ангажименти, в този смисъл и одобрената обосновка“, допълни той.    ", "date": "2019.12.07", "title": "Данаил Кирилов обясни как ще се търси наказателна отговорност на обвинителите"}
{"url": "https://www.actualno.com/curious/5-te-zodii-s-naj-truden-harakter-news_1413116.html", "text": "       Има зодии, с които много трудно можеш да се разбереш, заради това как се отнасят към другите, какъв характер имат и пр. Това е кратка класация на зодиите, които имат най-труден характер. Истинско чудо е да успееш да се разбереш с тях.        5. Козирог    Супер независим знак! Не му пука да тръгне срещу мнението на всички  останали. Инатът е второто му аз и ще ви е наистина трудно да го  накарате да направи нещо, което не иска. Комуникацията с него също не е  лесна, защото той презира повечето хора (те просто не са на нивото му) и  общува с тях по задължение или от скука. А като прибавим вродения му  работохолизъм, да му бъдеш интимен партньор става нелека задача.  Придружена от десетките компромиси, които ще ти се налага да правиш  всеки ден. 4. Водолей   На пръв поглед ведра, забавна и колоритна личност. Но тези качества  сякаш минават на заден план, когато го поопознаеш. Водолеите имат навика  да бъдат „черната овца“. Скандални, с предизвикателна визия, а  поведението им често крещи „вие сиви, смешни хорица, не знаете какво е  да живееш истински“. И като за капак добавяме болезненото им  свободолюбие. Този знак винаги ще прави, каквото си иска. Дори да си  седи кротко и да кима с глава, докато му наслагвате своето мнение и  идеи, след това той пак ще постъпи, както си е решил. Да покориш Водолей  под каквато и да е форма, е категорично невъзможно. 3. Близнаци    Да, точно тази забавна, лъчезарна и бъбрива персона, заема 3-то място  в класацията на най-трудните характери. И причините не са малко!  Неудържимият им характер постоянно ги води „някъде“. Да се задържи  интереса им е доста трудна работа, особено в интимен план. Защитната им  реакция е повече от ужасна – те слагат маска на безразличие, дори  жестокост. На думи може и да проявят внимание към мнението ви, но то  никога няма да стане важно за тях. Близнаците са коварна зодия –  създават впечатление за разбран човек, но всъщност винаги искат да става  на тяхното. Независимо на каква цена!     2. Овен Конфликтна, импулсивна и безпардонна личност. Не мисли за  последиците, може да изстреля 10 обидни думи в секунда и да те срине  психически само за ден. Изобщо не му пука за мнението на хората, той  винаги е прав, а те грешат. И като лютива подправка, има огромни  изисквания към всичко и всеки. Проявите му на егоизъм са доста чести, но  той никога няма да го признае. Не признава и грешките си, а търси друг  начин (например подарък) да си „откупи“ вината. При това няма да прояви  желание да поговорите за проблема. Да се разбереш с Овен е много трудна  задача. А дори и да успееш, мирът ще продължи максимум 2-3 дни. 1. Скорпион    Кралят на трудните характери! Представителите на тази зодия взимат  каквото си искат и когато си искат, без да се съобразяват с никого.  Жесток език, отмъстителна същност, свръх его и нито грам желание да  отстъпват. Но най-страшни са към половинките си – злобно ревниви,  обсебващи, безпощадни. Измислят си несъществуващи провинения и с огромно  удоволствие наказват партньора с за тях. Често се отнасят към хората  като към свои вещи. За да оцелееш до тях, трябва задължително да  преглъщаш и да се съгласяваш с всяко тяхно решение. Едно приятелство или  връзка със Скорпион може да ви нанесе емоционални щети за цял живот! ", "date": "2019.12.07", "title": "5-те ЗОДИИ с най-труден характер "}
{"url": "https://www.actualno.com/balkani/gyrcija-i-turcija-sa-na-ryba-na-vojna-news_1413373.html", "text": "      Атина и Анкара са близо до въоръжен конфликт, след като Турция подписа споразумение за демаркация с Либия, обвързващо  с изключителна икономическа зона, която обхваща гръцките териториални води.      Споразумението, подписано на 27 ноември, предвижда коридор, простиращ се по източното Средиземноморие между бреговете на Турция и Либия, и \"рязане\" честта от морето, върху която Гърция твърди, че има права, съобщи телевизия \"Ал Джазира\".   Турският министър на енергетиката Фатих Дьонмез обяви, че след като сделката бъде ратифицирана и от двете страни, турските кораби ще започнат да сондират във водите в района в търсене на природен газ и петрол.\r\nВъпреки че гръцкият флот не е излизал с официално съобщение, двама експерти споменали пред  \"Ал Джазира\", че Атина е изпратила военноморски сили в спорната зона югоизточно от Крит.  Гърция реши да експулсира либийския посланик заради споразумение между Либия и Турция за изтегляне на морска граница между двете страни извън гръцкия остров Крит.\r\nПрофесорът по международно право и консервативен депутат от Нова демокрация в гръцкия парламент Ангелос Сириос смята, че Турция няма да може да започне сондажи.   „Пред Анкара беше подчертано, че няма да бъдат толерирани никакви изследвания в област, която Гърция счита за своя изключителна икономическа зона“, добави Сириос.    Командващият гръцкия боен флот адмирал  Никос Кунис заяви, че военноморските сили не чакат помощ от никого.\r\n\"Всичко, което правим, ще го направим сами\", каза Кунис. ", "date": "2019.12.07", "title": "Гърция и Турция са на ръба на война  "}
{"url": "https://www.actualno.com/society/vapcarov-sycheta-vyzduh-more-i-zemja-v-svojata-poezija-news_1413383.html", "text": "      С поднасяне на венци и цветя от признателните поколения пред паметника на Никола Вапцаров, намиращ се в градината на царския дворец, стартираха тържествата по случай 110 години от рождението на поета, предаде БГНЕС.      „Приятели“, с тези думи се обърна към събралото се множество Мая Вапцарова, племенница на поета. „Вие сте преди всичко приятели на онова нещо, което води духа на българина по пътя на прогреса.\r\nМного ви благодаря, че всички вие почетохте този велик ден, защото Вапцаров успя да съчетае трите природни компонента: въздух, като лети със самолетите; корабите – морето, което при него е народът; 3. влакът, който е свързан със земята. Този влак продължава пътя на бъдещето“, каза Мая Вапцарова.\r\nТя прочете малко стихотворение, което е намерила във Военния архив на град Велико Търново. Това са най-силните стихове, които след това са поставени в стихотворението „Хроника“.  За първи път у нас навлиза историята с кървавата мутра.\r\nСтолетия сме чакали за час.\r\nЩе потърпим сега дима барутен,       но после след жестокия погром,\r\nкогато прашни, морни и окъсани\r\nсе юрнете назад към своя дом,\r\nще ви посрещнем злобни и навъсени.\r\nОт глад ще вият пустите поля,      на глутница ще ви следим в горите.\r\nВ гърдите ще избухне дива страст,\r\nно мътен блясък ще гори в очите ни,\r\nно ние няма да умираме!\r\nВенци бяха поднесени от почетната гвардейска рота, от името на президента Румен Радев, който също присъстваше на събитието. ", "date": "2019.12.07", "title": "Вапцаров съчета въздух, море и земя в своята поезия"}
{"url": "https://www.actualno.com/politics/stojan-mirchev-budjetyt-za-2020g-njama-da-reshi-problemite-na-horata-news_1413400.html", "text": "      Бюджетът за 2020г. няма да реши проблемите на хората. Продължава липсата на реформи. Няма решение на проблема с ниските доходи на огромна част от българите.      Всеки ден има протести, свързани със социални проблеми и ниски доходи. Здравната система продължава да не функционира, въпреки че бюджетът за здравеопазване расте“.   Това заяви пред БНТ народният представител от \"БСП за България\" Стоян Мирчев.\r\nТой обясни, че алтернативният бюджет на БСП е предложил решение на голяма част от проблемите в страната. „Имахме редица мерки за повишаване пенсиите на възрастните хора, за решаване на демографската криза, за премахване на плоския данък“, припомни Мирчев.  Социалистът разясни предложението на БСП 1/5 от данъците да остават в общините : „Това ще помогне за намаляване на неравенствата в общините. Разделението между регионите в България е толкова голямо, че младите хора се евакуират от по-бедните общини.\r\nВ България това се случва с ужасяващи темпове“. Той даде пример с община Силистра, от която по думите му напускат над 2 хиляди трудоспособни човека на година.   „Моделът на ГЕРБ и Борисов е да всяват разделение. Не става дума само за ляво и дясно, а за село и град, за млади и стари.    Редица мерки на БСП за подкрепа на младите бяха отхвърлени от управляващите с мотиви, че не са предложени мерки за възрастните. Когато предложихме минималната пенсия да стане 300лв, ГЕРБ противопоставиха самите пенсионери един срещу друг“, каза Мирчев.\r\nНародният представител коментира, че ГЕРБ управлява негласно с подкрепата на ДПС: „Не е ли задкулисие това, което правят ДПС и ГЕРБ в последните 2 години- с постановления на Министерски съвет са раздадени над 1 млрд. лв. на общини на ГЕРБ и ДПС.\r\nДПС привидно бяха против бюджета на ГЕРБ, но когато гласуваха с отрицателен вот, много малка част от тяхната група присъства в залата и по този начин мина бюджета на ГЕРБ“.    ", "date": "2019.12.07", "title": "Стоян Мирчев: Бюджетът за 2020г. няма да реши проблемите на хората"}
{"url": "https://www.actualno.com/plovdiv/sys-smyrt-zavyrshi-sbivane-pred-noshtno-zavedenie-v-kapana-v-plovdiv-news_1413399.html", "text": "      Двама пияни клиенти, чужденци, предизвикаха грозен инцидент в артистичния квартал на Пловдив Капана тази нощ. Малко след 3 ч сутринта на тел. 112 е подаден сигнал за конфликт пред нощно заведение там. На място отива веднага полицейски патрул.       Какво е станало? Двамата чужденци, по непотвърдени данни руснаци , очевидно са създавали проблеми в заведението и двама частни охранители са се опитали да ги обуздаят. Един от клиентите удря охранител, на когото му прилошава и пада на земята. Веднага викат екип на Спешна помощ, но 42 годишният мъж умира от масивен инфаркт в линейката . И другият охранител е бил ударен с чаша по главата, но нараняванията му не са фатални. На помощ на охранителите са се притекли британски студенти. Направен е оглед от съдебен лекар. От пресцентъра на ОД на МВР Пловдив съобщават, че по случая са образувани две досъдебни производства- за настъпила смърт без данни за насилие и за причинена телесна повреда по хулигански подбуди.\r\nЕдиният от двамата чужденци- 27 годишен, е задържан в ареста.   ", "date": "2019.12.07", "title": "Със смърт завърши сбиване пред нощно заведение в Капана в Пловдив"}
{"url": "https://www.actualno.com/crime/pojar-plamna-v-jilishtna-sgrada-v-stolicata-snimka-news_1413392.html", "text": "      Пожар едва не изпепели покрива на сграда, намираща се на улица „Цар Симеон” 151 в столицата, съобщи БГНЕС.          Горя подпокривното пространство на жилищната сграда. На място има две пожарни, полиция е отцепила района.\r\nНяма данни за пострадали.   ", "date": "2019.12.07", "title": "Пожар пламна в жилищна сграда в столицата (СНИМКА)"}
{"url": "https://www.actualno.com/society/otnovo-dadoha-zelena-svetlina-za-stroeja-na-kymping-gradina-news_1413419.html", "text": "      На къмпинг \"Градина\" все пак ще се строи, съобщава БНР.      В края на ноември от РИОСВ-Бургас отново са дали зелена светлина за изграждане на бистро, бар и търговски обекти с обслужващи площи и трафопост на метри от морето.   Припомняме, проектът за строеж в къмпинга се възражда, след като дейностите започнаха през януари тази година, но впоследствие бяха замразени от ДНСК.\r\nСега обаче става ясно, че екоинспекцията е издала положителна оценка за съвместимостта за строежа, въпреки че той попада в Защитената зона \"Бакърлъка\" за опазване на дивите птици и граничи със Защитената зона \"Плаж Градина - Златна рибка\" за опазване на природните местообитания.  Мотивът на РИОСВ е, че на терена няма дюни. Те обаче са в непосредствена близост.\r\nПо данни на екоинспекцията територията е за курортна дейност. Обектът попада в зона \"А\" на крайбрежието, предвиждат се 20% плътност на застрояването и седем метра максимална височина. Озеленяването пък трябва да е 70%, половината от което да са дървета.   Според РИОСВ строежът ще засегне минимално защитената зона и няма да повлияе особено на птиците, въпреки че е намалена буферната зона, свободна от застрояване.     ", "date": "2019.12.07", "title": "Отново дадоха зелена светлина за строежа на къмпинг \"Градина\""}
{"url": "https://www.actualno.com/crime/danychnite-vljazoha-v-zavedenija-v-sofija-zaradi-15-mln-lv-dylgove-news_1413406.html", "text": "      Данъчните влязоха в четири вериги заведения в София! Причината са дългове за близо 15 милиона лева.      От едно от заведенията, което се намира в столичен мол, данъчни изнасят маси, столове и оборудване, което ще бъде обявено за публична продан, съобщи Нова телевизия.   Общото между веригите е, че регистрират нови фирми, които оперират едни и същи обекти и трупат дългове за данъци и осигуровки.\r\nДанъчните официално отказват коментар, но от наши източници научихме, че предстоят ревизии на собствениците на заведенията и още запечатвания и конфискуване на оборудване.   ", "date": "2019.12.07", "title": "Данъчните влязоха в заведения в София заради 15 млн. лв. дългове "}
{"url": "https://www.actualno.com/europe/gazova-eksplozija-v-jilishtna-sgrada-v-slovakija-vze-jertvi-news_1413424.html", "text": "      Най-малко седем души загинаха, а десетки бяха ранени при експлозия на газ, която разтърси 12-етажна сграда в Източна Словакия, съобщават от словашката полиция.      Шефът на местната полиция Ян Голиас заяви, че един човек все още е в неизвестност  след пожара в град Прешов, на 400 км от столицата Братислава.\r\nОколо 100 пожарникари се бориха с последиците от взрива, който засегна горните 4 или 5 етажа на сградата и доведе до предупреждения от пожарната служба, че структурата може да се срути, съобщават местните медии.\r\nПървоначалната експлозия е съобщена по обяд в петък, като последните пожари бяха изгасени до събота сутринта.  \"Преценихме броя на ранените на 40\", заяви говорителят на спасителните служби Алена Кърцова пред AFP.\r\nГоворителка на болницата заяви пред местните медии, че 9 души са били лекувани в нейното заведение веднага след експлозията, като никой от тях не е в критично състояние.\r\nПо-рано полицията заяви във Facebook, че 11 души са били убити при взрива, но по-късно  съобщението беше изтрито.    Голиас посочи смъртните случаи като седем след \"актуализирана информация\", без да уточнява повече. ", "date": "2019.12.07", "title": "Газова експлозия в жилищна сграда в Словакия взе жертви"}
{"url": "https://www.actualno.com/plovdiv/fenove-na-botev-otnovo-izljazoha-na-protest-snimki-news_1413417.html", "text": "      С викове „Искаме си Колежа!“ стотици фенове на Ботев излязоха на пореден протест срещу липсата на развитие около строежа на стадион „Христо Ботев“. Привържениците се събраха точно в 10 часа пред стадиона, като така блокираха булевард „Източен“.       Феновете бяха категорични, че няма да отстъпят от исканията си и ще направят всичко възможно отборът да се завърне в собствения си дом. Като част от протеста те играха мач на пътните платна, като предизвикаха огромно задръстване. Протестът бе охраняван от десетки полицаи.   След демонстрацията пред клубния стадион, феновете се отправиха към сградата на община Пловдив. Начело на шествието бе издигнат транспарант „Колежа чака“, а привържениците не спряха да пеят песни в подкрепа на завършването на спортното съоръжение. Протестите бяха подновени, след като стана ясно, че в рамките на сегашната концесия строежът няма как да бъде завършен. Преди дни Сдружението проведе среща с кмета на Пловдив Здравко Димитров, на която ясно бе заявено, че феновете не са съгласни с плана на ръководството на клуба в лицето на Георги Самуилов стадионът да бъде отделен от клуба и да се търси различен начин за реализирането му.     В хода на протестите днес стана ясно, че сегашната концесия на стадиона ще бъде прекратена и той отново ще стане изцяло общински. След това ще бъде довършен и вкаран в експлоатация с помощта на държавата. За намеренията потвърди и премиерът Бойко Борисов, който пред „Марица“ заяви, че ще бъдат осигурени пари за завършването на стадиона, но преди това трябва концесията да бъде прекратена и той отново да стане общински. Очаква се държавата да помогне и на другия футболен отбор в Пловдив – Локомотив, като вероятно собственикът Христо Крушарски ще получи помощ при изграждането на тренировъчната база в район „Тракия“. ", "date": "2019.12.07", "title": "Фенове на Ботев отново излязоха на протест (СНИМКИ)"}
{"url": "https://www.actualno.com/chronicles/rodena-e-stanka-nikolica-spaso-elenina-news_1413190.html", "text": "      Станка Нико̀лица Спасо-Еленина (имена по съпруг: презиме Николица, фамилия Икономова; 1835 – 7 декември 1920) е българска книжовничка и преводачка, сред първите български поетеси и първата българка, отпечатала стихотворение.      Биография   Родена в село Арнаут (днес Пороище), Разградско през 1835 г., почива в Разград през 1920 г. Тя учи при бъдещия си съпруг възрожденеца Никола Икономов. Той е роден в Жеравна през 1820 г., създава първото взаимно и първото класно училища в Разград, автор е на книгата „Земледелие“, с която поставя началото на селскостопанската литература в страната. Двамата се женят през 1852 г. Той приема църковен сан през 1874 г. и става свещеник. Събужда у нея интерес към руската и сръбската литература.\r\nСтанка Икономова работи като учителка в девическите училища в Разград до 1866 г. и в Русе от 1866 до 1871 г. След това се завръща и учителства в Разград до края на живота си. Членува в разградското женско дружество, дарителка е на женското благотворително дружество „Ступанка“.   Творчество Станка Николица Спасо-Еленина е първата преводачка в България на произведенията на Доситей Обрадович. През 1853 г. издава части от негови съчинения под заглавие „Две приказки за славните жени и за Аза человекомразеца“, с което се утвърждава като първата българка, поставила открито въпроса за еманципацията на жената. Книгата е въведена като учебно помагало в някои български училища през Възраждането.   Станка Николица е сред първите български поетеси. Подготвя за печат преводите на „Многострадална Геновева“ и „Касиа царица“, неин роман, който не успява да издаде.     Памет Къщата – музей „Станка и Никола Икономови“ в Разград е открита на 17 април 1980 година като част от Регионалния исторически музей. В нея се помещава изложба от снимки, документи и възстановка на елементи от семейния им бит.\r\nНа Станка Спасо-Еленина са посветени литературните празници „Поетични хоризонти на българката“ в Разград, които се провеждат всеки 5 г.    ", "date": "2019.12.07", "title": "Родена е Станка Николица-Спасо-Еленина"}
{"url": "https://www.actualno.com/society/zapochva-goljamata-smjana-na-lichnite-dokumenti-news_1413322.html", "text": "      В опит да предотврати хаоса, дългите опашки и напрежението в предстоящата , МВР стартира кампания за предсрочната им подмяна, пише в. „ “. Наромняме, че алармира за проблема още през ноември.      През следващите две години трябва да бъдат издадени над 3.3 млн. нови лични карти и задгранични паспорти, тъй като 10-годишната им валидност изтича. Освен това трябва да бъдат сменени и огромен брой шофьорски книжки, което допълнително ще натовари работата на администрацията на МВР в страната.   Затова и от седмица на интернет страниците на областните дирекции в страната, в които призовава гражданите, чиито лични карти или изтичат през 2020 г. , да не чакат последния срок и да ги подновят по-рано. И през 2010 г. също имаше подобна кампания, но въпреки това пред районните полицейски управления хората чакаха с часове, създаде се напрежение и суматоха.\r\nСамо в Пловдивска област през следващата година над 200 000 лични документи ще бъдат сменени, става ясно от съобщение на МВР. Според публикуваните данни изтича валидността на 87 292 лични карти, 52 650 паспорта и 55 622 свидетелства за правоуправление. Всъщност след СДВР пловдивската Дирекция на вътрешните работи се очертава като най-натоварената.  От полицията в Пловдив твърдят, че са предприети \"комплекс от мерки\", за да се избегнат \"значителни опашки\", както и \"цялостното улеснение на административното обслужване\" по това направление. От МВР заявяват още, че гражданин, притежаващ валиден български квалифициран електронен подпис, може да подаде заявление за издаване на лична карта и/или паспорт и чрез през портала за електронни административни услуги на МВР на интернет адрес: e-uslugi.mvr.bg.\r\nИмало и готовност да осъществи и прием на заявления за издаване на български лични документи по постъпили искания за организиран прием на заявления от държавни институции, общински администрации, кметства и др.   В Смолянска над 40 000 лични документи трябва да бъдат сменени и от областната МВР дирекция също призовават да не се чака последният момент.    Догодина в област Велико Търново трябва да се сменят приблизително 33 000 лични карти, 12 000 паспорта и на 17 500 свидетелства за управление на МПС. От полицията допускат, че е възможно да се струпат много хора пред гишетата на управленията и подканват смяната  на документите да стане преди изтичането на валидността им. Напомнят, че сега е най-подходящият момент да го направят, тъй като няма почти никакъв наплив. Очаква се той да е най-голям през втората половина на годината.\r\nВ ОДМВР-Хасково, догодина трябва да бъдат сменени над 90 000 лични документи. От там посочват, че първите четири месеца на годината опашките са най-малки и ако желаят, могат да  избегнат по голямото струпване на хора и да съкратят извършването на административната услуга с предсрочна подмяна на документите си.\r\nПриемането на заявления в Хасковско щяло да се извършва и чрез мобилна биометрична станция. Според гласуваните през лятото законови поправки български документ за самоличност ще може да бъде получен и извън страната лично, по пощата чрез лицензирана куриерска фирма.   В Шумен през 2020 г. предстои подмяна на близо 28 000 лични карти и над 20 000 задгранични паспорта, а в Кърджали - над 100 хиляди общо. ", "date": "2019.12.07", "title": "Започва голямата смяна на личните документи"}
{"url": "https://www.actualno.com/curious/zodiite-koito-se-vryshtat-pri-bivshite-si-news_1413115.html", "text": "      Всяка жена е имала момент, в който е била пред дилемата „Да се върна ли при бившия?“. Има такива, които са склонни да го направят, но има и други, според които това е най-голямата глупост.      Те пазят достойнството си и според тях щом нещо е затворено в миналото, трябва да си остане там. За тях може да е много трудно да се разделят с половинката си, но когато това се случи, те просто продължават напред и не се връщат при никакви обстоятелства.     1. Овен - те са решителни и прекратят ли дадена връзка, то е завинаги. Представителите на тази зодия харесват адреналина и тръпката от новото начало. Възможно е точно в този момент да страдат по бившия си, но пренебрегват този факт и гледат само напред.   2. Лъв - те са много емоционални и обикновено обичат много силно. Държат на взаимоотношенията с половинката си. Ако уважението и тръпката обаче ги няма, те са готови да прекратят връзката. Взимат много трудно това решение и често това им отнема много време  но решат ли го, то е окончателно. Лъвовете обаче изключително много уважават бившите си гаджета и винаги биха им помогнали. 3. Водолей - това са хора, които постоянно търсят нови и нови предизвикателства. Когато страдат и ги боли се опитват по всякакъв начин да се разсейват. Само дни след раздялата им те вече мислят за десетки неща, които са на преден план. Те няма да слушат тъжни песни и да плачат. Напротив,  започват да търсят нови и интересни запознанства, които да ги оттърсят от мисълта за бившия.    4. Козирог - те са хора с ясни цели и критерии. Никога не взимат решения без да са обмислили всичко предварително. Ако решат да прекратят дадена връзка, то те са сигурни, че това е решението им. Знаят какви ще сапоследствията и те не ги притесняват. Ако Козирог ви каже, че вече не ви иска в живота си, то му повярвайте. Те не биха предприели действие, ако не са сигурни, че това е, което искат.     5. Скорпион - в любовта са на двете крайности – или обичат до полуда, или изобщо не ги вълнувате. Те са изключително любвеобвилни, когато обичат някого. Трябва просто да ги накарате да ви се доверят. Ако нараните Скорпион обаче, по-добре не се и опитвайте да го накарате да ви прости. Един път наранен или предаден, Скорпионът не би се върнал никога повече при бивше гадже. Те взимат решения на момента и окончателно и държат на думата си. Дори няма да искат да останете приятели след края на връзката ви. 6. Стрелец – Стрелците са много свободолюбиви и обичат да гледат напред. Те много рядко биха се върнали при някого, особено след като са решили да приключат връзката. За тях е по-лесно да останат приятели с бившите си, от колкото да се върнат към дадена връзка отново. Ако са наранени, пък, могат да изключат някого от живота си напълно, без изобщо да се замислят. Тогава, дори да искате, никога няма да накарате един Стрелец да се върне при бившия си.    ", "date": "2019.12.07", "title": "Зодиите, които се връщат при бившите си  "}
{"url": "https://www.actualno.com/celebrate/sv-prepodobna-filoteja-tyrnovska-news_710381.html", "text": "      Преподобна Филотея се родила във византийския гр. Поливот (южна Тракия). Тя била плод на продължителните молитви на своите бездетни родители. Получила добро за тогавашното време образование и достигнала вече пълнолетие, тя била омъжена против волята си, но успяла да склони мъжа си да живеят целомъдрено. Подир известно време мъжът й умрял. Тогава тя се заселила на острова всред близкото езеро, където си построила килия и се подвизавала сама в пост, непрестанна молитва, всенощни бдения, сълзи и безмълвие.      За тази й ревност и любов Бог й дарувал благодатта на чудотворната молитва и мъдростта да поучава. При нея дохождали духовни лица и много народ да чуят нейните благочестиви съвети и да получат изцеление по нейните молитви.   От прекомерното въздържание тя съвсем отслабнала, предвидела своята смърт и се преставила на 7 декември (годината на смъртта и векът на живота й са неизвестни). Светите й мощи се оказали нетленни и извършвали множество чудеса.\r\nВ началото на ХIII век те били тържествено пренесени от Поливот в Търново през времето на българския цар Калоян. Тук те останали около 200 години. След падането на България под османско иго (1393 г.) ги взели сърбите, а от сърбите - румъните. Сега те се намират в гр. Арджеш.  Житието на преп. Филотея, което е запазено досега, е съставено от св. Евтимий, патриарх Търновски (вж. по-долу, бел.ред.). Пренасянето на мощите й от Търново във Видин описал съвременникът на Патриарх Евтимий, видинският митрополит Йоасаф.     ", "date": "2019.12.07", "title": "Св. преподобна Филотея Търновска"}
{"url": "https://www.actualno.com/actualno/ring-svoboden-parlamentyt-sreshtu-bojko-borisov-news_1412780.html", "text": "      Нямам представа колко хора, които четат текста, са спортни фенове, но няма начин ако се интересуваш от спорт поне минимално, да не знаеш, че само след няколко мача ще се боксират звездите в тежка категория на професионалния бокс . И дори да не сте спортен фен, от бой поне малко разбирате - колкото и да им се иска на мнозина на този свят, все още много малко хора не са изяли поне един шамар в живота си.      И понеже по принцип политиката е скучна работа, но тази седмица там имаше титанични сблъсъци с всъщност огромен ефект както в Народното събрание, така и с участието на премиера Бойко Борисов, нека си развихрим въображението ги погледнем така, както заслужават - под формата на своеобразни юмручни постижения! Защото не бива да угасва надеждата, че все някога поне депутатите може да се сбият (явно е, че народът няма да ги набие) - който и да бъде набит, едва ли ще има недоволни\r\nВ червения ъгъл е Парламентът, а в синия - Бойко Борисов! Ако на зрителите не им харесват избраните цветове, да си спомнят, че всички в тази държава са бивши червени, посинели с времето! Рунд 1   Парламентът влиза с ляв прав от името на Десислав Чуколов - той никога няма да слезе от парламентарната трибуна, само докато дойде време за обяд или да си вземе пенсията! За загрявка Борисов връща с \" \" - за да покаже кой кой е! Рунд 2 Спас Гърневски напада с \" \". Борисов забравя, че дядо му не е комунист, а е убит от комунистите, и връща тежко - \"Аз подкрепих най-много Лозан Панов навремето. Той нямаше да стане съдия иначе\". Сините гащета не се опасява, че ще му свирят удар под кръста (по политически - разследване на търговия с влияние) - все пак съдията ( , че нали е много умен и първо съдия беше) е в синя кърпа вързан!     Рунд 3 Кулминацията връхлита - , при това на БСП! Ударът рикошира и в ГЕРБ - заради партийните субсидии. Искаше им се на агите партиите да карат само на дарения, защото за Сараите даренията са най-големи - настървението на е показателно, пусна кръв! Борисов обаче не изостава - братът на Гешев е лична охрана на Радев! Безспорно добър финт, направо подъл, защото братът на Гешев няма да е главен прокурор, Гешев ще е, но българите като чуем за роднинство на работа и ... Рунд 4 Нокаут - да е 8 лева на глас, както предложи БСП, при това като забрави, че веднъж вече беше гласувано в едно и също заседание да не е така. Борисов не издържа, стига само до: \"При БСП падаха банки\". Бледичко е - ГЕРБ се съгласи с БСП за партийните субсидии, няма такъв убийствен ъперкът! ПОБЕДИТЕЛ: Иглата в пържолата! Ако не сте разбрали коя е тя, питайте Биляна Гавазова да ви прочете \"етикета\"! А някъде там всички гледат ...   Автор:   ", "date": "2019.12.07", "title": "Ринг свободен: Парламентът срещу Бойко Борисов"}
{"url": "https://www.actualno.com/society/prognoza-za-vremeto-7-dekemvri-sybota-news_1413318.html", "text": "      Днес облачността ще е променлива, често значителна и на отделни места ще има слаби превалявания от дъжд. Ще е почти тихо, в Източна България - със слаб вятър от юг-югозапад. Минималните температури ще са от минус 5° до 0°, а максималните – между 5° и 10°. Атмосферното налягане е по-високо от средното за месеца и бавно ще се понижава.      По Черноморието облачността ще е променлива, често значителна и на отделни места ще има слаби превалявания от дъжд. Ще духа слаб до умерен вятър от юг-югозапад. Максималните температури ще са между 8° и 10°. Температура на морската вода 12°-13°. Вълнението на морето ще е 1-2 бала. \r\nВ планините облачността ще е значителна, с превалявания от сняг, под 1700 метра – от дъжд. Ще духа слаб до умерен вятър от запад-северозапад. Максималната температура на височина 1200 метра ще е около 5°, на 2000 метра – около 0°.\r\nВ неделя ще се усили вятърът от запад-северозапад, ще бъде предимно умерен. Облачността ще е променлива, почти без валежи. Минималните температури в по-голямата част от страната ще са над нулата; ще се повишат още малко и дневните, и преобладаващите максимални ще бъдат между 10° и 15°. В понеделник вятърът отново ще се ориентира от югозапад и в източната половина от страната, и в районите, разположени в близост до северните склонове на планините, ще се усили. Облачността от запад ще се увеличава и вплътнява, все още без валежи. Във вторник ще завали дъжд. От северозапад, с усилване на вятъра, ще нахлува студен въздух и към вечерта дъждът във високите котловинни полета на Западна България и в Предбалкана ще преминава в сняг.   ", "date": "2019.12.07", "title": "Прогноза за времето – 7 декември (събота)"}
{"url": "https://www.actualno.com/politics/pravitelstvoto-reshi-koj-da-vodi-razsledvane-sreshtu-glavnija-prokuror-news_1413408.html", "text": "      Разследването срещу главния прокурор и неговите заместници да се провежда от завеждащия инспектората на прокуратурата, предвиждат приетите днес от правителството допълнения на Наказателно-процесуалния кодекс.      Целта на законопроекта е изпълнение на препоръките на Механизма за сътрудничество и проверка на Европейския съюз посредством въвеждането на ефективен и съобразен с действаща конституционна уредба модел, гарантиращ разследванията срещу главния прокурор и неговите заместници, предаде БГНЕС.   Законовите промени са в изпълнение на препоръка на Службата за подкрепа на структурните реформи към Европейската комисия във връзка с реформата на прокуратурата и взаимодействието й с другите институции, включително механизъм за отчитане на постигнатия напредък пред широката общественост.\r\nПредлага се още в случай на предполагаемо умишлено престъпление от общ характер, извършено от главния прокурор или негови заместници, прокурорът завеждащ инспектората на прокуратурата, да може да възлага отделни действия по разследването и други процесуални действия на прокурори или следователи от Националната следствена служба.  Създават се законови гаранции в случаите, когато може да бъде ангажирана наказателната отговорност на главния прокурор или неговите заместници, главният прокурор да не може да осъществява надзор за законност по тези преписки и дела.\r\nС цел осигуряване на независимостта на прокурора завеждащ инспектората на прокуратурата е предвидено той да се избира и освобождава по предложение на не по-малко от трима от членовете на прокурорската колегия и с мнозинство не по-малко от осем гласа от членовете на прокурорската колегия на Висшия съдебен съвет. А срокът на мандата му да е 7 години.\r\nВ мотивите към проекта на Закон за допълнение на Наказателно-процесуалния кодекс пише, че с предлагания проект на Закон за допълнение на Наказателно-процесуалния кодекс (ЗИД на НПК) се цели изпълнение на препоръките на Механизма за сътрудничество и проверка на Европейския съюз посредством въвеждането на ефективен и съобразен с действаща конституционна уредба модел, гарантиращ разследванията срещу главния прокурор и неговите заместници.       Законовите промени, свързани с разследвания срещу главния прокурор, са в изпълнение на препоръка на Службата за подкрепа на структурните реформи към Европейската комисия във връзка с реформата на прокуратурата и взаимодействието й с другите институции, включително механизъм за отчитане на постигнатия напредък пред широката общественост.\r\nС направените предложения се предвижда в случай на предполагаемо умишлено престъпление от общ характер, разследването срещу главния прокурор и неговите заместници да се провежда от прокурор, завеждащ инспектората на прокуратурата. Той ще може да възлага отделни действия по разследването и други процесуални действия на прокурори или следователи от Националната следствена служба.\r\nПо този начин се гарантира, че разследването ще бъде провеждано от прокурори и следователи със значителен опит, чиято длъжност съответства на обществената значимост на производството. Същевременно се гарантира, че независимостта на прокуратурата като част от съдебната власт няма да бъде засегната чрез провеждане на разследването от страна на органи на изпълнителната власт.\r\nСъздават се законови гаранции в случаите, когато може да бъде ангажирана наказателната отговорност на главния прокурор или на неговите заместници, главният прокурор да не може да осъществява надзор за законност по тези преписки и дела.\r\nПредложените промени са съобразени с конституционното изискване, че единствено прокуратурата в предвидените от закона случаи привлича към отговорност лицата, които са извършили престъпления, и поддържа обвинението по наказателни дела от общ характер.      В тази връзка се предвижда провеждането на разследването на главния прокурор или на неговите заместници да се извършва от прокурор във Върховната касационна прокуратура.\r\nПредлага се функциите по чл. 46, ал. 1 и 2 от НПК, в това число и наблюдаващ прокурор, да бъдат възложени на съответния прокурор, завеждащ инспектората на прокуратурата.\r\nПредвижда се с цел осигуряване на неговата независимост, прокурорът, завеждащ инспектората на прокуратурата, да се избира и освобождава по предложение на не по-малко от трима от членовете на прокурорската колегия и с мнозинство, не по-малко от осем гласа от членовете на прокурорската колегия на Висшия съдебен съвет. Срокът, за който ще се избира е 7 години, като мандатът може да бъде предсрочно прекратен на основанията по чл. 130, ал. 8, т. 2-4 от Конституцията на Република България.\r\nС приемането на предложения законопроект ще се отговори на обществените очаквания за  гарантиране на ефективното и безпристрастно провеждане на разследванията срещу главния прокурор и неговите заместници, съобразен с действаща конституционна уредба. ", "date": "2019.12.07", "title": "Правителството реши кой да води разследване срещу главния прокурор"}
{"url": "https://www.actualno.com/europe/poroshenko-predloji-da-se-izgradi-stena-na-granicata-s-rusija-news_1413324.html", "text": "      Бившият президент на Украйна Петро Порошенко посъветва настоящите власти да изградят стена на границата с Руската федерация, а не с Донбас, съобщава РИА Новости.      По-рано, помощникът на президента, Андрей Ермак заяви, че в случай на липса на напредък по време на срещата на върха на „Нормандската четворка“, която ще се проведе в Париж на 9 декември, украинският президент Владимир Зеленски има план „Б“, който се състои в това да се изгради стена на линията на съприкосновение в Донбас и да се изолират територии, които не са под контрол.   Според Порошенко изграждането на стената с Донбас може да доведе до отмяна на санкциите с Руската федерация. \"Изградете стена на границата с Руската федерация, тя ще ви потрябва\", каза Порошенко в ефира на телевизионния канал \"Прямой\".\r\nСъщо така бившият държавен глава подчерта, че при провал на преговорите в \"нормандския формат\" няма \"нищо страшно\". \"Върнете се в Украйна, обединявайте нацията, градете армия, градете държава\", добави Порошенко.   ", "date": "2019.12.07", "title": "Порошенко предложи да се изгради стена на границата с Русия "}
{"url": "https://www.actualno.com/tips/dyjd-ot-golove-tri-anglijski-macha-v-sybota-koito-shte-zavyrshat-s-nad-25-gola-news_1413273.html", "text": "      Всеки футболен фен обича да вижда голове в мачовете, които гледа, а поради тази причина и един от най-редовните залози на тези, които обичат , е за попадения в срещите. Поради тази причина в рубриката \"Дъжд от голове\" търсим двубои, в които могат да се очакват попадения. Ето и няколко за голове в съботния ден, 7 декември:        14:30 часа: Евертън - Челси По-рано през седмицата \"карамелите\" се разделиха с мениджъра Марко Силва след ужасяващите резултати на тима през настоящия сезон и загубата с 2:5 от градския съперник Ливърпул. \"Сините\" показаха добра игра в епизодични моменти в дербито с Ливърпул, а и преди това при гостуването на Лестър. Като цяло мърсисайдци знаят как да се противопоставят на силните отбори в лигата, а на \"Гудисън Парк\" винаги се играе трудно. Що се отнася до Челси, за всички е очевидно, че хората на Лампард продължават да изпитват трудности в защита, но в същото време играят отлично в офанзивен план. Все предпоставки за един динамичен мач с много положения и пред двете врати.   17:00 часа: Тотнъм - Бърнли Откакто Жозе Моуриньо пое Тотнъм, \"шпорите\" нямат изигран мач под 2,5 гола. В рамките на четири срещи хората на Специалния вкараха 11 гола, но и допуснаха седем попадения, което е показателно и за колебанията в играта в задни позиции. В същото време следващият съперник на лондончани - Бърнли, е отбор, който доказа през сезона, че умее да бележи на големи отбори (Лестър, Челси, Манчестър Сити). Очертава се открит футбол, който да предложи голово зрелище на феновете по трибуните и печалби за любителите на залозите.      19:30 часа: Манчестър Сити - Манчестър Юнайтед Дербито на град Манчестър е едно от най-чаканите на Острова не само заради емоционалния заряд, но и заради очакванията за красив и зрелищен двубой. Последните шест мача на \"гражданите\" във Висшата лига неизменно завършват с над 2,5 гола, а за \"дяволите\" това важи в последните шест срещи във всички турнири. Двата отбора са доказвали през годините, че знаят как да си бележат голове, а имайки предвид моментната им форма, то спокойно можем да очакваме нова голова фиеста на \"Етихад\".  ", "date": "2019.12.07", "title": "Дъжд от голове: Три английски мача в събота, които ще завършат с над 2,5 гола"}
{"url": "https://www.actualno.com/music/forbs-opovesti-naj-visokoplatenite-izpylniteli-za-2019-news_1413345.html", "text": "      Списание “Форбс“ публикува годишната класация на най-високоплатените музиканти в света, съобщава РИА Новости.      Първо място заема американската певица Тейлър Суифт. През 2019 г. тя успя да спечели 185 милиона долара. Според изданието, затова е допринесло сключването на нова сделка с лейбъла, както рекламни договори и финалната част от турнето.   Второто място отива при рапъра Кание Уест - 150 милиона долара, третото - на британския изпълнител Ед Шийрън, който е заработил 110 милиона долара.\r\nСледват The Eagles (100 милиона долара), Елтън Джон (84 милиона долара), Джей Зи и съпругата му Бионсе (по 81 милиона долара всеки).   ", "date": "2019.12.07", "title": "\"Форбс\" оповести най-високоплатените изпълнители за 2019 "}
{"url": "https://www.actualno.com/society/pokazvat-rykopisi-na-nikola-vapcarov-po-sluchaj-110-g-ot-rojdenieto-mu-news_1413305.html", "text": "      Днес Къщата музей „Никола Вапцаров“ към Националния литературен музей ще посрещне „ЧАКА МЕ СВЕТЪТ“, което включва три прояви, съобщиха от музея.      Първата е изложба с изключително ценни и рядко показвани ръкописи, документи и снимки на поета и първи издания на книги, сред които любимият „Фауст“, който високообразованата майка Елена Вапцарова е четяла в началото на по-миналия век на децата си. От нея всъщност започва срещата на бъдещия поет с европейската класика. В отделна витрина ще бъдат показани Тетрадката с реферата „Морето“, Албумът на 26-ти випуск на Машинното морско училище със стихотворението „Марш“ на младия поет, документи от курсантските му години (1926 – 1932 г.), в които поетът тръгва към света чрез срещата си с Морето.   Сред най-интересните оригинални реликви от са „Сивата тетрадка“ (прототип на „Моторни песни“ с цикъла „Песни за една страна“ и с единствения запис на стихотворението „Испания“), Кафявата тетрадка с шедьовъра „История“, Червеният бележник с непубликуваната (и незавършена) творба „Не, сега не е за поезия“, писана по време на тримесечното му интерниране в Годеч през 1941 г., сп. „Летец“ с „Романтика“, удостоено с престижната награда за произведение „на въздухоплавателна тема“ през 1937 г., железничарското фенерче и легигитимацията на огняр от БДЖ, предсмъртната тетрадка „Сампа“ с оригиналите на „Прощално“ и „Предсмъртно“, Синята тетрадка с изрязани листове (проект за втора стихосбирка на Вапцаров).\r\nСродяването на поета с Морето и машините, романтичните му полети в Небето, тръпното преживяване на съдбата на Фернандес и Долорес в Испанската гражданска война, всеобхватният Свят във Вапцаровото поетическо въображение и човешка чувствителност, са представени и в 17 фототабла, разкриващи творчеството на българския Огняроинтелигент в европейски и световен хоризонт. В двете експозиционни зали на „Високото пространство“ на музея е проследена хрониката на световното признание на Вапцаровата поезия – Почетната награда за мир от 1952 г., на която той е единственият български носител, уви, посмъртно; високите оценки на европейски, американски, английски, латиноамерикански, азиатски и африкански писатели – свидетелства за световното му признание; преводните му книги в над 40 страни на около 60 езика (софийският музей притежава най-богатата им колекция). До последните интерпретатции в навечерието на Вапцаровата 110-годишнина – на световноизвестния визуален артист Франсиско Босолети и на иранския универитетски преподавател, писател и преводач Фарид Гадами, които дойдоха в България това лято и ни дадоха „урок“ за модерен прочит на поезията му.  След откриването на изложбата със слово на , вечерта ще продължи с поетично четене на Вапцаровата поезия на повече от 10 езика, сред които не само основните европейски, но и персийски, арменски, китайски. Най-активни участници в четенето ще бъдат възпитаниците на 32 СОУ в София, университетски преподаватели – преводачи, военноморски офицери и курсанти, колеги от музеите. Могат да се включат и всички, обичащи поезията на Вапцаров и владеещи чужди езици.\r\nГостите ще видят и презентация със записи на преводачи и чужестранни почитатели на Вапцаров, които не могат да бъдат в България на 7 декември – Фарид Гадами – превел за пръв път на фарси „Моторни песни“ това лято, рецитал на строителния инженер от Турция Бирдал Боздаг, както и великолепно женско изпълнение на песен на турски език по „Прощално“.   Специално за събитието от съседна Гърция пристига д-р Христос Хартомацидис, талантлив писател и драматург, автор на книги на гръцки и на български език. Негов е последният превод на „Прощално“ и „Предсмъртно“ на гръцки.     ", "date": "2019.12.07", "title": "Показват ръкописи на Никола Вапцаров по случай 110 г. от рождението му "}
{"url": "https://www.actualno.com/football/roma-sprja-pobednata-serija-na-inter-news_1413350.html", "text": "      Отборите на Интер и Рома направиха равенство 0:0 в дербито от 15-ия кръг на Серия А, играно пред 67 хиляди зрителите на стадион „Джузепе Меаца“ в Милано.      „Нерадзурите“ бяха в серия от пет поредни победи в първенството и бяха загубили точки в само два мача през кампанията, но получиха сериозен отпор от „вълците“, които дори водеха играта в големи части от двубоя.   И двата тима обаче бяха солидни в защита и не допуснаха много опасности пред вратата си, като все пак по-чистите положения бяха пред домакините, но Ромелу Лукаку, Марсело Брозович и Матиас Весино не успяха да реализират от удобни позиции.\r\nВ крайна сметка до гол не се стигна и двата тима поделиха точките, което означава, че Интер може да бъде изместен от върха тази вечер, ако Ювентус вземе гостуването си на Лацио. Рома заема четвърта позиция с актив от 29 точки.   . ", "date": "2019.12.07", "title": "Рома спря победната серия на Интер"}
{"url": "https://www.actualno.com/europe/rusija-njama-da-spira-gazovite-dostavki-prez-ukrajna-v-imeto-na-evropa-news_1413432.html", "text": "      Русия не може да прекрати доставките на газ през Украйна, тъй като се грижи за интересите на европейските и украинските потребители. Това заяви министър-председателят на Руската федерация Дмитрий Медведев в телевизионно интервю, предава TACC.      \"Това по друга причина. Все пак трябва да мислим за европейските потребители и за украинските си колеги\", подчерта премиерът.   На въпрос дали Руската федерация може да забрани на европейските партньори да връщат газ обратно в Украйна, Медведев отговори, че \"е доста трудно от гледна точка на технологичния контрол\".\r\nРуският премиер обърна внимание и на факта, че правителството в Киев активно въвежда европейското законодателство в газовия сектор, което абсолютно устройва Москва.   \"Готови сме да работим според европейското законодателство, но трябва да постигнем съгласие по всички основни точки. И тогава можем да възобновим сътрудничеството, включително нашите доставки на газ на украинска територия. И това, между другото, наистина ще бъде от полза за украинските граждани\", изрази увереност Медведев.\r\nУкрайна може да получава руски газ директно на по-ниска цена, но за това е необходимо да се намери взаимоизгодно решение по въпроса за транзита, заяви още руският премиер.       \"Независимо дали те (украинските власти) искат или не, очевидно е, че в този случай е необходимо да се стигне до някакъв вариант. Той трябва да бъде взаимно изгоден за двете страни\", подчерта премиерът на Русия, цитиран от Агенция \"Фокус\". Той отбеляза, че Украйна получава руски газ, \"но много по-скъпо, отколкото би могла да получава (при директни доставки). Говорихме за това с украинските си колеги в различни формати. Тази цена може да е по-ниска, но за това трябва да се договорим\", поясни Медведев.\r\nМинистър-председателят е уверен, че Украйна трябва да изпълни международните си задължения, независимо кой е на власт в Киев. Според Медведев това се отнася изцяло за връщането на дълга към Русия от 3 млрд. долара.\r\nВ отговор на въпрос дали трябва да се сключват дългосрочни споразумения с Украйна например по отношение на газовите доставки, ако властта в Киев често се променя, Медведев отговори: \"Въпросът не е кой е начело на страната, а за спазването на международните задължения. Изхождаме от позицията, че тези задължения трябва да бъдат спазени и от бъдещите лидери на държавата\", подчерта той.       ", "date": "2019.12.07", "title": "Русия няма да спира газовите доставки през Украйна в името на Европа"}
{"url": "https://www.actualno.com/europe/v-moskva-lek-avtomobil-se-vrjaza-vyv-foajeto-na-jelezopytna-spirka-news_1413346.html", "text": "      Лек автомобил се вряза във фоайето на спирка от Московския централен пръстен (маршрутната линия на железопътния транспорт) в северната част на Москва.      Двама души са загинали, а трима са били ранени, е съобщил говорител на службите за извънредни ситуации  пред РИА Новости.   Според Московската градска информационна агенция автомобилът първо е ударил група хора, които пресичали пътното платно на пешеходен пътека, след което се е блъснал във фоайето на гарата.\r\n„В резултат на инцидента трима пешеходци са загинали, а двама души в колата са ранени“, казва източник на органите на реда пред агенцията.  Обстоятелствата около инцидента се изясняват. ", "date": "2019.12.07", "title": "В Москва лек автомобил се вряза във фоайето на железопътна спирка  "}
{"url": "https://www.actualno.com/politics/borisov-nezavisim-prokuror-shte-razsledva-glavnija-prokuror-news_1413372.html", "text": "      Създаваме нова правна фигура – прокурор, завеждащ инспектората на ВКП. Той ще се избира с мнозинство от 2/3 на прокурорската колегия. Мандатът му ще е 7 г.      Това обяви премиерът Бойко Борисов преди началото на извънредното заседание на МС, предаде БГНЕС. То е предизвикано от препоръките на Венецианската комисия и желанието на държавата ни да се съобрази с тях.   Желанието ни е да се съобразим с препоръките на Венецианската комисия. Веднага след решението днес ще изпратим на заинтересованите комисари нашето решение.\r\nИмам ангажимент да бъде подкрепен, за да стане максимално бързо. Нашето предложение беше тримата големи да имат еднаква подсъдност. Те смятат, че това би накърнило правата, съобразяваме се и оставяме само това да се търси наказателна отговорност само на главния прокурор, допълни Борисов.  Досега, ако имаше сигнал срещу главния прокурор, негов подчинен го разследваше и му докладваше. Създаваме ново звено – независим прокурор, разследва и не докладва на обвинението, нито в хода на разследването. Той не е зависим от главния прокурор, обяви премиерът.\r\n\"Въвежда се изслушване на главния прокурор в парламента – за годишните отчети и на всеки 3 месеца. Благодаря на комисията, че ни дава възможност да се съобразим с конституцията. Вече и съдиите, и прокурорите трябва да се успокоят, да си вършат работата и да не се занимават с партийни дела, за това си има политически партии.   Ние сме били против увеличението на партийните субсидии. Не можахме да направим кворум, за да приемем бюджета. Когато гласувахме субсидиите, се появиха 30 души. Изненадващо някои партии се интересуваха само от това. За мен бюджетът беше по-важен, предприятията да бъдат спокойни.    Пред мен стоеше само едно: или приемаме бюджета с предложението на БСП, или си търсете мнозинство. Гласувахме партийните субсидии само, за да можем да приемем Бюджет 2020, но обсъжданията остават\", заяви Борисов.\r\nПълният законопроект можете да видите ! ", "date": "2019.12.07", "title": "Борисов: Независим прокурор ще  разследва главния прокурор"}
{"url": "https://www.actualno.com/society/otnovo-problem-s-mrysen-vyzduh-nad-dopustimoto-no-stolichna-obshtina-ne-puska-zelen-bilet-news_1413355.html", "text": "      Въздухът в няколко града на страната е бил в пъти по-мръсен от допустимото последните часове. Това сочат данните за София, Пловдив, Враца, Ямбол, Кюстендил и Свищов, предаде Нова телевизия.      В петък станцията в „Хиподрума” е отчела средно 150 микрограма на кубичен метър фините прахови частици, при норма - 50. Тази сутрин пък нивото е било малко над 50.   Световната здравна организация (СЗО) препоръчва хората да не се излагат на РМ2.5 със стойности над 25 микрограма на кубичен метър за повече от 24 часа, тъй като фините прахови частици могат да проникнат дълбоко в белите дробове и дори в кръвта. В София днес няма място, в което нивата да са около здравословните.\r\nПродължителното дишане на мръсен въздух може да се отрази и на най-здравия организъм, смятат лекарите. Петте най-сериозни здравни риска от мръсния въздух са остри респираторни заболявания на долните дихателни пътища, хронична обструктивна белодробна болест (ХОББ), рак на белия дроб, исхемична болест на сърцето и инсулт.  Замърсяването на въздуха води до 7 милиона случая на преждевременна смърт по света всяка година, включително на 600 000 сред децата, сочат данните на ООН.\r\nОт Столична община обаче отговарят, че не са налице условията за пускането на зелен билет от 1 лев. Това можело да се случи само при реализиране на превишение на ФПЧ 10 над 4 пъти допустимото, или над 200 мкг/м3, на поне две градски автоматични станции на средно денонощна норма.\r\nВъпросното условие засега не било налице според измервателните точки на Изпълнителната агенция по околната среда. От общината поясняват, че ще продължат да следят ситуацията.       В същото време от повече от денонощие станциите на гражданската организация показват, че въздухът в София е в пъти по-мръсен от допустимото, като на много места концентрацията на ФПЧ е с превишение около 10 пъти над нормата.\r\nСтоличната община е наясно, че замърсяването на въздуха преминава всякави допустими граници, но въпреки това не въвежда зелен билет, който да насърчи хората да ползват градския транспорт вместо колите си.\r\nОт \"Московска\" вече предупредиха, че в четвъртък и петък въздухът ще е много мръсен, но мерките им се изчерпват с призиви към населението да ползва линиите на градския транспорт и, ако е възможно, да не пали камини и печки на дърва и въглища, а да ползва екоотопление.\r\nКметът има право да въвежда евтин билет от 1 лев за метрото, трамваите и т.н., ако е наясно, че съгражданите му ще дишат отровен коктейл вместо въздух  - при прогноза за жълт код за мъгла, инверсия, безветрие и ниско налягане и т.н.\r\nСпоред критериите на общината зеленият билет трябваше да бъде въведен още вчера и да важи днес. Досега Йорданка Фандъкова се е възползвала от това право само два пъти - през януари и през декември 2018 г.      В последните седмици столицата премина през няколко периода на замърсяване, но през нито един от тях общината не посегна към програмата с мерки, за които изтъква, че са над 100.\r\nЗамърсяването превишава 3-4 пъти допустимите концентрации не само в \"Красна поляна\", но и в \"Хаджи Димитър\", \"Люлин\", \"Банишора\", \"Св. Троица\", \"Подуяне\", \"Младост 4\".\r\nСпоред данните на airbg.info на места в столицата нормите са над пет пъти по-високи. На уеб страницата си Столичната община също алармира за очаквано замърсяване, но с по-ниски стойности. ", "date": "2019.12.07", "title": "Отново проблем с мръсен въздух над допустимото, но Столична община не пуска зелен билет"}
{"url": "https://www.actualno.com/society/katastrofa-e-zatapila-am-trakija-news_1413367.html", "text": "      Катастрофа на магистрала \"Тракия\" задръсти движението. Сблъсъкът е станал на около 25 км преди столицата.      Към момента е образувана опашка от над 7 километра. Някои шофьори предприемат обходните маршрути през Вакарел и Ихтиман, но се съобщава, че и там пътищата  също са задръстени.   Пътят към София се удължава с около 40 минути, оплакват се шофьори.\r\nИнцидентът беше съобщен от Агенция „Пътна инфраструктура“.  Очаквайте подробности! ", "date": "2019.12.07", "title": "Катастрофа е затапила АМ \"Тракия\""}
{"url": "https://www.actualno.com/moresport/kakvo-trjabva-da-znaete-predi-boks-zrelishteto-antyni-djoshua-andi-ruis-news_1413433.html", "text": "      6 месеца по-късно Антъни Джошуа отново ще се изправи срещу , за да се опита да върне световните си титли (WBO, WBA и IBF). Боксовият спектакъл е тази вечер в Саудитска Арабия, като AJ търси реванш заради сензационната загуба от мексиканеца в началото на юни.      Тогава световният шампион в тежка категория беше пратен 4 пъти в нокдаун и след технически нокаут загуби титлите си от 121-килограмовия мексиканец Анди Руис в най-сензационния мач в света на от десетилетие насам. Ако тогава е имало някакво подценяване от страна на Джошуа, то едва ли ще подобно тази вечер. На изградената специално за сблъсъка \"Дирия арена\" се очаква да не бъдат запълнени всичките 15 хиляди места. .   Още на , че AJ е обърнал голямо внимание на своята подготовка. Британецът никога не е бил толкова лек, като по този начин се надява да бъде доста по-бърз и пъргав на ринга. В момента той е 107,5 килограма, Изненадата е, че Руис е по-тежък от тогава, въпреки че се появиха много мнения за показана по-добра форма от негова страна. Тогава Джошуа бе 112,4 килограма, докато кантарът показа 121,5 кг за неговия съперник от Мексико. Анди Руис е изиграл е 34 мача, като победите му са 33, 22 от които с нокаут и има само една загуба. Джошуа пък има 23 двубоя (22 нокаута) и е записал е само едно поражение - именно от Руис. Любопитното е, че Джошуа е на път да се превърне в британския боксьор, спечелил най-много пари от една среща, а защитаващият титлите си мексиканец ще прибере над 6 пъти по-малко от претендента. Британецът ще вземе 66 милиона паунда за толкова желания и от самия него реванш. Шокиращото в случая е, че шампионът в тежка категория ще прибере само 10 милиона паунда, като дори и тази сума не е сигурна, защото трябва да бъде \"спазарена\" от засега плануваните 7 милиона паунда.  Дали непобедимият доскоро британец ще се върне на върха в световния бокс, или мексиканската сензация ще затвърди своята доминация, ще разберем в събота, а вие може      ", "date": "2019.12.07", "title": "Какво трябва да знаете преди бокс зрелището Антъни Джошуа - Анди Руис? "}
{"url": "https://www.actualno.com/asia/erdogan-njama-da-napusnem-sirija-dokato-narodyt-ne-ni-pomoli-news_1413439.html", "text": "      Турция няма намерение да изтегли , докато хората там не помолят за това. Това подчерта президентът на Турция Реджеп Тайип Ердоган в рамките на реч в Истанбул, излъчена от телевизионния канал NTV,предава TACC.      \"Докато сирийският народ не каже: Благодаря, вече можете да си ходите, ние не можем да напуснем тази страна\", обясни турският лидер.   Преди 2 дни Ердоган заяви и пред членовете на НАТО, че страната му няма да напусне Сирия, там.\r\nТой подчерта, че Анкара не иска да откъсва територии от Сирия. \"Не сме хвърлили око на сирийската земя, но тези, които го правят, трябва да напуснат\", категоричен бе турският президент.  Турските войски проведоха три операции срещу кюрдските \"Народни сили за самоотбрана\". В резултат военните на Анкара установиха контрол в района на Африн в провинция Алепо, а в Североизточна Сирия бе създадена зона за сигурност. ", "date": "2019.12.07", "title": "Ердоган: Няма да напуснем Сирия, докато народът ѝ не ни помоли"}
{"url": "https://www.actualno.com/society/lekar-ot-aleksandrovska-bolnica-objavi-gladna-stachka-news_1413378.html", "text": "      Лекар обяви гладна стачка заради окаяното състояние на част от клиниките в една от големите болници в България - Александровска болница, както и заради условията на работа като цяло, съобщи Нова телевизия.      „Вече прекратихме гладната стачка, защото в резултат на протеста се разбрахме с директора следващият петък да подпишем колективния трудов договор”, заяви д-р Андрей Коцев. „Погладувах няколко дни, но по-важното е, че хората излязоха”.\r\nПо думите му освен колективния трудов договор, проблеми има и със състоянието на сградите.   „В отделението, в което работя аз, липсва сигнализационна система – хората вият, пъшкат и крещят, когато имат нужда от лекар. Няма задължителните два видеогастроскопа, които трябва да имаме. В други отделения има ужасни течове”, заяви д-р Коцев.  „От 24 сгради, в последните години са ремонтирани 13, предстои ремонтът на още 7”, заяви доц. Димитър Буланов, зам.-директор на УМБАЛ „Александровска”.\r\nПо думите му ремонтите трябва да приключат до края на 2021 г. Първите 1,5 милиона от програмата са осигурени, обясни доц. Буланов.\r\n„В никакъв случай животът на пациентите не е застрашен”, каза доц. Буланов.     ", "date": "2019.12.07", "title": "Лекар от Александровска болница обяви гладна стачка "}
{"url": "https://www.actualno.com/burgas/razreshiha-da-se-stroi-na-kymping-gradina-njamalo-duni-news_1413443.html", "text": "      На къмпинг \"Градина\" все пак ще се строи. В края на ноември от РИОСВ-Бургас отново са дали зелена светлина за изграждане на бистро, бар и търговски обекти с обслужващи площи и трафопост на метри от морето, съобщава БНР.      Припомняме, проектът за строеж в къмпинга се възражда, след като дейностите започнаха през януари тази година, но впоследствие бяха замразени от ДНСК.\r\nЗаради съмнителните строежи, строителният регулатор започна и .    Сега обаче става ясно, че екоинспекцията е издала положителна оценка за съвместимостта за строежа, въпреки че той попада в Защитената зона \"Бакърлъка\" за опазване на дивите птици и граничи със Защитената зона \"Плаж Градина - Златна рибка\" за опазване на природните местообитания.  Мотивът на РИОСВ е, че на терена няма дюни. Те обаче са в непосредствена близост.\r\nПо данни на екоинспекцията територията е за курортна дейност. Обектът попада в зона \"А\" на крайбрежието, предвиждат се 20% плътност на застрояването и 7 метра максимална височина. Озеленяването пък трябва да е 70%, половината от което да са дървета.\r\nСпоред РИОСВ строежът ще засегне минимално защитената зона и няма да повлияе особено на птиците, въпреки че е намалена буферната зона, свободна от застрояване.     ", "date": "2019.12.07", "title": "Разрешиха да се строи на къмпинг \"Градина\", нямало дюни"}
{"url": "https://www.actualno.com/balkani/gyrcija-se-vdigna-za-da-pochete-smyrtta-na-mladej-news_1413434.html", "text": "      Гръцките власти задържаха 77 души заради в страната, съобщава \"Спутник\".      Причината за протестите в няколко региона на Гърция е годишнината от смъртта на младежа Алексис Григоропулос, застрелян от полицията през 2008 г.\r\nГръцките власти разположиха над 3000 полицаи в Атина, които пазеха обществени сгради и хотели в центъра на града. Трима полицейски служители са пострадали - двама в Патра и един в Атина. Безредици имаше и в Солун.    Силите на реда незабавно отвърнаха на групи от хора, опитващи се да извършат незаконни действия и нападнали полицията с коктейли \"Молотов\" и други предмети, съобщават властите.\r\nПо-рано мирно шествие в гръцката столица положи цветя и запали свещи на мястото, където е бил убит Григоропулос.         Смъртта на 15-годишният Алексис Григоропулос, който загина при сблъсък между младежи и унформени, доведе до двуседмични протести и размирици в цялата страна през 2008 г. Тогава развилнялата се тълпа обра множество магазини и атакува редица обществени сгради.\r\nПолицейският служител, застрелял тийнеджъра, беше осъден на доживотен затвор през 2010 г., а неговият колега - на 10 г. Година по-късно обаче неговата присъда беше отменена поради \"сериозни здравословни проблеми\".\r\nПриятелите на Григоропулос създадоха анархистична терористична групировка, която изпращаше бомби до посолства в Атина и до чуждестранни лидери. Тя пое отговорността за няколко експлозии и пожари в столицата.\r\nПреди години някои от членовете на организацията бяха осъдени за банков обир с взимане на заложник, но по-късно бяха освободени, без да изтърпят пълните си присъди. ", "date": "2019.12.07", "title": "Гърция се вдигна, за да почете смъртта на младеж"}
