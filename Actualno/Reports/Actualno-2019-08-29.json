{"url": "https://www.actualno.com/crime/puskat-plovdivskija-rajonen-kmet-ralio-ralev-sreshtu-150-000-lv-garancija-news_812520.html", "text": "      Срещу сериозната сума от 150 000 лeва, може да напусне ареста, реши днес Апелативният специализиран съд, предаде репортер на .      Ралев е вече три месеца зад решетките, а в последните дни проблем се оказа и здравословното състояние на кмета - той е отслабнал драстично. Макар че този факт бе посочен от защитниците му в полза на промяна на мярката за неотклонение, няколко дни се чака за медицинска експертиза.   В момента, в който внесе сумата, той може не само да напусне ареста, но и да се върне на работното си място, понеже в момента е в неплатен отпуск. Твърде вероятно следващият ход на прокуратурата ще бъде отстраняването му от длъжност. на Комисията за противодействие на корупцията и криминална полиция, а заедно с него в ареста влезе и бизнесменът Иван Делевски. Тогава специализираната прокуратура излезе със съобщение, че двамата са за сумата от 60 000 лв. Той беше подал сигнал лично до премиера Бойко Борисов и реакцията беше незабавна.   ", "date": "2019.08.29", "title": "Пускат пловдивския районен кмет Ральо Ралев срещу 150 000 лв. гаранция"}
{"url": "https://www.actualno.com/football/krajat-na-dramata-ima-dogovorka-za-nejmar-news_812515.html", "text": "      Случва ли се наистина? Дойде ли краят на трансферната сага с Неймар? Завръща ли се наистина бразилецът на \"Камп Ноу\"?      Що се отнася до това, което се пише днес в Италия, отговорът е \"да\".   Още преди края на миналия сезон се заговори, че Ней е дал да се разбере, че иска да напусне ПСЖ и да се завърне в Барселона.\r\nВ хода на цялото лято последваха много драми и коментари по темата, но сега изглежда всичко е към края си.  Какви са детайлите за трансфера, . ", "date": "2019.08.29", "title": "Краят на драмата: Има договорка за Неймар!"}
{"url": "https://www.actualno.com/asia/kakvo-si-kazaha-putin-i-merkel-za-sirija-news_812472.html", "text": "      Президентът на Русия Владимир Путин проведе телефонен разговор с канцлера на Германия Ангела Меркал, по време на който беше обсъдена ситуацията в Сирия, предава РИА Новости.      Руският президент е информирам за предприетите действия по неутрализиране на терористичните заплахи в зоната на деескалация в Идлиб.   И Меркел, и Путин са констатирали необходимостта от възможно по-бързо сформиране на Конституционния комитет.\r\nДругата обсъдена тема е била необходимостта от сериозна предварителна подготовка преди срещата на върха на така наречената нормандска четворка с цел постигане на положителни резултати.  Двете страни са се съгласили, че комплексът от мерки, предвиден в Минските споразумения, нямат алтернатива по отношение на нормализирането на ситуацията в Украйна.\r\nЗаявено е било и положително отношение за продължаване на съвместната работа в рамките на „нормандския формат”, в това число между помощниците на лидерите на Франция, Германия, Русия и Украйна.   Подчертана е необходимостта Киев да изпълни своята част от договореното по време на срещите в Париж и в Берлин през 2015 и 2016 година.     ", "date": "2019.08.29", "title": "Какво си казаха Путин и Меркел за Сирия?"}
{"url": "https://www.actualno.com/sciencelogy/djak-ma-skoro-moje-da-rabotim-po-12-chasa-sedmichno-news_812519.html", "text": "      Милиардерът Джак Ма, който дълго време беше откровен застъпник за екстремната работна култура в Китай, твърди, че хората трябва да могат да работят само 12 часа седмично с предимствата на изкуствения интелект.      Хората може да работят само по 4 часа на ден, 3 дни седмично, благодарение на технологичния напредък и реформа в образователните системи, заяви съоснователят на Alibaba Group на Световната конференция за изкуствен интелект в Шанхай.   Ма посочи електричеството като пример за това как развитието на технологиите може да донесе повече свободно време. \"Силата на електричеството е, че даваме на хората повече време, така че вечерта да можете да отидете на караоке или танци. Мисля, че заради изкуствения интелект хората ще имат повече време да се наслаждават на това да бъдат хора\", обясни Ма, цитиран от Bloomberg.\r\n\"През следващите 10-20 години всеки човек, държава, правителство трябва да се съсредоточи върху реформирането на образователната система, за да гарантираме, че децата ни могат да намерят работа, която изисква присъствие само 3 дни в седмицата, по 4 часа на ден. Ако не променим образователната система, в която се намираме, всички ще бъдем в беда\", предупреди предприемачът.  През тази година Ма подкрепи обичайния за китайския технологичен сектор 12-часов работен ден, 6 дни седмично. В публикацията в блога си най-богатият човек в Китай даде заявка, че ще уволни хора, които очакват типичен 8-часов режим на работа в офиса, противопоставяйки се на нарастващото обществено недоволство.     ", "date": "2019.08.29", "title": "Джак Ма: Скоро може да работим по 12 часа седмично "}
{"url": "https://www.actualno.com/help/smoljanski-muzikant-se-nujdae-ot-pomosht-news_812536.html", "text": "      Популярният блус и рок изпълнител Васко Кръпката и Димо с рок бандата P.I.F. пристигат в Смолян в подкрепа на Ицо Брадата, който се нуждае от помощ. Известните музиканти ще участват в благотворителен концерт за набиране на необходимите му средства за лечение.      На Христо Иванов – Ицо Брадата, му предстоят операции на двете тазобедрени стави. Поради съпътстващи заболявания обаче трябва да премине през предоперативно, оперативно и следоперативно лечение.   Той страда от венозна недостатъчност, което допълнително усложнява състоянието му. Необходимата сума за лечението му е 20 000 лева.\r\nКонцертът ще се проведе на 5-ти септември от 18 часа в зала 1 на Родопския драматичен театър в Смолян. В него ще се включат също Фолклорният ансамбъл „Родопа“, Общинският духов оркестър, както и сборна формация от смолянски рокаджии. Входът е с дарение от пет лева.  В същото време във фоайето на театъра ще се проведе и благотворителен търг на картини. Художниците от Смолян Румен Найденов, Здравко Палазов и техните пловдивски колеги Росен Русев и Станимир Видев даряват свои платна за благородната кауза.\r\nБанкова сметка, титуляр: Иван Христов Иванов УниКредит Булбанк IBAN: BG63UNCR70001523607036 ", "date": "2019.08.29", "title": "Смолянски музикант се нуждае от помощ"}
{"url": "https://www.actualno.com/europe/aleksej-goncharuk-e-novijat-ministyr-predsedatel-na-ukrajna-news_812548.html", "text": "      Върховната Рада утвърди Алексей Гончарук на поста министър-председател на Украйна, предава информационната агенция УНИАН, цитирана от \"Фокус\".      В подкрепа на кандидатурата, издигната от президента Владимир Зеленски, са гласували 290 депутати от 450-местния законодателен орган в Киев.   Алексей Гончарук, 35-годишен, към момента на назначаването му за премиер изпълнява функциите на заместник-ръководител на кабинета на президента на Украйна. В периода 2001-2006 г. завършва Юридическия институт „Владимир Велики“ като магистър по право. През 2012 г. завършва Националната академия за публична администрация към Президентството на Украйна. Възпитаник е на Aspen Institute Kyiv и KMBS. Има и магистратура по публичната администрация.\r\nГончарук работи като адвокат в завода на хранителни продукти в Городнянски и в инвестиционната компания PRIOR-Invest (Киев).   ", "date": "2019.08.29", "title": "Алексей Гончарук е новият министър-председател на Украйна"}
{"url": "https://www.actualno.com/healthy/goranov-ne-moje-da-kaje-kolko-plashta-dyrjavata-pod-formata-na-dds-v-zdraveopazvaneto-news_812426.html", "text": "      НАП не може да каже колко е начисленият ДДС на лечебни заведения, НЗОК, НОИ и здравното министерство през 2018 година. Това твърди в свой писмен отговор пред парламента финансовият министър Владислав Горанов.      Горанов отговаря на въпрос на депутатите от БСП Румен Гечев, който беше министър на икономическото развитие в правителството на Жан Виденов, и Валентина Найденова. Червените народни представители искат да знаят колко е ДДС за купени от изброените ведомства лекарства, лекарствени продукти, медицински изделия, други стоки и услуги – например кетъринг, пране, купуване и ремонт на апаратура и оборудване плюс горива и др. Като \"крайни потребители\" в случая, болниците, министерството, НЗОК и НОИ плащат ДДС на доставчиците съгласно Закона за данъка върху добавената стойност.   Според Горанов обаче нямало как да бъде отговорено на въпроса поради няколко причини. На първо място – НАП нямала достатъчно данни да разбере кои са задължените в сектор \"Здравеопазване\" по този параграф. Освен това, счетоводните данни не позволявали разделение, защото приходите идвали от много сектори. А и \"краен купувач\" в смисъла, който влагат Гечев и Найденов, можел да е всъщност и продавач т.е. една услуга или един продукт да се отчетат няколко пъти.\r\nСпоред Гечев и Найденова обаче става въпрос за допълнително 1 млрд. лева годишно ДДС, което де факто се плаща от масово от държавни структури в здравеопазването. Те твърдят, че в здравната система половината пари годишно идват като публични средства – т.е. 5 млрд. лева.  По официални данни, през 1998 година финансирането на българската здравна система е в размер на 810 млн. лева, а през 2017 година вече е 4,3 млрд. лева! А съгласно отчета на здравното министерство към 30 юни приходите по бюджета му са 19,2 млн. лева, при разчет за цялата година от 37,5 млн. лева! Изрично е записано, че приходите и доходите от собственост включват приходи от продажба на услуги, стоки и продукция. На полугодието приходите от собственост са в размер на 2,8 млн. лева, а за цялата година е 6,4 млн. лева. ", "date": "2019.08.29", "title": "Горанов не може да каже колко плаща държавата под формата на ДДС в здравеопазването"}
{"url": "https://www.actualno.com/crime/arestuvaha-sina-na-shefa-na-nap-v-plovdiv-news_812555.html", "text": "      Полицията арестува сина на шефа на НАП - Пловдив. 20-годишният младеж е задържан, след като снощи блъснал възрастна жена, която днес е починала в болница. След инцидента младежът се е укрил, потвърдиха от МВР.      Катастрофата е станала снощи около 21:00 ч. на улица в жилищен район „Тракия”, където живее семейството на данъчния шеф Венелин Найденов, уточнява bTV.   20-годишният му син Ивайло Найденов карал лекия си автомобил, когато блъснал 78-годишната пешеходка на пътното платно. След инцидента е избягал и се е укрил от полицията, но камери в района са го издали.\r\nОще снощи е задържан за 24 часа. Днес в болница жената е починала от раните си. От полицията съобщиха, че това не е първото провинение на Ивайло Найденов. За двегодишния си стаж като шофьор има 18 нарушения на пътя.   ", "date": "2019.08.29", "title": "Арестуваха сина на шефа на НАП в Пловдив "}
{"url": "https://www.actualno.com/analysis/kakvo-dade-es-na-iztochna-evropa-news_812537.html", "text": "             Според изданието Süddeutsche Zeitung политическата равносметка е твърде потискаща. \"Техните правителства, почти без изключение, поддържат куха националистическа реторика, в по-голяма или по-малка степен се стремят да отменят свободата на печата, да подкопаят устоите на правовата държава, да регламентират всичко в обществото, а и отказват да си сътрудничат с останалите европейци, когато не виждат възможност да прелеят пари от ЕС в собствените си каси\".    В икономическо отношение обаче бившите страни от Източния блок просперират, констатира на свой ред Frankfurter Allgemeine Zeitung (FAZ). Изданието твърди, че не е преживял по-дълбоки промени от Източна и Югоизточна Европа и дава за пример Полша, където доходите на глава от населението са се увеличили петорно от 1990 година насам. Словакия, Естония и Литва междувременно достигат 80% от благосъстоянието в Европа, а Чехия и Словения - дори 90%. \"Единствените изоставащи са онези, които се присъединиха по-късно към ЕС - България, Румъния и Хърватия. Но дори и те днес стоят по-добре, отколкото източноевропейските държави, които не членуват в Общността\". По-нататък вестникът констатира, че парите все пак не са единственият значим фактор и посочва, че хората имат и друго мерило за благоденствие -  образование, здравеопазване, здравословна храна, чиста околна среда.  Източноевропейските страни постигнаха голям напредък, но с цената на големи жертви от страна на местните хора, посочва FAZ. Изданието споменава в тази връзка политическата и икономическа несигурност по време на прехода от планова икономика към пазарна, закриването и приватизирането на държавната собственост, заливането на източноевропейските пазари със западни стоки, както и появата на редица икономически авантюристи и съмнителни инвеститори.    Затова Süddeutsche Zeitung алармира: \"Нека този път не питаме какво допринесоха източните страни членки на ЕС за демокрацията в Общността, а обратно - какво ЕС им донесе на тях самите\". Свободата на придвижване е действително голяма ценност, но тя донесе най-вече ползи на Запада, а на Изтока по-скоро му навреди. Хиляди лекари напуснаха България и Румъния, което помогна да се смекчи недостигът на медици на Запад. Не бива да виним тези хора, че търсят по-добър живот за себе си и своите семейства, но сега те липсват там, където едно време са получили своето университетско образование. А тяхната липса на свой ред принуждава други хора да мигрират. България днес има милион и половина жители по-малко, отколкото през 1989, а Румъния - почти четири милиона по-малко. И това са все дейни, добре образовани хора.    Друг проблем на хората в според FAZ е \"убеждението на мнозина, че Брюксел, или най-общо казано Западът, нито ги взема на сериозно, нито ги разбира - например относно бежанската политика или в отношението им към Русия. \"Тъкмо това недоволство обяснява донякъде и успеха на популистките и евроскептични течения във Варшава, Будапеща и други места. 30 години след падането на Стената сме принудени трезво да отчетем, че икономическата интеграция невинаги вървеше ръка за ръка с политико-идеологическа\", пише в FAZ.   ", "date": "2019.08.29", "title": "Какво даде ЕС на Източна Европа?"}
{"url": "https://www.actualno.com/europe/london-berlin-i-parij-se-trevojat-za-situacijata-v-ujnokitajsko-more-news_812564.html", "text": "      Великобритания, Германия и Франция изразиха безпокойство от ситуацията в Южнокитайско море и призоваха за решаване на спорните въпроси по пътя на преговорите. Това се казва в съвместно заявление, разпространено от Британското министерство на външните работи, предаде БГНЕС.          „Обезпокоени сме от ситуацията в региона на Южнокитайско море, която може да доведе до намаляване нивото на сигурност и стабилност. Призоваваме крайбрежните държави да предприемат мерки за намаляване на напрежението и да дадат своя принос в поддържането на мира, сигурността и стабилността, включително чрез обезпечаване свободата на корабоплаване и въздухоплаване над Южнокитайско море”, пише в изявлението.\r\n„Тройката” призовава всички страни от региона да спазват Конвенцията на ООН по морско право. Държавите приветстват преговорите между държавите от АСЕАН и Китай по въпросите за прилагането на разпоредбите на конвенцията в Южнокитайско море.    ", "date": "2019.08.29", "title": "Лондон, Берлин и Париж се тревожат за ситуацията в Южнокитайско море"}
{"url": "https://www.actualno.com/dobrich/pojar-kraj-durankulashkoto-ezero-zastrashi-krajnite-kyshti-na-granichnoto-selo-news_812571.html", "text": "      В опасна близост до крайните къщи на Дуранкулак е стигнал пожарът, вилнял в следобедните часове днес. По данни на директора на Пожарна безопасност и защита на населението в Добрич старши комисар Дарин Димитров пламъците са унищожили 20 дка борова гора и около 3 хил. дка сухи треви.      Сигнал за пожара е подаден около 13 часа. Четири екипа са се борили със стихията. Част от тях ще останат и през нощта, за да предотвратят ново запалване от тлеещата в езерото суха растителност.\r\nЗа последните няколко месеца това е трети пожар в района. Местните хора вече се питат дали някой умишлено не пали защитената зона.    ", "date": "2019.08.29", "title": "Пожар край Дуранкулашкото езеро застраши крайните къщи на граничното село"}
{"url": "https://www.actualno.com/bgfootball/ludogorec-se-klasira-za-grupite-v-liga-evropa-sled-drama-v-slovenija-news_812582.html", "text": "      Българският шампион ще играе в груповата фаза на втория по големина европейски клубен турнир Лига Европа! \"Орлите\" се добраха до ценния успех след изстрадан мач срещу словенския Марибор, завършил наравно 2:2. Така, след като в първия мач в Разград двата отбора завършиха 0:0, Лудогорец успя да отстрани словенския гранд, благодарение на головете си на чужд терен.      Двубоят започна повече от успешно за разградчани, които безспорно бяха по-добрия отбор на терена. Плеймейкърът на Лудогорец Марселиньо реализира феноменален гол в 17-ата минута, завършвайки бърза и красива атака на своя отбор. Малко по-късно резултатът бе удвоен след гол на Клаудиу Кешерю от дузпа.\r\nПреднината от два гола на почивката сякаш успокои \"орлите\", които позволиха на Марибор да се върне в мача. В средата на втората част домакините успяха да реализират две попадения също толкова бързо, както го стори Лудогорец през първото полувреме. Маркос Таварес даде тласък на своя отбор пет минути след като се появи на терена, а малко по-късно Марибор изравни след гол на Руди Пожек.\r\nДо края на мача Лудогорец се прибра назад, където да брани резултата, което до известна степен ограничи шансовете за гол пред тяхната врата. Две минути преди изтичането на редовното време обаче Козмин Моци едва не си отбеляза гол, изчиствайки центриране право в страничния стълб на Пламен Илиев.    ", "date": "2019.08.29", "title": "Лудогорец се класира за групите в Лига Европа след драма в Словения"}
{"url": "https://www.actualno.com/balkani/zapadnite-balkani-tema-ot-dnevnija-red-na-sreshtata-v-helzinki-news_812503.html", "text": "      Хибридните атаки, Близкия Изток, Иран и регионалното сътрудничество на Западните Балкани са част от темите по време на неформалната среща на министрите на външните работи на държавите-членки на ЕС в Хелзинки.      Първите дипломати от ЕС и техните партньори от Западните Балкани ще обсъдят ситуацията в региона, която е усложнена заради въведените от Косово мита за стоки от Сърбия и БиХ, както и поради липсата на правителство на Босна и Херцеговина девет месеца след изборите, предаде БГНЕС.   Външните министри ще обсъдят актуалната ситуация в Близкия Изток и ядрения договор с Иран.\r\nВърховният представител на ЕС по външна политика и сигурност Федерика Могерини заяви, че ще използва възможността да включи в дневния ред актуални въпроси като обстановката в Хонконг и пожарите в Амазония.   ", "date": "2019.08.29", "title": "Западните Балкани - тема от дневния ред на срещата в Хелзинки "}
{"url": "https://www.actualno.com/america/pentagonyt-iska-prodyljavane-na-voennata-pomosht-za-ukrajna-news_812568.html", "text": "      Пентагонът приключи прегледа на военната помощ на Украйна, поръчан от Белия дом и заключи, че подкрепата трябва да бъде продължена. Това съобщава изданието Politico, цитирано от агенция \"Фокус\", като се позовава на високопоставен служител от Министерството на отбраната на САЩ.      Конгресът одобри отпускането на 250 милиона долара за инициативата за подпомагане на сигурността в Украйна през фискалната 2019 г. Държавният глава на САЩ Доналд Тръмп предварително разреши продажбата на оръжия, включително противотанкови ракети Javelin, за да се противопостави на сепаратистки сили в източната част на Украйна, подкрепяни от Русия.   Но през последните дни Службата за управление и бюджет на Белия дом забави средствата и поиска от министъра на отбраната Марк Еспер и съветника по националната сигурност Джон Болтън да определят дали програмата остава в интерес на САЩ, уточни по-рано изданието.\r\nТози ход предизвика гнева на двете партии, които смятат програмата за критична за отпор на руската военна агресия. Пентагонът изглежда е съгласен с тях. „Отделът прегледа пакета за чуждестранна помощ и го подкрепи“, заяви висш служител на Министерството на отбраната пред изданието. Длъжностното лице, което не беше упълномощено да обсъжда публично вътрешните дискусии, добави, че резултатите от прегледа вече са споделени с Белия дом.  Планира се този уикенд Тръмп да се срещне в полската столица Варшава с президента на Украйна Владимир Зеленски. ", "date": "2019.08.29", "title": "Пентагонът иска продължаване на военната помощ за Украйна"}
{"url": "https://www.actualno.com/curious/dneven-horoskop-za-30-avgust-news_812449.html", "text": "       Овен       Днес ви очаква пъстър ден. Ще имате от всичко в излишък - емоции, любов, работа... Опитайте се да сте ефективни във всяка една сфера. Телец През този ден ще изпреварвате събитията. Бъдете една крачка преди всички и това ще ви осигури огромно предимство пред останалите.   Близнаци Днес може да научите последни важна новина. Съсредоточете се върху важното и планирайте действията си, а не таете обида. Рак     Днес ще бъдете по-чувствителни от обикновено. Важно е да сте наясно какво биха причинили вашите изблици, ако си ги позволите. Лъв    Днес ще ви е трудно да отпъдите дадена емоция. Може би не трябва да го правите, а да я изживеете подобаващо. Дева През този ден може да си позволите да останете на заден план. Това ще ви осигури спокойствие и време за размисъл, колкото ви е необходимо.   Везни Днес ще отгатвате с точност намеренията на другите. Спокойно може да действате според усещанията си и да изпреварите конкурентите си.    Скорпион Това е ден за постигането на възвишени цели. Противопоказен алкохолът. Бъдете внимателни и при прием на лекарства. Стрелец Това е ден, в който няма да загубите нищо, ако стоите на заден план. Начинанията не са подходящи. Намалете активността. Козирог    Очаква ви успешен ден във всяко едно отношение. Сега е моментът да атакувате смело и да се изявите с пълна сила и размах. Водолей Денят предполага множество успехи. В работата ще сте ценени, в любовта ще има взаимност. Ще постигнете целите си. Риби Днес може да имате някои противоречия с важни за вас хора. Ще преодолеете препятствията само с много дисциплина. ", "date": "2019.08.29", "title": "Дневен хороскоп за 30 август"}
{"url": "https://www.actualno.com/america/sled-sporazumenie-s-talibanite-sasht-shte-zadyrjat-8-600-voennoslujeshti-v-afganistan-news_812517.html", "text": "      Държавният глава на САЩ Доналд Тръмп заяви, че ако бъде постигнато споразумение с талибаните, броят на американските войници в Афганистан ще бъде намален до 8 600 – контингент, който ще остане в страната за постоянно, предава AFP, цитирана от \"Фокус\".      „Намаляваме ги на 8 600 и тогава вземаме решение\", заяви Тръмп в интервю за Fox News. „Винаги ще имаме присъствие\" в Афганистан, категоричен бе американският президент.   Тръмп същевременно предупреди, че ако има нападение срещу САЩ от Афганистан, „ние ще се върнем със сила..., каквато не е използвана никога досега\". ", "date": "2019.08.29", "title": "След споразумение с талибаните: САЩ ще задържат 8 600 военнослужещи в Афганистан"}
{"url": "https://www.actualno.com/europe/incidentyt-v-arhangelsk-vse-po-blizo-do-chernobil-news_812474.html", "text": "      Три седмици след в Архангелска област, Кремъл мълчи за причините и последиците. Междувременно се появява все повече неофициална информация от възмутените лекари в Архангелск. В местната болница са били доставени трима пострадали без лекарите да бъдат предупредени за опасност от радиоактивност, пише германското издание  Der Spiegel.      Журналистите Кристиан Еш и Александър Чернишев са разговаряли с един от лекарите, пожелал да остане анонимен.   \"Пациентите бяха доставени в 17,30 часа вечерта от авиационно спасителната служба на нашата болница. Трима мъже на възраст около 30 години или по-млади. Мъжете бяха голи, покрити с фолио, дрехите им бяха в найлонови пликове. Единият имаше счупване на гръбнака, а другия фрактура на таза. Травмите бяха тежки, но не представляваха опасност за живота... И тримата имаха нужда от хирургична интервенция\", разказва медицинското лице.\r\n\"Никой в болницата не беше в защитен костюм. В приемното отделение ги преглеждахме с голи ръце. В операционната използвахме обикновени медицински маски и то само ако ситуацията го изискваше. Нямаше преки указания за това, че тези пациенти са При това лекарят, който е бил на място заедно със спасителната служба на мястото на аварията е заявил за такава възможност на висшестоящите, но информацията не беше предаде нататък\", споделя още свидетелят.   \"Преди операцията в операционната дойдоха дозиметристи. Една от тях избяга веднага, когато видя цифрите. До главата на един от пациентите беше регистрирано бета излъчване от . Пациентите бяха изведени от операционната обратно в приемната и един по един ги измиха във вана. Вана беше толкова заразена, че по-късно военните я демонтираха. След като измиха пациентите, беше направено ново измерване и бе взето решение операцията да започне\", допълва още лекарят.\r\n\"След операцията пациентите трябваше да заминат за Москва. Двама от тях починаха още по пътя към летището, но не от травмите,  а от последиците от облъчването. Специално попитах това лекуващите лекари. Освен това в интернет изтече лекарско заключение за един от тях. Той е имал 25 хил. левкоцита в микролитър кръв,  при максимално допустимо 10 хил. Двамата са починали от остра лъчева болест\", казва още той.\r\nПо думите на лекаря трима са изпратени в болницата \"Семашко\", но преди това са взети мелки.       \"Защо това не беше направено в нашия случай? И защо изобщо пострадали на военен полигон са изпратени в гражданска болница?\", пита лекарят.\r\nТой разказва, че на следващия ден са дошли от ФСБ и са събрали подписи за неразгласяване на тайна от всички, които са имали участие. По-късно е иззета медицинската документация, вкл. и електронната.\r\n\"Ние разбираме, че нямаме доказателства, за да се обърнем в съда или към прокуратурата. Всичко е иззето. Интересува ни само едно - да открием хората, които скриха от нас информацията за радиацията и са разпоредили изпращането на пострадалите в нашата болница. Според слуховете решението е взето на много високо равнище, може би от заместник-министър на отбраната, губернатор или главен лекар на болницата\", споделя анонимният източник.\r\nПо думите му след среща с представители на здравното министерство е било взето решение да бъдат изпратени за изследвания в Москва 57 служители от болницата. Но в действителност заминават 20. В организма на единия е открит цезий-137.\r\nСлед това експерти от Москва са провели изследвания на място в болницата. Но според лекарите това е бил фарс: \"Тук нямаше необходимото оборудване за установяване на радионуклеиди. Взеха ни само кръвни проби, урина и провериха щитовидната жлеза. Начинът, по който се отнасяха към нас ми напомни Чернобил\", категоричен е свидетелят.       ", "date": "2019.08.29", "title": "Инцидентът в Архангелск все по-близо до Чернобил"}
{"url": "https://www.actualno.com/smolyan/chepelare-posreshta-folkloren-festival-s-uchastnici-ot-9-dyrjavi-news_812533.html", "text": "      Между 4 и 8 септември в Чепеларе ще се проведе първият в света Международен фолклорен фестивал „Незабравка“ (First Folklore Festival „Forget-me-not“) за членове на „Международната полицейска асоциация“ и членовете на техните семейства, като участие ще вземат близо 100 участници , представители на 9 държави - Белгия, Израел,  Кипър,  Малта, Пакистан, Румъния, Русия, Северна Македония и България.      Официалното откриване ще бъде на 5 септември от 17.00 часа на площад „Олимпийски“ в гр. Чепеларе.\r\nМеждународната полицейска асоциация (International Police Association-IPA) е създадена на 1 януари 1950 г. във Великобритания, като за неин основател се счита полицейският служител от Англия - Артур Трууп (1914-2000). Организацията е създадена на приятелски принцип и в нея членуват полицейски служители - действащи, пенсионирани и напуснали, без значение на чин, длъжност, служебна позиция, пол, раса, майчин език или религия. С близо 360 000 членове от почти 100 държави, от които 66 със създадени национални секции, асоциацията се разпростира на 6 континента (Европа, Азия, Южна и Северна Америка, Африка, Австралия). Мотото на Международната полицейска асоциация е „Servo per Amikeco“ („Служба чрез приятелство“).\r\n„Международната полицейска асоциация“   е неправителствена организация, чиито цели са да се създават и усилват връзките между пазителите на реда; да се повишава международното взаимодействие в социалната, културната и професионалната сфера; да се насърчава благоденствието във взаимоотношенията на хората и да се запази световния мир; да се подобрява обществения облик на полицията и да се постигне признаването на асоциацията от международните институции.  България е приета за член на Международната полицейска асоциация на 10 юни 1994 г., по време на XIV световен конгрес на организацията, проведен в Люксембург,, като тази година беше тържествено отбелязан 25 юбилей на сдружението.  Кръстник на българската секция е гръцката секция, в която от 1992 г. до 1994 г. са членували 20 полицейски служители от България. В края на 2018 г. в сдружението членуват                          3346 члена - действащи, пенсионирани и напуснали служители на МВР и сферата на вътрешната сигурност, като настоящ председател на Сдружението е г-н Огнян Богоев.\r\nОрганизирането и провеждането на подобно международно събитие, има за цел не само да повиши имиджа на съответните национални секции и да укрепи взаимоотношенията между тях, но и да подобри осведомеността на отделните членове на организацията по отношение на културното богатство на останалите участници.                            В качеството на организатор и домакин на този първи по рода си фестивал  пред „ИПА - секция България“ стои също предизвикателството да покаже по най-подходящ начин пъстротата и същността на националния ни фолклор, под съпровода на родопската гайда в полите на дивната планина.\r\nМероприятието ще бъде реализирано с любезното съдействието на Община Чепеларе, заместник-областния управител на обл. Смолян - г-н Андриян Петров, кмета на Община Чепеларе - г-жа Славка Чакърова, г-жа Наталия Кавърджиева и техния екип, кмета на с. Широка лъка - г-н Васил Седянков, „Лукойл България“ ЕООД, „Пампорово“ АД, „ZIPLine Чепеларе“, „101 Каба гайди“, ОДК - гр. Чепеларе, Регионалния исторически музей „Стою Шишков“ – гр. Смолян, Планетариумът в гр. Смолян, децата на гр. Чепеларе и др.    Официалното откриване ще бъде на 05 септември 2019 г. от 17.00 часа на площад „Олимпийски“ в гр. Чепеларе, обл. Смолян. Националната носия и доброто настроение са пропуск за събитието. ", "date": "2019.08.29", "title": "Чепеларе посреща фолклорен фестивал с участници от 9 държави"}
{"url": "https://www.actualno.com/balkani/za-pryv-pyt-turcija-zapochna-iznos-na-avokado-za-bylgarija-news_812532.html", "text": "      За пръв път турските производители изнасят авокадо за България. То идва от района на Алания, съобщава турското радио и телевизия ТРТ, цитирано от БГНЕС.      За България бяха изпратени 6 хиляди бройки авокадо след събирането на първия урожай в Алания.   Председателят на Съюза на производителите на авокадо Хилми Севилген отбеляза, че досега са изнасяли този плод за Полша и Украйна и сега започват износ и за България.\r\n„Досега не бяхме изнасяли за България. Събрахме информация и разбрахме, че България внася авокадо от Гърция и от ЮАР. Изпратихме за България първата пробна партида от 6 хиляди плода, но само след една седмица направиха поръчка от около 15 хиляди плода. Идната седмица ще изпратим нова партида авокадо за България\", посочи още Севилген. Той допълни, че тази година в Алания са били събрани 50 милиона авокадо и ще продължат да ги изнасят за чужбина.  Севилген уточни, че един крупен производител от ЮАР е установил контакти с тях и е поискал авокадо, което да изнася на пазарите в Швеция, Испания и Великобритания. ", "date": "2019.08.29", "title": "За пръв път Турция започна износ на авокадо за България "}
{"url": "https://www.actualno.com/plovdiv/plovdivskite-uchilishta-gotovi-za-pyrvija-ucheben-den-news_812496.html", "text": "      Пловдивско училище ще посрещне новата учебна година с разширена база. Основно училище „Елин Пелин“ получи пристройката на бившата социална служба в район „Западен“, която ще послужи за нова класна стая.       ОУ „Елин Пелин“ работи на едносменен режим, заради което се нуждае от повече пространство. Затова директорът Татяна Вангелова поискала от районното кметство изоставената близка сграда, в която допреди две години се помещаваше служба „Социално подпомагане“ за нуждите на учебното заведение. Със съдействието на кмета Димитър Колев, това вече е факт и в помещението кипи усилен ремонт.   „Това помещение ще се използва от учениците от 4 клас. Тези две стаи са ни необходими, за да запазим едносменния режим на работа и от две години нямаме и учителска стая и компютърен кабинет, така че те са някаква възможност за подобряване на материалната база“, заяви директорът Татяна Вангелова. Тя допълни, че ремонтът ще завърши най-късно до 5 септември, като в него са вложени 18 000 лева от бюджета на училището. Общо в 22 училища в Пловдив текат ремонтни дейности. От общината обещават всички те да приключат навреме и всички учебни заведения да са готови за първия учебен ден.     ", "date": "2019.08.29", "title": "Пловдивските училища готови за първия учебен ден"}
{"url": "https://www.actualno.com/crime/plamna-magazin-v-blagoevgrad-njama-postradali-news_812482.html", "text": "      Гъст дим, излизащ от аспирацията на магазин от верига за хранителни стоки, вдигна огнеборците в Благоевград, няма пострадали клиенти, предаде кореспондентът на БГНЕС в града.      Сигналът бе подаден в 15.10 ч. от бул. \"Св. Св. Кирил и Методий\". Поради горещината и натрупани мазнини пламна аспирацията на обета, предлагащ топли ястия.   Аспирацията минава по стената на съседния жилищен блок и излизана покрива. Двама огнеборци влязоха в магазина, а пожарната мина от задната страна на обекта, тъй като входа за жилищната кооперация е отзад.\r\nОгледът от покрива показа, че натрупалата се мазнина е обгоряла, а димът се разсея, така не се наложи обливане с вода.   ", "date": "2019.08.29", "title": "Пламна магазин в Благоевград, няма пострадали"}
{"url": "https://www.actualno.com/pleven/vtora-tejka-katastrofa-za-tri-dena-na-pytja-v-mestnostta-humata-kraj-pleven-news_812488.html", "text": "      Втора за последните три дена тежка катастрофа в местността Хумата на пътя Плевен - Луковит е станала около 15,00 ч. днес. Според първоначалната информация два леки автомобила са се блъснали челно. Има загинал и пострадали, съобщи Областната дирекция на МВР в Плевен.      Организацията на движението в района на Хумата е променена. Трафикът е пренасочен през селата Радомирци, Ракита и разклона за Телиш.\r\nСамо преди три дена в същия пътен участък товарен автомобил „Скания“ с прикачено полуремарке се блъсна челно в друг камион с ремарке, който пък ударил идващото зад него „Рено Меган“. За щастие пътният инцидент се разминал без жертви и сериозно пострадали. И тримата шофьори са проверени с дрегер и резултатите им са били отрицателни. Движението е било отклонено за около 12 часа през Радомирци и Ракита. ", "date": "2019.08.29", "title": "Втора тежка катастрофа за три дена на пътя в местността Хумата край Плевен"}
{"url": "https://www.actualno.com/society/122-199-grajdani-sa-potyrsili-sydejstvie-ot-maja-manolova-za-blizo-4-g-news_812569.html", "text": "      122 199 граждани са потърсили съдействие от омбудсмана Мая Манолова за близо четиригодишен период. Това се казва в съобщение от пресцентъра на омбудсмана на Република България.      Общественият защитник публикува информация за дейността на институцията и финансов отчет за разходваните публични средства. „45 016 са постъпилите жалби и сигнали на гражданите, като в топ пет на жалбите и сигналите през годините са следните нарушения: права на потребители – 11 291 бр.; социални права – 6360 бр.; основни права и свободи – 5858 бр.; право на собственост – 4584 бр.; в изпълнителното производство – 3318 бр.“.   Дава се и отчет на приключилите жалби и сигнали – „43 569, отправените препоръки към държавни и общински органи, от които всяка втора е изпълнена са 5113“, пише още в отчета на Мая Манолова.    ", "date": "2019.08.29", "title": "122 199 граждани са потърсили съдействие от Мая Манолова за близо 4 г."}
{"url": "https://www.actualno.com/society/registracijata-za-mestnite-izbori-shte-zapochne-na-2-septemvri-news_812441.html", "text": "       Регистрацията на партиите за местните избори ще започне на 2 септември от 9.00 часа и ще продължи до 11 септември , обяви на пресконференция говорителят на Централната избирателна комисия Александър Андреев.      „Посочени са условията за регистрация, представяне на заявление, заедно с приложените документи, както и броят на подписите, които подкрепят партията”, обясни Андреев.   „Кандидатът за кмет или общински съветник трябва да има постоянен или настоящ адрес в България и в конкретната община”, добави още говорителят на ЦИК. По думите му кандидатите трябва да са заявили своята уседналост 6 месеца преди изборите - 26 април 2019 г.\r\n„С измененията в Закона за партиите беше изменен и Законът за финансиране на партиите. Допуска се финансирането на партии от юридически лица, еднолични търговци, както и граждани на ЕС. Гражданите на Съюза имат право да кандидатират за кмет или общински съветник”, коментира още Андреев.   ", "date": "2019.08.29", "title": "Регистрацията за местните избори ще започне на 2 септември"}
{"url": "https://www.actualno.com/society/novinite-naj-vajnoto-za-denja-29-avgust-news_812573.html", "text": "              Три седмици след аварията на военния полигон в Архангелска област, Кремъл мълчи за причините и последиците. Междувременно се появява все повече неофициална информация от възмутените лекари в Архангелск. В местната болница са били доставени трима пострадали без лекарите да бъдат предупредени за опасност от радиоактивност, пише германското издание Der Spiegel. Четете подробности.   Новоизбраният председател на Европейската комисия Урсула фон дер Лайен пристигна на посещение в България, където беше посрещната от премиера Бойко Борисов. Министър-председателят не позволи задаването на журналистически въпроси към председателя на Европейската комисия. А аргументът беше следният: \"Няма да има въпроси, не за друго, а защото можем да я поставим в неудобно положение да отговаря за нещо, което още не е в цялостния вид договорено\". Нови технологии за защита на климата: възобновяемата енергия произвежда „зелен водород“, който замества дизела в транспорта, природния газ за отопление и въглищата в металургията. В Европа очевидно назрява водороден бум. Във всеки случай различни страни започват активно да се подготвят за това. Напоследък в медиите се появяват все повече и повече съобщения за пилотни проекти с водород - и химическото обозначение на този газ трепти: H2.     Вижте тази невероятна история! Върховната Рада утвърди Алексей Гончарук на поста министър-председател на Украйна, предава информационната агенция УНИАН, цитирана от \"Фокус\". В подкрепа на кандидатурата, издигната от президента Владимир Зеленски, са гласували 290 депутати от 450-местния законодателен орган в Киев.    5,1 млн. лв. е предвидената глоба за НАП. Това каза председателят на Комисията за защита на личните данни (КЗЛД) Венцислав Караджов. НАП има свое ръководство и то ще реши по какъв начин ще плати глобата и дали ще обжалва, допълни още Караджов.  На въпрос на БНТ защо глобата е в такъв размер, Караджов отговори, че в конкретения случай са взети предвид \"отговорното поведение на агенцията\", начина, по който е извършена кражбата, както и действията на НАП преди да стане кражбата. По думите на Караджов са отчетени действията на НАП от гледна точка \"отговорност\". За пръв път турските производители изнасят авокадо за България. То идва от района на Алания, съобщава турското радио и телевизия ТРТ, цитирано от БГНЕС. За България бяха изпратени 6 хиляди бройки авокадо след събирането на първия урожай в Алания. ", "date": "2019.08.29", "title": "Новините: Най-важното за деня, 29 август"}
{"url": "https://www.actualno.com/society/ekohepyning-prerasna-v-protest-sreshtu-karierata-kraj-belashtica-video-news_812445.html", "text": "       Екохепънинг в района на Белащица днес прерасна в спонтанен митинг срещу каменната кариера в района. .   „Днес е само репетиция. Вече сме готови и на крайни действия“, съобщи Павел Гемишев от гражданския комитет „Стоп на кариерите в Белащица”.\r\n„Търпението ни е изчерпано! Години на протести и нулев резултат! Кой се интересува, че се крадат национални природни ресурси?“, попита председателят на Екогласност Емил Георгиев. продължава сагата с протестите срещу кариерата на „Холсим” край  Белащица. Жителите на селищата Белащица, Гълъбово, Марково, Брестник, Куклен, Цар Калоян и ПК Екогласност и вредите от дейността му, които понасят ежедневно. Хората се жалваха дори на швейцарската посланичка и й , с който чуждата компания засипва околността. Всичко това беше предиружено от многобройни протестни шествия,  сигнали до държавните институции, прокуратурата и всички, които могат да помогнат в борбата на Белащица и околността да се спазват екологичните норми на страната.\r\nЗасега има . Емил Георгиев от Екогласност подчерта: \"Прави чест на министър Петкова, че , с което се потвърди правотата на твърденията ни, че там се извършва незаконен добив, т.е. краде се българско природно богатство\".\r\nТой разказа, че концесията е от 2000 г., разписана от тогавашния премиер Иван Костов и е за 20 години. В края на декември миналата година от Екогласност са имали среща с посланичката на Швейцария у нас, на която тя е била запозната с вредите, които швейцарската компания нанася на региона-запрашаване, липса на задължителното по предписания оросяване на терена, значително увеличение на респираторните заболявания, застрашени водоизточници, липса на рекултивация, работа извън координатите на разрешената концесия. След срещата посланичката е обещала да отиде на място, да се запознае с проблемите на хората и да съдейства в диалога за разрешаването им. Повече от половин година след срещата в посолството нищо не се е променило, освен признанието на министерството на енергетиката, че , което става ясно от наказателно постановление на Министъра на енергетиката от 21.05.2019. \"Екогласност подаде сигнали до Окръжната прокуратура, ДАНС, прокуратура, НАП, министерство на енергетиката и МОСВ, за да се разпореди извършването на проверка на всички събрани факти за нарушенията на концесионера „Холсим”, заяви Емил Георгиев. Той настоява в полза на държавата да се отнеме цялата техника на фирмата, която извършва незаконен добив.\r\n„Няма да се изморим! Вече 3 години протестираме и сигнализираме държавните институции по екологичните проблеми в района на Белащица. Ще продължим, ако някой си мисли, че сме се уморили, лъже се!”, посочи в заключение Георгиев.   ", "date": "2019.08.29", "title": "Екохепънинг прерасна в протест срещу кариерата край Белащица (ВИДЕО)"}
{"url": "https://www.actualno.com/society/bandata-na-svejite-talanti-shte-radva-naj-mladite-v-lidl-prez-septemvri-news_812450.html", "text": "      Любимите плодове и зеленчуци под формата на плюшени играчки ще зарадват малчуганите през септември в Lidl. “Бандата на свежите таланти“ е съставена от 7 любимци и ще е налична от 2 до 29 септември или до изчерпване на количествата в магазините на веригата в цялата страна. Кампанията е част от дългосрочните усилия на Лидл България в подкрепа на здравословното и балансирано хранене, запознавайки децата по забавен начин със „супер силите“ на плодовете и зеленчуците.      В периода на кампанията, за всеки 20 лв. от стойността на покупката в един касов бон, потребителите ще получават по 1 точка, а когато съберат пет точки, ще получат подарък - 1 плюшена играчка от колекцията „Бандата на свежите таланти“ по избор. Бананът Сеп, чушката Супербел, ягодата Емма, морковът Джим, патладжанът Смууб, картофът Лоръс и Маги крушата са любимците, сред които малчуганите ще могат да избират.\r\nСедемте героя ще оживеят и в серия от 4 комикса, в които децата ще могат да се запознаят с техните супер сили. Комиксите могат да бъдат проследени в брошурата и сайта на Lidl. Всички желаещи да се сдобият с цялата колекция, могат да опитат късмета си и да спечелят един от 7-те героя по избор в специална игра, достъпна на www.lidl.bg/freshgame.\r\nА за най-големите фенове веригата предлага и тетрадки с „Бандата на свежите таланти“, които са налични в магазините на веригата като част от предложенията за подготовка на учебната година.     ", "date": "2019.08.29", "title": "Бандата на свежите таланти ще радва най-младите в LIDL през септември"}
{"url": "https://www.actualno.com/business/rudnikyt-kojto-vyzrodi-krumovgrad-video-news_812173.html", "text": "              Срещаме Веселин на \"Ада тепе\" – там, където работи и прекарва по-голямата част от времето си. Официалното откриване вече е приключило, височайшите гости са си тръгнали. Останали сме само ние от , той и поводът всички да сме там – новата златна мина на \"Дънди Прешъс Металс\".\r\nДвижейки се из рудника, забелязваме, че пътят е перфектен – широк, двулентов, с маркировка и чисто нов асфалт. \"Едва ли другаде в България ще видите път към рудник с маркировка и ограничения\", казва с усмивка Желев.\r\nНужни са около 2 години, за да изградят находището и прилежащата му инфраструктура. Справили са се с предизвикателства като пресечения терен и са построили съоръжения по най-високите световни стандарти. \"Всичко е много съвременно. Страшно много държим на безопасността, на екологията\", посочва Желев.    \"Рудникът се разработва на 4 фази, всяка от които продължава около 2 години. Използваме селективен начин на изземване. Около рудата има стерилна скална маса. При добива използваме напреднала технология, за да отделяме рудата от скалната маса. Рудата отива за обогатяване, а баластрата – за изграждане на интегрираното съоръжение за съхранение на минни отпадъци\", обяснява началникът на производството на \"Ада тепе\".    Модерните технологии и машини са нещо обичайно за \"Дънди Прешъс Металс\" и новият им рудник не прави изключение. \"Използваме много добра технология за изземването. Багерът е снабден с GPS система, която му показва къде е рудата и къде – стерилната скална маса. Разполагаме с 8 минни самосвала – 4 самосвала и 4 дъмпера, 2 хидравлични багера с обратно гребане, булдозери, грейдери\", разказва Желев.\r\nВиждаме отблизо и как изглежда част от разработеното находище. Използват се 2 сонди за пробивно-взривните дейности. Сондира се поле с дълбочина от 5 метра, което се изземва на 2 пъти. Взривните работи се извършват 2 пъти седмично. \"Ето едно поле, което е взривено през тази седмица – очертанията показват къде е рудата и къде – стерилната скална маса. Това е селективното изземване\", обяснява ни Веселин. Той е минен инженер с богат професионален опит – 16 години е работил в открития добив на въглища, като е бил част от една от най-големите държавни мини. Често се замисля за разликата между предишната и настоящата си работа. \"Има голяма разлика между въгледобива и рудодобива. Тук е по-малко като мащаби, но по-трудно за разработване, особено при селективния добив. Там, където съм бил, и сега, за мен е друга България\", признава Желев.\r\nОт една година е в \"Дънди Прешъс\" и приема разработването на нов рудник за първи път от 40 години в България като голямо професионално предизвикателство. \"Кандидатствах, приеха ме и ето ме тук. Разработваме най-новия рудник в България\", ентусиазиран е той.   Харесва спокойствието и приятната атмосфера на Крумовград, както и гостоприемството на жителите му. Местната общност е пъстра, но сплотена, хората уважават празниците и традициите си, независимо дали са християни, или мюсюлмани.\r\n\"Не съм оттук, дойдох преди 1 година, но вече имам много колеги и добри приятели. Тук е много приятно, живеят много добри хора. Работим заедно и се разбираме чудесно. В този регион не е имало минна промишленост, но хората се учат бързо и се справят страхотно\", разказва Желев. Често след работа остава време и за забавление. \"Колективът е много сплотен. Почти всеки ден след работа играем футбол и е много забавно\", усмихва се той.\r\nИменно местните жители печелят най-много от изграждането и работата на новия рудник. Крумовград се развива и разраства, отварят се нови работни места, строят се нови сгради, ремонтират се улици, обновява се централната част. Много хора се връщат от чужбина, а все по-често се срещат млади хора и семейства с деца. Местните признават, че покрай мината градът им коренно се е променил и сега е изпълнен с живот.\r\n\"Идването на такова предприятие в малък град, който не е имал кой знае какъв поминък, освен земеделието, оказва влияние. Градът е израснал много, живнал е. Вечер заведенията са пълни, виждат се усмивките по лицата на хората, съвсем различно е\", разказва Желев. ", "date": "2019.08.29", "title": "Рудникът, който възроди Крумовград (ВИДЕО)"}
{"url": "https://www.actualno.com/politics/borisov-ne-pozvoli-vyprosi-kym-predsedatelja-na-ek-video-news_812473.html", "text": "      Новоизбраният председател на Европейската комисия Урсула фон дер Лайен пристигна на , където беше посрещната от премиера Бойко Борисов.      Министър-председателят не позволи задаването на журналистически въпроси към председателя на Европейската комисия. А оправданието беше следното: \"Няма да има въпроси, не за друго, а защото можем да я поставим в неудобно положение да отговаря за нещо, което още не е в цялостния вид договорено\".  Борисов обаче не пропусна да се похвали с \"постиженията\" на управлението си.     \"Това което Европа отчита е и нашето много добро председателство и ролята на България в съюза. Това са резултати от много работа и лидерство на всички нива. Беше важно да има баланс между половете и хубаво си схванала това, което е приоритет за нашето правителство, не само дигитализацията, но и хората, защото Централна и Източна Европа имат потенциал. Сега Запада е длъжен да инвестира много пари и да повишим конкурентноспособността на хората\", обърна се към нея българският премиер.\r\n\"За мен е чест да бъда тук в София и да ви видя отново. В момента съм в процес да съставя своя екип и съм тук да изслушам приоритетите ви\", каза Урсула фон дер Лайен.\r\nВеднага направи впечатление думите ѝ как в България се инвестира много в образование - и то на фона, че вчера (28 август) правителството даде за организация на местните избори и за финансиране на четири вида дейности в образованието.    Тя отбеляза, че е изключително важно да се инвестира в цифровизацията. \"Виждам една държава която просперира и е готова за бъдещето, за инвестиции.  Очаквам да работим в много добро сътрудничество с Бойко, както и с вашия еврокомисар\", заяви на свой ред тя.\r\n\"Сега, когато подреждаш ресорите и парите, с които ще разполагат комисарите, изрично казвам, че не бива да се спекулира с ресори, какво искаме и какво сме се договорили. Великобритания не знам дали ще участва, представяте ли си ако затворя аз парламента, какво ще се случи. Всички тук ще пишете, че е диктатура\", коментира Борисов.   \" В сравнение със САЩ и Китай ние сме на дъното , не само България, но и Европа и затова трябва да развиваме мозъците си, опазването на околната среда, активно трябва да работим САЩ да се върнат в това споразумение. За миграцията ние сме пример , защото българите забравиха какво е да има мигранти по улиците, което се дължи на нашите граничари и Фронтекс\", изтъкна Бойко Борисов. Борисов се похвали с разкритото жестоко двойно убийство на намерените при Негован възрастни мъж и жена и поздрави полицията и криминалистите, като подчерта, че за първи път има случай да не се знае кои са жертвите, а да се разкрият убийците.\r\nСлед изказванията Борисов заяви на журналистите, че този път да няма въпроси, защото Урсула за първи път е в България, екипът ѝ не е подреден и това е един вид опознавателна среща за приоритетите.   \"Когато имаме подредена комисия, тя пак ще дойде. Да бъдем любезни към нея, докато си подреди екипа\", завърши изказването си българският премиер.\r\nВизитата е част от консултациите, които първата жена, избрана за шеф на ЕК, провежда с лидерите на държавите членки на ЕС преди представянето на пълния състав на новата Комисия за одобрение пред ЕП. ", "date": "2019.08.29", "title": "Борисов не позволи въпроси към председателя на ЕК (ВИДЕО)"}
{"url": "https://www.actualno.com/politics/slavchev-sofijanci-platiha-tri-pyti-za-ogranichitelite-na-grafa-sega-da-plashta-kmeta-news_812497.html", "text": "      \"Време е някой най-накрая да поеме отговорност за ремонтите в София. Предлагам лично от собствения си джоб да плати тези 53 хил. лв. за поставянето на новите колчета на ул. \"Граф Игнатиев\".      Това призова столичният общински съветник и председател на партия МИР инж. Симеон Славчев в личния си профил във Фейсбук.   Коментарът му е по повод информацията, че \" и на тяхно място са поставени нови ограничители.\r\nВ коментара си Славчев е категоричен, че поставянето на \"перките\" е било груба грешка от страна на ръководството на общината, която освен много средства, платени от софиянци, е струвала буквално и доста травми на гражданите на София.  Според него никъде в света и в Европа не съществува практика на споделено трасе, където се движат трамваи и пешеходци да се монтират такива перки.\r\nСимеон Славчев отбелязва, че поставянето на ограничителите е струвало на столичани сума, която са платили три пъти – веднъж с монтирането и демонтирането на \"перките\", и още веднъж за новите ограничители.   \"Цената на едно чугунено колче е 88 лв. без ДДС или общо около 53 хил. лв.\", изчислява общинският съветник и призовава кметът лично да плати от джоба си парите за поредната \"проба-грешка\" на столичната улица \"Граф Игнатиев\".    Именно инж. Славчев и \"Политическа група\" 5 в Столичния общински съвет бяха първите, които поискаха оставката на бившия заместник-кмет по транспорта в Столичната община Евгени Крусев за ремонта на \"Граф Игнатиев\", но тогава Йорданка Фандъкова не я прие.\r\nСлед повдигнатите обвинения на прокуратурата срещу Крусев кметът сама поиска и взе оставката му, като обяви, че лично ще отговаря за ремонта на емблематичната улица. ", "date": "2019.08.29", "title": "Славчев: Софиянци платиха три пъти за ограничителите на “Графа” – сега да плаща кмета"}
{"url": "https://www.actualno.com/smolyan/s-razreshenie-za-protest-smoljanchanin-razdava-domashen-sladoled-news_812434.html", "text": "      Смолянчанин за поредна 17-та година раздава безплатен сладолед днес. И за пореден път, за да застане в центъра на областния и да изпълни благотворителната си инициатива, Минчо Хаджиев поиска разрешение за протест.      В годините със същата цел той е „протестирал“ срещу съдебната система и най-различни нередности, касаещи обществото. Но забелязал, че хората се притесняват да идват за безплатния ми сладолед . Затова последните няколко протеста са „За“ и този проблем отпаднал.\r\n„Не съм се и замислял този път за какво да протестирам. Просто си намерих една стара бланка и я преписах с нова дата и година и тя беше \" ЗА по-добро образование \". Когато протестите бяха срещу лоша съдебна система, срещу , част от хората се страхуваха да дойдат за сладолед, защото прочитаха по медиите срещу какво протестирам. И поради тази причина предприех положителни каузи. Всички искат по-добро образование и идват за сладолед. Нямаше проблем и когато протестирах срещу простите простаци, а нито един човек не се има за простак“, обясни Хаджиев.  Преди три години протестът му беше за идеята да се вкара възможност при сигнал за злополука да може да се пращат и снимки на Спешна помощ и на Пожарната.\r\n„Давам елементарен пример. Преди две седмици имаше инцидент с притиснат човек. Дойде линейката и не можа да помогне на човека. Докато дойдат от пожарната, той си почина. Словото е субективно, а една снимка може да каже много повече . При пожар като пратиш една снимка, веднага ще се види къде е най-силен огънят и там да се насочат усилията. Ако са два пожара и има снимки, ще преценят къде е по-приоритетно да пратят повече сили. Иначе всеки вика, че при него е най-страшно“, казва той.     И обяснява за днес, че по някое време дошли от Агенцията по храните в опит да го изгонят.\r\n„Опитаха се да ме изгонят, но не можаха. Отидоха да търсят съдействие от полицията. Там се забавиха твърде много, явно защото имам разрешение за протест и след това си тръгнаха. В 17 часа пак съм на центъра. Не за първи път се опитват да ме изгонят, но полицията винаги им отказва съдействие, защото ми нарушават конституционно право. БАБХ следи за законови нарушения, а моето е конституционно право. Аз дарявам сладолед безвъзмездно и безкористно, защо да ме преследват!?“, недоумява родопчанинът.\r\nСпоред него по същата причина трябва да спират всеки курбан.\r\n„Аз нито промотирам нещо, нито продавам. Правя си един личен курбан. Дали ще викна 200 души у нас, за да им дам сладолед, или на центъра, при положение че съм с разрешение за протест нищо не могат да ми направят“, категоричен е той. Сладоледът му е домашно приготвен – школадов, с мляко, какао, захар и яйца от местен производител .   „Той е минал пълна термична обработка при 103 градуса С и после замразен и съхраняван при -22С. Тъй като не мога просто да застана ей така на стария център и да раздавам безплатен сладолед, формата, която съм възприел, е да поискам от кмета на Смолян разрешение за протест“, сочи обявлението му от вчера. Следобедното раздаване ще е от 17 до 19 часа.\r\nМинчо Хаджиев дълги години работи като синоптик към НИМХ на БАН, а от неотдавна е вече миньор.\r\nПредния път той организира две акции - първата за Деня на детето, а втората – за двете смени на рудник „Върба – Батанци“ към „Горубсо Мадан“. От година на година желаещите да опитат домашно приготвения сладолед стават все повече. Хаджиев за пореден път казва горе-долу как приготвя сладоледа, но точната рецепта пази в тайна. ", "date": "2019.08.29", "title": "С разрешение за протест смолянчанин раздава домашен сладолед"}
{"url": "https://www.actualno.com/balkani/sled-kraha-na-socialdemokratite-rumynija-othvyrli-popravkata-nevinen-za-malko-korupcija-news_812436.html", "text": "      С впечатляващите 177 гласа \"против\" и само 1 \"за\" при 2 \"въздържал се\", румънският парламент отхвърли дълго влачената поправка на Наказателния кодекс (НК) на страната – за амнистия на влезли в затвора за до 5 години. Де факто поправката касае корупция и длъжностни престъпления.      Поправката беше считана за опит на бившия лидер на управляващите социалдемократи Ливиу Драгня да се оневини по закон. на 3,5 години в затвор заради длъжностно престъпление, като окончателно присъдата стана факт в края на май тази година. А в началото на седмицата , доминирана от социалдемократите, се разпадна.   Проектът за поправка на румънския НК тръгна още през 2017 година, като същата година горната камара на румънския парламент я прие. Но мощни протести срещу нея замразиха гледането ѝ в долната камара на парламента, което стана чак сега.\r\nПо-рано тази година, на референдум румънците гласуваха против поправката и против това правителството да променя важно законодателство по бързата писта т.е. с извънредни постановления, които скъсяват законодателната процедура.   ", "date": "2019.08.29", "title": "След краха на социалдемократите, Румъния отхвърли поправката \"невинен за малко корупция\""}
{"url": "https://www.actualno.com/velikotarnovo/obnovjavat-tyrnovski-uchilishta-za-novata-uchebna-godina-news_812456.html", "text": "       - СУ „Емилиян Станев“, ОУ „Св. Патриарх Евтимий“, ПМГ „Васил Друмев“, ОУ „Петко Р. Славейков“ и ОУ „Неофит Рилски“ (Килифарево).        Ремонтите на вътрешните помещения, монтирането на PVC-профилите и новото осветление ще бъдат завършени до първия учебен ден. В басейна на училището ще бъдат монтирани нови панели за топла вода. Сградата ще бъде санирана на етапи и по отделни корпуси, които временно ще бъдат затваряни, за гарантиране сигурността на учениците.    Установено е, че обновяването на сградата на Спортното училище и СУ „Георги С. Раковски“ приключва. Възстановен е и вътрешният плувен басейн, неработещ от десетилетия. Оставащите довършителни работи няма да повлияят на учебния процес. ", "date": "2019.08.29", "title": "Обновяват търновски училища за новата учебна година"}
{"url": "https://www.actualno.com/plovdiv/sinyt-na-shefa-na-nap-v-plovdiv-e-ubil-jena-na-peshehodna-pyteka-i-e-izbjagal-news_812505.html", "text": "      78 годишна жена беше блъсната на пешеходна пътека в жк \"Тракия\" в Пловдив снощи в 21 ч, а шофьорът избяга.      Днес от болницата съобщиха, че пострадалата жена е починала от нанесените и травми, а видеонаблюдението в района показа и извършителя- 20 годишния Ивайло Найденов. Той е арестуван за 24 часа, пробите му за алкохол и наркотици, взети днес, са отрицателни.\r\nИзвършителят е карал личен автомобил \"Мерцедес\", и досега има нарушения на Закона за движение по пътищата, понасял е административни наказания. Той е син на директора на НАП- Пловдив Венелин Найденов. ", "date": "2019.08.29", "title": "Синът на шефа на НАП в Пловдив е убил жена на пешеходна пътека и е избягал"}
{"url": "https://www.actualno.com/dobrich/stolicata-na-dobrudjanskoto-despotstvo-kaliakra-krie-oshte-tajni-news_812416.html", "text": "      Калиакра е великолепен и богат град и столица на Добруджанското деспотство. Думите са на директора на Националния исторически музей доц. д-р Бони Петрунова, която вече 16 години прави археологически проучвания в този район. По думите ѝ държавата трябва да окаже по-активна подкрепа, да се отпуснат средства за социализация на обекта, за да се разгърне потенциалът му, а той мери ръст дори с Търново.      Сред тазгодишните археологически находки са два златни пръстена – женски и мъжки, като мъжкият е без аналог до момента. Счита се, че е на внука на деспот Добротица, който е оженил дъщеря си за наследник на династията на Палеолозите. Затова и надписът на пръстена е Господин Георги Палеолог, но доц. Петрунова го нарича също Георги Тертер заради родствената му връзка с Тертеровци. Откритата в гроба стъкленица, както и скъпата завивка върху лицето на мъртвия доказват висок ранг.  Сред интересните артефакти от предишни археологически проучвания са нефритена катарама, т. нар. Татарско съкровище, пръстен с капсула за отрова, която може да бъде изсипана в чашата, докато се налива вино в нея.\r\nДоц. Петрунова благодари на община Каварна в лицето на кмета Нина Ставрева за подкрепата при археологическите проучвания. Находките от тазгодишните проучвания ще бъдат експонирани в края на годината в столицата, а през пролетта на следващата година ще бъдат показани в Историческия музей в Каварна. Идеята на местната власт е да бъде направена реплика на пръстена на Георги Палеолог за подарък на видни гости на общината. ", "date": "2019.08.29", "title": "Столицата на Добруджанското деспотство – Калиакра крие още тайни"}
{"url": "https://www.actualno.com/music/ludmil-angelov-sviri-shopen-v-integral-ot-4-koncerta-news_812451.html", "text": "      Забележителният български пианист Людмил Ангелов подготвя нов интеграл от 4 концерта с музика на великия полски композитор Фредерик Шопен. Цикълът включва два солови рецитала и два концерта с Оркестъра на Класик ФМ радио, които ще се състоят в столичната зала „България“ през сезон 2019-2020. Поредицата ще представи за първи път в България интегрално изпълнение на всички шопенови творби за пиано и оркестър – общо 6 пиеси, както и избрани солови композиции от различни периоди.      Събитието ще отбележи две кръгли годишнини, които се навършват през сезона – 170 години от смъртта на Шопен (октомври 2019) и 210 години от рождението му (февруари 2020). „Шопен винаги ще бъде актуален“, счита пианистът Людмил Ангелов. „Наблюдавал съм как неговата музика установява непосредствен и много бърз контакт със слушателите. Само няколко такта са достатъчни и сякаш се чува една въздишка в публиката. Има някаква магия, която е необяснима, която присъства и в най-малката му миниатюра, и която вълнува хората. Това е просто гениална музика.“\r\nИнтегралът  „Людмил Ангелов свири Шопен“ се организира от „Кантус Фирмус“ със съдействието на Полския институт и в партньорство със Софийската филхармония.\r\nПървата част на цикъла е съставена от два рецитала, в които пианистът е подбрал някои от най-забележителните и обичани от публиката шедьоври за соло пиано от творчеството на Шопен.  Програмата на 5 ноември 2019 г. съдържа седем валса от различни периоди, драматичното Скерцо №2, четирите балади и три ноктюрни. Този концерт се посвещава на Националния празник на Полша (11 ноември - Ден на независимостта) и се организира със специалната подкрепа на  Посолството на Република Полша в България. Вторият рецитал е на 4 декември т.г., когато публиката ще има възможност да чуе два крупни цикъла на полския майстор – Етюди оп. 12 и грандиозната Соната №2. Те се допълват от Прелюд оп. 45, четири Мазурки оп. 24 и Полонез оп. 53.  През 2020 година Людмил Ангелов ще продължи шопеновия цикъл, вече в партньорство с Оркестъра на Класик ФМ радио и гостуване на двама изявени полски диригенти. На 25 март програмата представя Концерт за пиано във фа минор, известен като №2, а също Вариации по тема на Моцарт \"Là ci darem la mano\" и Краковяк оп.14. На пулта ще застане Якуб Хренович – главен диригент на Филхармонията на Кошалин.\r\nФиналното събитие от цикъла е на 15 април 2020, отново в зала „България“. Людмил Ангелов и Оркестърът на Класик ФМ радио ще музицират под палката на Пьотр Сулковски - артистичен директор на Варминско-Мазурската Филхармония в североизточна Полша и преподавател в Музикалната академия на Краков. В програмата са предвидени Концерт за пиано и оркестър №1, Фантазия върху полски теми оп. 13 и Andante spianato et Grande polonaise brillante оп. 22. Двата оркестрови концерта са част от програмата на „Европейски музикален фестивал“, по традиция подкрепян от Столичната община.\r\n„Шопен е бил винаги до мен“, казва пианистът Людмил Ангелов.  „Това е автор, който много обичам и който винаги е бил близък до моя натюрел.“ През цялата си блестяща творческа кариера пианистът изпълнява шопеновото творчество, постепенно развивайки и задълбочавайки своите интерпретации. Именно той изпълнява за първи път у нас интегрално всички шопенови произведения - над 2000 страници нотен материал, събрани в 12 концерта през сезон 1987-1988 г. Пианистите, които са го правили по света, са единици. През 1998 г. е издаден неговият диск Complete Rondos and Variations от Шопен, който е удостоен от Националния институт „Шопен“ във Варшава с отличието “Grand Prix du Disque Chopin”. През 1999 г. Людмил изпълнява интеграла с музика на Шопен в Мадрид и други градове в Испания. По повод „Годината на Шопен“ (2010) пианистът реализира цикъл от 6 концерта, изпълнявайки в България и Испания всички публикувани приживе солови произведения на Шопен. Интересът на столичната публика към тези концерти беше толкова голям, че част от слушателите бяха разположени на самата сцена.    С натрупания опит в многобройните концерти, пианистът се стреми все повече да бъде максимално близък до оригиналния замисъл на композитора. За предстоящия цикъл Ангелов ще използва най-новото нотно издание „уртекст“, реализирано от Националния институт „Шопен“ във Варшава под редакцията на проф. Екер, което отстранява много неточности и грешки от предишни публикации на шопеновите творби.\r\nЛюдмил Ангелов гостува редовно на най-известните фестивали за музика на Фр. Шопен и участва редовно в журито на престижния Международен конкурс за пианисти „Шопен“ във Варшава. През 2011 г. той е удостоен с медал „Gloria Artis“ от Министерството на културата на Република Полша за изключителни заслуги към полската култура.\r\nПопулярен в цяла Европа, САЩ, Южна Америка и Азия, Людмил Ангелов е изнасял концерти с всички български и с много реномирани чуждестранни оркестри и диригенти. Има огромен репертоар с творби от всички епохи. През 2011 г. е удостоен със званието Почетен професор в НБУ, където работи с най-талантливите млади български пианисти.\r\nБилетите за отделните концерти на цикъла „Людмил Ангелов свири Шопен“ ще бъдат на цени от 15 до 45 лв., а закупилите абонамент ще получат намаление от 10 %. Продажбата започва от 3 септември на касата на „Кантус Фирмус“ в зала „България“ и онлайн на http://ticketsbg.com     ", "date": "2019.08.29", "title": "Людмил Ангелов свири Шопен в интеграл от 4 концерта"}
{"url": "https://www.actualno.com/europe/dete-pochina-v-bodrum-sled-incident-s-vodna-pompa-v-basejn-na-hotel-news_812457.html", "text": "      12-годишно момиче от Русия почина след по време на ваканция в Турция. Ръката на детето била засмукана от водна помпа в басейн в популярния курорт Бодрум, съобщава Daily Mail, цитиран от NOVA.      Алиса Адамова от Санкт Петербург прекарала под вода почти 15 минути, докато баща й и група туристи отчаяно се опитвали да я спасят от удавяне.   Персоналът на хотела, в който се намирал басейна с водна пързалка, не успял да намери навреме превключвателя, за да спре мощната помпа. Това се случило 10 минути, след като Алиса попаднала в смъртоносния капан.\r\nВсе пак момичето било извадено от басейна, но част от помпата все още била на ръката й. Тогава на детето е оказана спешна помощ и сърдечната й дейност била възстановена. Въпреки усилията на лекарите в болницата обаче, Алиса починала 11 дни след инцидента.  Туристи разказват, че по време на злополучната случка на мястото не е имало дежурен спасител.\r\nРуски дипломат призова турските власти да предприемат мерки за установяване на виновните и налагане на наказания. ", "date": "2019.08.29", "title": "Дете почина в Бодрум след инцидент с водна помпа в басейн на хотел"}
{"url": "https://www.actualno.com/europe/ukrainskijat-premier-podade-ostavka-news_812499.html", "text": "      Украинският министър-председател Владимир Гройсман подава оставка заедно със своето правителство пред новоизбраната Върховна Рада, предаде ТАСС.      Украинският министър-председател Володимир Гройсман обяви, че подава оставка заедно със своето правителство пред новоизбрания парламент.\r\n\"В съответствие с конституцията аз като министър-председател и правителството предаваме пълномощията си пред Върховната рада\", каза Гройсман.   Той определи като \"трудни\" трите години на премиерския пост, благодари на украинците и колегите си за сътрудничеството и пожела успех на следващия министър-председател.  Председателят на парламента Дмитро Разумков обясни, че пълномощията на старото правителство се прекратяват, след като бъдат избрани членовете на новото правителство.\r\n\"Президентът Володимир Зеленски внесе в парламента кандидатурата на Олексий Хончарук за министър-председател\", каза президентският представител във Върховната рада Руслан Стефанчук.\r\nОчаква се Хончарук да бъде утвърден на поста днес след оставката на предишното правителство, което по закон автоматично предава своите пълномощия със започването на работата на новоизбрания парламент.     ", "date": "2019.08.29", "title": "Украинският премиер подаде оставка "}
{"url": "https://www.actualno.com/football/kupon-po-srybski-eto-kak-zvezda-praznuva-vlizaneto-si-v-grupite-na-shl-video-news_812380.html", "text": "      Отборът на се класира за втора поредна година за групите на . Това стана факт, след като сръбският гранд елиминира Йънг Бойс в квалификациите на турнира на богатите.      В първата среща двата тима не се победиха и завършиха 2:2 в Швейцария. Реванша в Сърбия също не излъчи победител и след 1:1 в редовното време Цървена звезда продължи към групите след повече попадения на чужд терен.    След успешния завършек на квалификациите момчетата на Владан Милойевич си спретнаха истинско парти в съблекалнята в типичния балкански дух. Специално извикан оркестър поздравяваше специално играчите на отбора за класирането им.  А как феновете на Цървена звезда докараха танк пред стадиона си преди мача с Йънг Бойс  ", "date": "2019.08.29", "title": "Купон по сръбски, ето как Звезда празнува влизането си в групите на ШЛ (ВИДЕО)"}
{"url": "https://www.actualno.com/burgas/nova-socialna-usluga-shte-obslujva-vyzrastnite-hora-v-burgas-news_812378.html", "text": "      Нови работни места за медицински специалисти се отварят в Бургас. Те са по програма \"Осигуряване на патронажна грижа за възрастни хора и лица с увреждания\". Оперативната програма беше представена в Бургас в началото на тази година от . Според нея не трябва да се прави разлика в грижата за различните групи нуждаещи се, независимо от тяхното социално положение и възраст:„Новата патронажна грижа за представители на третата възраст налага те да бъдат посещавани в домовете си от лекари, медицински сестри и социални работници. Една медицинска сестра може да изпълнява и дейности на домашен асистент. Това ще стане чрез общинските програми на социалните патронажи.“      Сега програмата е факт за Община Бургас и се търсят кадри за нейното стартиране. За Бургас са нужни десет медицински сестри, двама рехабилитатори, един психолог, 15 домашни санитари.\r\nТе ще бъдат част от мобилни екипи, които ще посещават домовете на възрастните хора . Медицинските грижи като мерене на кръвно налягане и кръвна захар, ще се извършват на място. Новоназначените специалисти ще придружават трудно подвижните хора до личния лекар или до болница, ще извършават психологически консултации, рехабилитация. По програмата ще бъдат купени автомобили. които ще подпомагат част от дейностите.Патронажната грижа е насочена към възрастни хора, които не могат сами да се обслужват, излезли от болница, за които няма кой да се грижи, както и за други уязвими групи. Целта е, с помощта на европейски средства да бъдат създадени модерни, интегрирани услуги за всички нуждаещи се.\r\nЗа Бургас предвидените средства по програмата са около 600 хиляди лева.  За длъжностите могат да кандидатстват безработни, работещи или пенсионирани лица.     ", "date": "2019.08.29", "title": "Нова социална услуга ще обслужва възрастните хора в Бургас"}
{"url": "https://www.actualno.com/europe/nad-200-migranti-sa-spaseni-za-denonoshtie-kraj-ispanija-news_812500.html", "text": "      Почти 220 нелегални мигранти са спасени край бреговете на Испания съобщава радиостанция COPE, позоваваща се на данни от морската спасителна служба, предаде БГНЕС.      В рамките на едно денонощия два патрулни кораба на морската спасителна служба са прихванали три лодки в Алборан (най-западното море в състава на Средиземно море), в които са се намирали 219 мигранти.   По-късно 142 души са били изпратени в пристанището в Малага, а останалите 77 са извозени до пристанище Алмерия.\r\nСъобщава се, че всички мигранти са с произход от различни африкански държави.   ", "date": "2019.08.29", "title": "Над 200 мигранти са спасени за денонощие край Испания "}
{"url": "https://www.actualno.com/politics/deputati-sys-smehotvorna-pravopisna-greshka-v-pismo-do-ministyr-snimka-news_812395.html", "text": "      Депутатите от БСП Манол Генов и Георги Гьоков са допуснали правописна грешка на ниво начално училище в официално запитване до министъра на труда и социалната политика Бисер Петков.      Генов и Гьоков искат от Петков да даде информация относно сигнали, че по финансирана с европари програма за даване на топъл обяд в Пловдив са събирани лични данни и подписи от изпаднали в нужда хора, за да бъдат използвани в подкрепа издигането на зам.-кмета на Пловдив Георги Титюков като кандидат за местните избори в края на октомври. Петков отговаря, че няма данни за такова нещо и подписи са събирани само в рамките на изискването да има отчетност колко хора са получили топъл обяд.\r\nДоста интересно обаче още в първото изречение двамата употребяват определение за съществителното \"партии\". Използваната дума е \"някой\". Промяна в изписването ѝ обаче няма, макар че съществителното е в множествено число.\r\nС какво друго се прочу Манол Генов през последните 2 години - припомнете си в !    ", "date": "2019.08.29", "title": "Депутати със смехотворна правописна грешка в писмо до министър (СНИМКА)"}
{"url": "https://www.actualno.com/business/novi-predlojenija-za-promeni-v-zakona-za-gorivata-izglejdat-kato-deja-vu-news_812367.html", "text": "      Очертава ли се ново недоволство на по-дребните играчи на пазара за горива в България? Въпросът отново излиза на дневен ред, след като на обществено обсъждане са пуснати промени в Закона за административно регулиране на икономическите дейности, свързани с нефт и продукти от нефтен произход или по-познат като Закона за горивата.      След сериозни спорове и голямо недоволство, на практика този в парламента в края на процедурата по приемане, като това стана в началото на тази година. Основната причина се криеше в новите изисквания, най-вече от финансово естество, за да бъдеш считан за легален търговец на пазара за горива.\r\nСега има нови предложения точно по тази тема. Този път разделението е по-отчетливо – както за търговията на едро с горива, така и на дребно. Съгласно предложенията, ако си търговец на дребно, за всеки свой обект трябва да имаш 20 000 лева обезпечение или уставен капитал и дълготрайни активи на тази стойност. Това е и изискването да пълниш или дистрибутираш газови бутилки, ако го правиш извън данъчни складове – както и да имаш поне 1000 собствени бутилки. Ако си търговец на едро, има повече условия – щом нетните ти годишни приходи са до 5 000 000 лева, обезпечението ти следва да е 200 000 лева. Ако нетните ти годишни приходи са между 5 000 000 и 20 000 000 лева, обезпечението е 500 000 лева. Ако нетните ти годишни приходи са над 20 000 000 лева, обезпечението е 1 000 000 лева. Същите са изискванията и ако съхраняваш нефт и продукти от нефтен произход извън данъчни складове.\r\nПрипомняме, че в споровете за новия закон мнение изрази и председателят на КРИБ Кирил Домусчиев, който вече е собственик на Нова телевизия. , че законът се пише само в изгода на големите търговци, визирайки \"Лукойл\". Изпълнителният директор на Българската петролна и газова асоциация , че няма такова нещо и че предлаганите финансови гаранции даже са малки.  Всъщност, сегашните предложения за финансовите гаранции не са много по-различни от стария вариант на закона, а вероятно през есента въпросът с приемането им пак ще разбуни духовете в сектора. ", "date": "2019.08.29", "title": "Нови предложения за промени в Закона за горивата - изглеждат като дежа вю"}
{"url": "https://www.actualno.com/europe/avtobus-katastrofira-v-germanija-ima-postradali-deca-news_812366.html", "text": "      Автобус се сблъска с лек автомобил във федералната провинция Бранденбург в Германия. 30 души бяха ранени, повечето от тях деца, съобщи телевизионната и радиокомпания RBB по данни на пожарната служба.      Съобщава се, че инцидентът е станал в сряда вечерта на кръстопът в град Бранденбург ан дер Хавел. Пожарната служба е била информирана за инцидента в 17:27 местно време, предаде БГНЕС.   \"80% от жертвите са деца\", заяви говорител на пожарната. Възрастта на децата не е посочена.\r\nВ същото време, както отбелязват в пожарната служба, никой не е получил животозастрашаващи наранявания, а само двама пътници на автобуса и водачът на колата са получили сериозни наранявания. Като предпазна мярка всички пострадали са откарани в болници.  Причината за произшествието все още не е съобщена. ", "date": "2019.08.29", "title": "Автобус катастрофира в Германия, има пострадали деца"}
{"url": "https://www.actualno.com/politics/ninova-poiska-syd-po-zakona-za-otgovornostta-na-dyrjavata-zaradi-nap-news_812374.html", "text": "       В случая с НАП трябва да бъде приложен Закона за отговорност на държавата за вреди. По него правителството може да заведе иск срещу виновни длъжностни лица. Това заяви лидерът на БСП Корнелия Нинова в коментар за новината за , наложена на НАП заради хакерската атака срещу Приходната агенция.      \"Да, минава се през обезщетения, съд, доказване на вина - дълъг път, но справедлив. Когато един министър на финансите или директор на НАП плати от джоба си за нанесени вреди на българските граждани, тогава ще има и превенция, и справедливост\", категорична е Нинова, която посочва как в сегашната ситуация просто жертвите на атаката т.е. българските данъкоплатци ще платят от джоба си глобата от 5,1 млн. лева.  ", "date": "2019.08.29", "title": "Нинова поиска съд по Закона за отговорността на държавата заради НАП"}
{"url": "https://www.actualno.com/goodnews/lekari-ot-burgas-spasiha-jivota-na-11-godishno-momiche-zagubilo-3-litra-kryv-sled-incident-news_812389.html", "text": "      Тежка операция, която е продължила пет часа , спаси живота на 11-годишно момиче. Тя е извършена от съдови хирурзи на Бургаската многопрофилна болница. Причина за интервенцията е битов инцидент, при който стъкло пада върху крака на детето и прерязва главната бедрена артерия и вена .      Заради изгубеното голямо количество кръв, момичето изпада в безсъзнание . Екип на „Спешно отделение“ е предупреден и реагира веднага, а съдовите хирурзи са извикани в болницата.\r\nД-р Борислав Тръпчев, д-р Христо Стефанов и анестезиологът д-р Милена Минева оперират детето, като се борят не само за неговия живот, но и да спасят крака му.\r\n„Спасяването на живота й беше въпрос на няколко минути. Още малко забавяне щеше да е фатално. Кръвозагубата беше много голяма – около 3 литра , което е половината от кръвта в човешкото тяло. При подобна кръвозагуба в организма могат да настъпят необратими промени , затова трябва да се действа бързо. Никога не бива човек, загубил много кръв, да чака вкъщи, да не търси лекарска помощ. Целта на операцията беше да съхраним крака , да избегнем ампутация. Успяхме да зашием артерията, да възстановим кръвотока. Беше трудно, продължително, но се радваме, че усилията ни не са били напразни“, разказва д-р Тръпчев.  Родителите на момичето са изключително признателни за професионализма, бързата реакция и готовността на лекарите:\r\n„Ние сме изключително доволни и благодарим на всички екипи за точността, бързината и професионализма при спасяването на нашата дъщеря Наталия. Абсолютно всички – от линейката, до всички служители на УМБАЛ Бургас, действаха точно и професионално“, казва благодарният баща Пламен Люцканов.\r\nНаталия вече е в дома си, където лечението и рехабилитацията продължават.     ", "date": "2019.08.29", "title": "Лекари от Бургас спасиха живота на 11-годишно момиче, загубило 3 литра кръв след инцидент"}
{"url": "https://www.actualno.com/balkani/naprejenie-turski-voenni-samoleti-otnovo-narushiha-gryckoto-vyzdushno-prostranstvo-news_812379.html", "text": "      Два турски самолета Ф-16 навлязоха в гръцкото въздушно пространство (FIR Атина) над островите Паная и Инусес.      Двата острова са разположени между Хиос и турското крайбрежие.   Двойката изтребители не са предупредили атинските власти и са преминали над два острова в Егейско море, като са летели на височина от около 7 километра, предава Kathimernini.\r\nВсички турски самолети са били прогонени от гръцките военновъздушни сили според международните правила.  Това е поредна провокация от турската страна. Преди броени дни изтребители на Турция са прелетяли над остров Агатониси, който се намира в източната част на Егейско море близо до Измир., както и над Фармакониси. ", "date": "2019.08.29", "title": "Напрежение: Турски военни самолети отново нарушиха гръцкото въздушно пространство "}
{"url": "https://www.actualno.com/sofia/fandykova-predvijdame-cjalosten-remont-na-teatyr-sofija-dogodina-news_812387.html", "text": "      Следващата година предвиждаме цялостен ремонт на театър „София“. Това заяви столичният кмет Йорданка Фандъкова, предаде репортер на БГНЕС.      „Кандидатстваме за европейски средства. Проектът е вече почти готов”, посочи кметицата. Фандъкова съобщи за ремонта на още два културни институции. „Културният дом в Искър и Културният дом в Красно село ремонтирахме изцяло и станаха чудесни културни средища в кварталите. Остават ни Средец и Надежда. Предвиждаме ги за следващата година“, посочи тя.   Йорданка Фандъкова добави, че ремонтират читалища. „Тази година за две читалища сме отпуснали средства, така че се опитваме да възстановим и да надградим културните пространства в София“, заяви столичния кмет.\r\nТя провери ремонта на филиала на Кукления театър, намиращ се на ул. “Янко Сакъзов”.„Много се радвам, че сме на финала на цялостната реконструкция на салона на столичния куклен театър. Един театър, с който се гордеем. Имат много успехи, печелят много награди, но децата на София заслужават да се радват в най-добрата среда“, посочи кметът.  Фандъкова каза, че в хода на ремонта е поискано допълнително финансиране за изграждането и на платформа за декорите. „Тя вече се изпълнява, осигурихме допълнителни средства. Така, че около половин милион лева е стойността на ремонта на цялата сграда. Освен салона, който е най-важен и сцената, където артистите играят, са направени всъщност и всички помещения, свързани с артистите - гримьорните – има допълнително създадени гримьорни; тоалетни, включително и за деца и хора с увреждания. Остава да се направи рампата, да се направи платформата и да се довърши всичко това“, добави столичният кмет. Тя посочи, че до края на октомври очакват да бъде приключен ремонтът и от ноември да започнат репетициите и представленията. ”Следващата година съм поела ангажимент и работилницата да ремонтираме. Тук се правят куклите, декорите и това е необходимо за довършването вече на цялостния театър”, заяви Фандъкова.\r\n„Радваме се, че всичко това се случва и че децата на София ще имат едно чудесно реновирано място по всички изисквания. Радваме се, че артистите също имат по-добри условия за работа”, каза директорът Иван Райков. Той заяви, че около 5 ноември тук трябва да се репетира едно ново коледно заглавие „Най-хубавият подарък”, чиято премиера е планирана за 14 декември.    ", "date": "2019.08.29", "title": "Фандъкова: Предвиждаме цялостен ремонт на театър \"София\" догодина"}
{"url": "https://www.actualno.com/smolyan/kmetyt-na-smoljan-vsichki-proekti-sa-mi-kato-deca-i-ne-iskam-da-gi-delja-news_812394.html", "text": "              Изпълнени са всички проекти в образователната инфраструктура - Математическата гимназия, спортната зала до нея, дворовете и спортните площадки на Седмо ОУ и ГПЧЕ, детската градина „Буратино“, пет улици, четири надлеза. Остават за изпълнение социалните жилища, дневният център и планетариумът. Имаме и един резервен проект по тази програма, за който много се надяваме да получи финансиране. Става въпрос за булевард \"България\" от кино \"Дружба\" до \"Лидъл\" - подмяна на тротоарите и асфалтиране. Очакваме резултат, когато стане ясна сумата от реализираните икономии при възлагане на обществените поръчки, предполагам догодина.   Да, предстои реализацията на проекта за чист въздух със средства от ОП \"Околна среда\". Това е много важен за гражданите на Смолян проект и трябва да го докараме докрай, въпреки трудностите, които срещаме с подкрепата за този проект в Общинския съвет. Аз съм убеден, че догодина ще бъде реализиран. Важен е за всички ни, защото през зимата положението с въздуха в града е зле. А това е единственото бързо и възможно решение. ГЕРБ няма мнозинство в Общинския съвет. Те какво искат - да купувам съветници ли!? Проектът или е добър за гражданите на Смолян, или е лош. И съветникът, както и кметът трябва да се ръководят от интересите на обществото. За да стартира един европейски проект е нужно запис на заповед за авансово плащане, които средства след това се възстановяват от програмата. Няма как аз преди заседание да звъня на всеки съветник и да го питам дали ще дойде и как ще гласува по определена точка. Има принципи – дори и да си в опозиция, щом нещо е добро за хората, подкрепяш го. Другото е политика на дребно.     Надявам се още другата седмица фирмата да започне работа. Избран е изпълнител, процедурата не е обжалвана. Времето е хубаво. Надявам се да работят бързо, в график и качествено, за което сме се погрижили като възложители. Те са ми като деца - всички са ми гордост, щом са приключили успешно. За всеки проект сме се старали да решава проблеми на града. Всички са от значение. Няма проект, който да не допринася за качеството на живот в нашия град. И не искам да ги деля.    Никога през ума ми не е минавало да извърша подобно позорно деяние. Това е много грозна постъпка, независимо кой я е извършил. Обвинен бях без грам доказателства, че аз стоя зад това. Аз все пак съм вярващ човек, макар да не ходя всеки ден на църква, и никога не бих си позволил подобно нещо, защото не е това начинът - да оклеветиш някого, за да постигнеш определена цел. Смятам, че родопчани са много мъдри хора и оценяват стила, който имаме, и начина, по който работим. Никога не бих подкрепил подобна постъпка. Днес подадох сигнал в прокуратурата и се надявам да разследват и установят и подбудителя, и извършителя на тази партизанска проява. Фирмата твърди, че им се е счупил камион, но това си е техен проблем. Не е проблем нито на гражданите, нито на общината. Те трябва да разполагат с достатъчно техника, включително и резервна. Ние констатирахме тези нередности и фирмата ще бъде санкционирана. Такива неща са недопустими. В края на месеца, когато се оформят протоколите, ще съобщя точно на каква стойност е санкцията. Искрено се извинявам се на съгражданите за причиненото неудобство. Не желая да взимам становище по двете крайни тези. Предпочитам да мисля позитивно и прагматично. Не желая да коментирам нечии догадки. Да, договорът изтича в следващия управленчески мандат, през 2021 година. Моето лично мнение е, че трябва общината сама да си организира сметопочистването, както беше и до 2006-та година. Тогава общината имаше и техника, и контейнери. За да бъде отговорна общината, трябва сама да чисти. С фирми има винаги опасност да се прехвърля отговорност. А съм убеден, че ще се постигне и солидна икономия в разходите за тази цел, защото общината най-малкото няма да калкулира печалба за себе си от сметосъбиране и сметопочистване. Убеден съм, че всички страни ще са по-спокойни и удовлетворени при това положение – и гражданите, и общината, и работниците. ", "date": "2019.08.29", "title": "Кметът на Смолян: Всички проекти са ми като деца и не искам да ги деля"}
{"url": "https://www.actualno.com/america/zlatoto-prodyljava-svoja-ryst-zaradi-spora-sasht-kitaj-news_812346.html", "text": "      Цената на златото тази сутрин продължи да расте на фона на търсенето на по-надеждни активи в света заради страховете от търговската война между САЩ и Китай, показват данните от борсовата търговия.      В 8.29 часа българско време цената на декемврийския фючърс на златото на Нюйоркската борса Comex се покачи с 2,35 долара, или 0,15%, до 1551,35 долара за тройунция. Цената на септемврийския фючърс на среброто се повиши с 0,28% до 18,508 долара за тройунция.   На световните пазари се наблюдава тенденцията за отказ от рискови инвестиции. По тази причина играчите искат да обезопасят своите вложения с помощта на сигурни активи, като златото.\r\nПовод за опасения е царуващата неизвестност в търговските отношения между САЩ и КНР, които хвърлят сянка върху цялата световна икономика.  “Очакваме по-нататъшни новини за търговския спор между Вашингтон и Пекин, който е един от основните двигатели на пазара“, заяви старши пазарният стратег в  CMC Markets Майкъл Маккарти, цитиран от Ройтерс. ", "date": "2019.08.29", "title": "Златото продължава своя ръст заради спора САЩ-Китай "}
{"url": "https://www.actualno.com/society/spasi-sofija-poiska-prekratjavane-na-iztekla-koncesija-s-chasten-prevozvach-po-avtobusna-linija-204-news_812369.html", "text": "      От гражданската организация Спаси София днес, за пореден път, поискаха спешни подобрения за автобусна линия №204.      Те настояват изтеклата концесия с частния превозвач да бъде незабавно прекратена, а обслужването да бъде поето от Столичен автотранспорт .   Активистите настояват за тази промяна, тъй като Столичната община е сключила неизгоден за гражданите договор, заради което няма как концесионерът да бъде накаран да обслужва линията със съчленени автобуси.\r\n“ Сегашните малки автобуси по никакъв начин не могат да се справят с огромния пътникопоток. Фактът, че те не разполагат с климатик и са постоянно претъпкани, прави пътуването още по-неприятно , особено през летните месеци.  Столичната община сама си е вързала ръцете в договора с концесионера и не може да изисква от превозвача линията да се обслужва от съчленени автобуси. Концесията отдавна изтече, договорът трябва да се прекрати, а линията да се прехвърли към Столичен автотранспорт. Само така по 204 може да се появят нови, съчленени и климатизирани автобуси” - заяви Борис Бонев от Спаси София. “Линия 204 е пример за това как управляващите, чрез сгрешената си транспортна политика, отблъскват пътниците от градския транспорт . Нима някой в Столична община смята, че може да увеличи ползването на градски транспорт при подобно отношение към пътниците?   Всъщност това е най-добрият начин хората да се качат на автомобилите и да се увеличат задръстванията и замърсяването.” - допълни Борис Бонев.    “Трябва незабавно да се преразгледа начинът на управление на линия 204. Крайно време е Столичната община да осигури необходимия комфорт на пътуващите със съчленени автобуси с по-голям превозен капацитет. Много важно е да се изработи и ново, сгъстено разписание в час пик.\r\nНие от Спаси София сме пращали десетки сигнали за необходимостта линия 204 да бъде ускорена, защото по трасето вече има БУС ленти, но корекция в разписанието не е направена.\r\nВ резултат, автобусите се влачат по празни БУС ленти, което е неразбираемо и недопустимо. Пътниците страдат заради некомпетентността и незаинтересоваността на управляващите градския транспорт в София.” - коментира и Гергин Борисов от Спаси София. ", "date": "2019.08.29", "title": "Спаси София поиска прекратяване на изтекла концесия с частен превозвач по автобусна линия 204"}
{"url": "https://www.actualno.com/health/6-situacii-v-koito-e-vredno-da-piete-voda-news_811255.html", "text": "      Винаги сме знаели, че водата е от изключително значение за правилното функциониране на тялото ни, но се оказва, че не всяко време е удачното време на пиене на вода. Лекарите съветват да се придържаме към препоръчителния минимум и да пием поне един литър чиста вода на ден.      Има ситуации, в които просто не бива да пиете вода, но много малко хора знаят за тях. Ето кои са те:    Препоръчително е да се пие преди това. Не че това застрашава вашето здраве, но може да доведе до нарушаване на храносмилателния процес, освен това стомаха се подува в този случай много бързо. За да избегнете подуване и неочаквани шумове, изпийте чаша вода приблизително половин час преди да започнете да ядете. Също така не пийте ледена вода.   Не е нужно да сте лекар, за да знаете, че ако изпиете голяма чаша вода точно преди лягане, след това може да отидете в тоалетната няколко пъти през нощта. Това ще намали ползите от съня, тъй като регенерацията на клетките ще бъде прекъсната. Освен това, през нощта, бъбреците няма да си почиват, а ще работят.        Най-добре е да се пие вода след тренировка, но не по време на самата тренировка. Не че е лошо за тялото ви, но може да ви спаси от главоболие и гадене. Разбира се, ако участвате в маратон, ще ви бъде изключително трудно да не пиете вода, затова тук има изключение. Много хора пият вода, за да премахнат усещането за парене, след като са хапнали лютa или много пикантна храна. Водата обаче няма да потуши пожара. Всъщност питейната вода само ще усили ефекта на паренето. В такива случаи е най-добре да пиете мляко или да хапнете хляб. Ако вашата урина е чиста като вода, това показва, че тя не се абсорбира и бъбреците ви работят напразно. Намалете количеството вода, което пиете, или се консултирайте с лекар, ако ситуацията не се промени.      Водата от обикновената чешма или от планински извор може да бъде опасна за здравето. Дори и да изглежда много чиста, тя може да бъде замърсена с животинска урина или други бактерии, невидими за човешкото око. ", "date": "2019.08.29", "title": "6 ситуации, в които е вредно да пиете вода"}
{"url": "https://www.actualno.com/asenovgrad/prodavat-na-tyrg-bivshija-dom-za-invalidi-v-asenovgrad-news_812254.html", "text": "       Продават на търг бившия Дом за в Асеновград. Това решение взе на 65-тото си редовно заседание Общинският съвет в града. Имотът е с апетитно местоположение, позициониран е на ъглово кръстовище между улиците \"Шести януари\" и \"Копринарска\". Мястото е с площ малко над 1 100 квадратни метра, в централна градска част и е ситуиран на път от републиканската пътна мрежа Пловдив - Смолян.       В югозападната си част има сграда, която е обявена за опасна и самосрутваща се и е издадена заповед за нейното събаряне. Но към настоящия момент не е премахната. Още през 1998 г. е направено обследване на постройката. Определена е като паянтова. В описанието се посочва, че каменните външни носещи зидове са напукани , дървеният гредоред на пода и покривната конструкция, която също е изградена от дърво, са пропаднали. Дървената дограма и тя е изгнила. Констатирано е, че сградата е в много лошо състояние и е полуразрушена. Не е възможно да се извърши ремонт и укрепване.    Над 100 000 лева ще струва принудителното срутване на постройката , поради което община Асеновград е предприела мерки по подготовката й за продажба. Идеята е имотът да бъде обявен за продажба чрез търг и новият собственик да предприеме действия по събарянето на сградата. Пазарната оценка на имота е в размер на около 325 000 лева без ДДС, като се включват и разходите по премахване на постройката. Сметките показват, че за събаряне на сградата и изчистване на терена ще са необходими 31 400 лева, а таксата за депониране на строителните отпадъци ще е в размер на над 75 000 лева. Депозитът за участие в търга ще е 200 000 лева, а стъпката за наддаване - 4 000 лева. ", "date": "2019.08.29", "title": "Продават на търг бившия Дом за инвалиди в Асеновград"}
{"url": "https://www.actualno.com/bgfootball/eto-koja-televizija-shte-izlychva-macha-maribor-ludogorec-tazi-vecher-news_812342.html", "text": "      Отборите на и ще премерят сили и ще решат кой от двата тима ще играе в груповата фаза на втория по сила европейски клубен турнир .      Първата среща преди седмица в Разград завърши при резултат 0:0 и всичко ще се реши в реванша днес.   Двата тима ще излезнат на стадион \"Людски врът\" в 21:15 часа за първия съдийски сигнал.  ", "date": "2019.08.29", "title": "Ето коя телевизия ще излъчва мача Марибор - Лудогорец тази вечер"}
{"url": "https://www.actualno.com/crime/zadyrjanite-za-sluchaja-negovan-sa-priznali-vinata-si-planirali-ubijstvata-cjala-godina-news_812330.html", "text": "      Задържаните за убийството на възрастните хора, чиито тела бяха намерени край Негован, са направили пълни самопризнания.      Днес се очаква прокуратурата да им повдигне обвинения.\r\nПри първоначалните разпити двамата мъже – на 39 и 44 години, си прехвърляли вината за това кой е физическият извършител. Впоследствие арестуваният Пламен Шляпашки признал, че той е натиснал спусъка на незаконния пистолет.\r\nЗагиналите са бившият треньор по борба Йордан Атанасов (75 години) и партньорката му Мариана Атанасова (70 години).  Убийството било извършено на 14 юли в апартамента на една от жертвите на централния столичен булевард „Витоша”. След фаталните изстрели задържаните разчленили телата на убитите в банята на жилището, натъпкали ги в бидони и ги откарали край Негован. После се върнали в апартамента и старателно го почистили с белина. Скрили пистолетите в тайник в помещение в двора на Техническия университет.\r\nПрестъплението е извършено с цел обир. Убийците мислели, че жертвите държат в дома си пари от продажбата на техен апартамент в столичния квартал „Гоце Делчев”. Оказало се, че средствата не са в жилището на бул. „Витоша”. Оттам престъпниците задигнали семейни ценности, които по-късно са открити в дома на един от арестуваните.\r\nТе са криминално проявени. Планирали убийството от около година насам. Били наемани да правят ремонти на друг апартамент, собственост на убитото семейство.    Тогава застреляният мъж споделил с един от убийците мнение, че лихвите в банките са много ниски. Вероятно затова престъпниците решили, че жертвите ще държат в дома си парите от продажбата на апартамента в „Гоце Делчев”, съобщава Нова телевизия. ", "date": "2019.08.29", "title": "Задържаните за случая Негован са признали вината си, планирали убийствата цяла година"}
{"url": "https://www.actualno.com/showbusiness/zagina-naj-byrzata-jena-v-sveta-systezatelkata-djesi-kombs-news_812341.html", "text": "      Известната американска състезателка и ТВ водеща Джеси Комбс загина при опит да постави нов световен рекорд за най-висока скорост, развита с автомобил, пише BBC.      Комбс, която беше наричана „най-бързата жена на света“ е катастрофирала със задвижваната от реактивен двигател кола, която трябваше да постави рекорда в югоизточната част на щата Орегон.  „Ще я запомним с широката усмивка, позитивността и упоритото преследване на мечтите й“, написаха от семейството на Комбс в изявление.  Комбс беше известна, освен като състезателка и с участията си в популярни ТВ предавания като Overhaulin‘, Гараж само от момичета и Ловци на митове.   ", "date": "2019.08.29", "title": "Загина \"най-бързата жена в света\" - състезателката Джеси Комбс "}
{"url": "https://www.actualno.com/analysis/vodorodyt-vmesto-neft-gaz-i-vyglishta-nova-tendencija-v-evropa-news_812308.html", "text": "      Нови технологии за защита на климата: възобновяемата енергия произвежда „зелен водород“, който замества дизела в транспорта, природния газ за отопление и въглищата в металургията.      В Европа очевидно назрява  водороден бум. Във всеки случай различни страни  започват активно да се подготвят за това. Напоследък в медиите се появяват все повече и повече съобщения  за пилотни проекти с водород - и химическото обозначение на този газ трепти: H2. Кой претендира за титлата \"водородна държава №1\" В Германия се изгражда най-голямата в света инсталация за неговото производство чрез електролиза и започва експеримент за частично заместване на природен газ с водород при отопление на дома.  Същото се прави във Великобритания за замяна на метана с Н2 в газовата мрежа. В Холандия и Белгия  възнамеряват да тестват задвижван от водороден речен кораб и да създадат за него  система за зареждане с гориво.\r\nВ Австрия три водещи концерна подготвят няколко съвместни пилотни проекта наведнъж, включително използването на водород вместо въглища в производството на стомана, а бившият и вероятно бъдещ канцлер, консерваторът Себастиан Курц, по време на предизборната си кампания издига  лозунга да превърне страната си във „водородна държава № 1\". Франция претендира за същата роля. И Германия е напълно в състояние да се състезава за такава титла. Крайградски електрически влакове на водород: води Германия     Досега Coradia iLint в света се експлоатират именно в Германия. Освен това те вече успешно изминаха първите си 100 хиляди километра. Това се случи през юли, десет месеца след началото на редовния превоз на пътници по стокилометровия маршрут между градовете Бремерхафен, Куксхафен, Букстехуде и Бремерферде.\r\nДо края на 2021 г. тази неелектрифицирана железопътна линия в северозападната част на страната в провинция  Долна Саксония ще се откаже напълно от дизеловите локомотиви, заменяйки ги с 14 влака, които генерират електричество в горивни клетки по време на химическата реакция между водорода и кислорода. Вместо изгорели газове се получава вода.\r\nТакива водородни електрически влакове решиха да използват във федералната провинция Хесен. През май френският концерн Alstom, който ги произвежда, получи поръчка за 500 милиона евро за 27 влака, за които от 2022 г. се планира да се използват за крайградска комуникация с планинския масив Таунус северозападно от Франкфурт на Майн\r\nВ резултат Германия ще стане безспорен световен лидер в областта на водородния железопътен транспорт. Освен това други федерални провинции проявяват интерес към иновативните влакове на Alstom. С някои от тях шефът на германския клон на концерна Йорг Никута каза пред ДПА, че в момента е \"в активни преговори\". Експерименти с водород в газовата мрежа    Водородът като цяло привлича немците и европейците предимно по екологични причини. При използване на Н2 не се отделя въглероден диоксид CO2 в атмосферата, най-големият виновник за парниковия ефект и глобалното затопляне, така че по-широкото въвеждане на водородни технологии ще помогне на страните от ЕС да изпълнят ангажиментите, поети в Парижкото климатично споразумение (Германия например все още не ги изпълнява).\r\nНо има и икономически интерес. Свързан е с факта, че използването на такъв възобновяем енергиен източник като водорода намалява нуждата от изкопаеми енергоносители\t, най-често внасяни (включително от Русия). Например в нефта и нефтопродуктите, които движат, да речем, дизелови локомотиви в Таунус по неелектрифицирани маршрути.\r\nГерманската компания Avacon, която стартира пилотен проект за смесване на до 20 процента водород с природен газ, в своите изявления говори изключително за опазването на климата. Експериментът е предназначен да докаже, че не до 10 процента  H2 може да се добави към газа, използван за отопление, както е предписано от сегашните стандарти, а два пъти повече. В резултат на това емисиите на CO2 ще бъдат намалени, тъй като ще се изгарят по-малко въглеводородни горива.\r\nМащабът на експеримента е скромен: той се провежда в един от районите на град Гентхин в източногерманската провинция Саксония-Анхалт. Това място е избрано, тъй като газовата инфраструктура, налична тук,  по техническите си характеристики е най-типичната за цялата мрежа на компанията Avacon. \"Тъй като зеленият газ ще играе все по-важна роля, ние искаме да оборудваме нашата газоразпределителна мрежа така, че тя да бъде адаптирана да получава възможно най-високия дял на водород\", обяснява за експеримента Щефан Тенге, член на борда на Avacon. Мощност от газ: възобновяема енергия, електролиза, зелен водород Под „зелен газ“ се разбира „зелен водород“: обичайно е така да се нарича този H2, който се образува заедно с кислород O2 по време на електролиза на обикновената вода. Техническият процес е много прост, но много енергоемък. Ако обаче използвате излишъка от електричество, генериран от възобновяеми източници  вятър и слънце за него, ще получите безвредно за климата гориво, произведено без емисии на CO2.\r\nВсъщност започналото в Европа преди няколко години разпространението на тази технология, наречена Power to Gas (P2G),  лежи в основата на нарастващия европейски интерес към водорода. Така в края на юни британско-холандският концерн Shell, с финансова подкрепа от Европейския съюз (ЕС предостави 10 от 16 милиона евро), започна в Германия в своята рафинерия за масло Wesseling край Кьолн строителството на най-големия в света завод за производство на водород чрез електролиза. Тук все още той се добива от природен газ.\r\nСлед пускането в експлоатация през втората половина на 2020 г. капацитетът на централата, казва Шел, ще възлиза на 1300 тона водород годишно, който ще се използва главно в производствените процеси в самата рафинерия. Но част от него ще бъде приложена за това да се  превърне територията между Кьолн и Бон в моделен регион за въвеждане на H2, включително като гориво за автобуси, камиони и автомобили, може би за кораби, защото Рейн е в непосредствена близост. Ще се отоплява ли Великобритания от водород?    Междувременно в третия по големина британски град Лийдс енергийната компания Northern Gas Networks подготвя пилотен проект под втогозначителното име H21, който е подобен на този, извършен в немския Гентхин, но значително го надхвърля по мащаб. Крайната цел: в целия град напълно да прехвърлите отоплението от природен газ, метан, на водород. Предлагат се морски вятърни централи за производството му чрез електролиза.\r\nИ съответните нагряващи вода бойлери се разработват от три години в английския град Уорчестър от клон на немската компания Bosch Termotechnik. Нейният ръководител Карл Арнцен каза пред в. „Ди Велт“, че доскоро правителството на Обединеното кралство е имало намерение да намали значителните емисии на CO2, като превключва отоплителните системи в цялата страна от газ на електричество, но тази година министерството на икономиката много се заинтересовало от идеята за водород.\r\nТова открива перспектива пред  Northern Gas Networks и други британски газови компании да препрофилирт и по този начин да се запази съществуващата газоразпределителна система, което би било ненужно, ако отоплението беше електрифицирано. Водородни коли: големи ли са шансовете за тях? Докато британското правителство се вглежда във водорода, лидерът на австрийските консерватори Себастиан Курц вече толкова се увлече от идеята за широкото му приемане, че го превърна в един от своите лозунги на предизборната кампания. Шансовете му да спечели парламентарните избори през септември и отново да оглави правителството са много големи. И тогава, вероятно, различните водородни проекти ще могат да разчитат на активната подкрепа на Виена.   И конкретни проекти вече съществуват, тъй като трите водещи индустриални компании в страната - енергийната Verbund AG, нефтогазовата  OMV и металургичната Voestalpine - решиха съвместно да ускорят въвеждането на водородни технологии в Австрия. Първият съвместен проект на стойност 18 милиона евро (12 милиона от които бяха осигурени от ЕС) ще бъде реализиран в Линц до края на 2019 г. - става въпрос за замяна на въглищата с водород в производството на стомана. А рафинерията Schwechat край Виена планира за собствените си нужди да установи производството на H2 чрез електролиза - като Shell близо до Кьолн.\r\nУвлечението по водорода вече придоби такива размери в Европа, че консултантската компания Boston Consulting Group (BCG) счете за необходимо да предупреди за опасностите от високите очаквания и грешните инвестиции. \"Зеленият водород\" има най-добри перспективи в промишлеността, както и в товарния, въздушния и воден транспорт, каза Франк Клозе, съавтор на току-що публикувано проучване на BCG, пред вестник \"Хенделсблат\".\r\nНо за шансовете за успех (засега поне) изглеждат минимални, въпреки че японската компания Toyota ще разшири производството им. На 1 януари 2019 г. в Германия например са регистрирани само 392 автомобила с двигател на H2. За електрическите превозни средства, да не говорим за хибридите, перспективите очевидно са по-добри.\r\n….........\r\nАндрей Гурков, Дойче веле/ Превод БГНЕС ", "date": "2019.08.29", "title": " Водородът вместо нефт, газ и въглища - нова тенденция в Европа  "}
{"url": "https://www.actualno.com/climate/zasushavanijata-zasjagat-55-mln-dushi-godishno-news_812334.html", "text": "      В Световната седмица на водата WWF алармира, че липсата на вода заплашва продоволствената и енергийната сигурност.      Нов доклад на WWF Германия предупреждава, че климатичната криза предизвиква все по-реален риск от засушавания в световен мащаб. Според изследването, озаглавено „Кризата на засушаването: Глобалната жажда за вода в ерата на климатичните промени“, Европа не прави изключение. Тези процеси оказват натиск върху влажните зони и градската среда и се отразяват негативно върху живота на 55 милиона души всяка година, излагайки на риск енергийните доставки и производството на храни.   Докладът използва данните на водещия онлайн инструмент на WWF, оценяващ заплахата от недостиг на вода – Филтъра за воден риск. С негова помощ експертите анализираха риска от засушаване в градовете, земеделските площи за отглеждане на култури от първостепенно значение като царевица, ориз и пшеница, районите с енергийни комплекси, както и в зоните на политически конфликти, свързани с водата.\r\n„Сушите унищожават важни екосистеми, застрашават продоволствената сигурност и подхранват социални вълнения и политически конфликти“, коментира Филип Вагниц от WWF Германия. „Международната общност трябва значително да увеличи приноса си в областта на климата, за да ограничи глобалното затопляне до 1,5 градуса. В противен случай засушаването постепенно ще се разпростре над целия свят.“  Днес повече от всякога ние зависим от водата за нашите енергийни доставки – било то за охлаждане, транспорт или производство на електричество. Докладът показва, че почти половината от световната топлинна енергия – главно от въглища, природен газ и ядрена енергия – се генерира в райони с висок риск от засушаване.\r\nСамо в Испания повече от половината от регистрираните 269 електроцентрали са изградени на места, изложени на висок или много висок . Във Франция сред 27-те съоръжения, подложени на тази заплаха, са и четири ключови атомни електроцентрали. В Германия водноелектрическата централа „Алтхайм“, газовата „Кирхмьозер“ и четири въглищни комплекса също са разположени в критични зони.   „Изграждането на нови въглищни, газови или атомни електроцентрали е нелепо с оглед кризата със засушаването. Хидроенергията също не е адекватна алтернатива във времена на ниски водни нива и поради многото си негативни въздействия върху околната среда. Цените на вятърната и слънчевата енергия обаче падат и трябва да им се даде предимство“, призовава Вагниц.    Докладът на WWF сочи още, че 22 % от основните хранителни култури, като пшеницата, се отглеждат на територии с висок до много висок риск от засушаване. В такива райони попадат и 19 % от градовете с население от над един милион души, а засегнатите са близо 370 милиона. Списъкът включва и шест мегаполиса с над 10 милиона жители: Делхи, Кайро, Карачи, Истанбул, Рио де Жанейро и Хайдарабад.\r\n„Данните показват, че дори най-северните страни в Европа вече отчитат първите предупредителни признаци на засушаване. Стокхолм, Ротердам, Манчестър и Бирмингам са сред градовете, изложени на най-сериозен риск от недостиг на вода през следващите десетилетия. А Париж е един от първите 20 най-застрашени от суши мегаполиси в света. Други градове като Рим, Неапол, Атина и Мюнхен също биха могли да влязат в графата на потърпевшите само за няколко години“, предупреждава Филип Пенчев, старши експерт на практика „Води“ във WWF България.\r\nАко рискът от засушаване се увеличи, нараства и вероятността от регионални конфликти заради оскъдните водни ресурси. В политически нестабилни страни като Сирия, Ливан и Палестина засилва съществуващите кризи. Близкият изток е особено засегнат, тъй като 90 % от територията му попада в зони с много висок риск от засушаване. Световната банка установи, че в резултат държавите от района ще претърпят икономически загуби на стойност между 6 и 14 % от БВП до 2050 г.   Природозащитната организация WWF предупреждава, че засушаванията представляват сериозна заплаха за човешкия живот, поминък и бизнес стабилност. Докато нарастването на населението, социално-икономическото развитие и урбанизацията увеличават потребността от вода, климатичните промени влияят на динамиката и количеството на валежите. Това предизвиква „висок воден стрес“ в редица европейски държави като Гърция, Кипър, Италия, Испания, Португалия и дори в традиционно дъждовната Белгия. Това означава, че техните достъпни водни ресурси намаляват със средно 40 % на годишна база. ", "date": "2019.08.29", "title": "Засушаванията засягат 55 млн. души годишно"}
{"url": "https://www.actualno.com/asia/iran-postavi-uslovie-da-spre-ikonomicheskija-terorizym-za-da-ima-pregovori-sys-sasht-news_812432.html", "text": "      Външният министър на Иран Мохамед Джавад Зариф настоя, че САЩ трябва да спазват ядреното споразумение от 2015 г., сключено между Техеран и световните сили, и да престанат да упражняват \"икономически тероризъм\" над иранския народ, ако Вашингтон иска да преговаря с Техеран, съобщава \"Ройтерс\".      \"САЩ водят срещу иранския народ и за нас няма да е възможно да преговаряме със САЩ, освен ако престанат да водят война и да упражняват икономически тероризъм над иранския народ\", изтъкна в Зариф по време на посещението си в Малайзия.   Президентът на САЩ Доналд Тръмп оттегли страната от ядреното споразумение миналата година и възобнови санкциите срещу Иран.\r\n\"Така че ако искат да се върнат в стаята (за преговори), трябва да купят един билет и този билет е да спазват споразумението\", каза той, имайки предвид ядреното споразумение от 2015 г.  Иранският първи дипломат подчерта още, че не иска среща заради самата среща. \"Трябва да се срещнем, само ако ще има някакъв резултат\", изтъкна той.\r\nПо-рано тази седмица Тръмп заяви, че ще се срещне с иранския си колега Хасан Рохани при подходящи обстоятелства, за да прекратят спора около споразумението от 2015 г. и че се водят преговори как някои страни биха могли да отворят кредитни линии за поддържане на иранската икономика.   Рохани преди дни обаче отсече, че Иран ще преговаря със САЩ, само ако всички санкции бъдат отменени.     ", "date": "2019.08.29", "title": "Иран постави условие да спре \"икономическия тероризъм\" за да има преговори със САЩ"}
{"url": "https://www.actualno.com/asia/zemetresenie-blizo-do-marmaris-news_812370.html", "text": "      Земетресение удари на 92 километра южно от горещата туристическа точка Мармарис в Югозападна Турция. Това съобщава Daily Sabah, цитиран от БГНЕС.      Става ясно, че трусът е на дълбочина 27,7 километра в Средиземно море.   Повече подробности към момента не се привеждат. ", "date": "2019.08.29", "title": "Земетресение близо до Мармарис"}
{"url": "https://www.actualno.com/showbusiness/simvolite-na-dart-vejdyr-na-tyrg-news_812261.html", "text": "      Шлемът и маската, които носи Дарт Вейдър във филма \"Империята отвръща на удара\", ще бъдат продадени на търг, предаде БГНЕС.      Те са сред малкото предмети, които актьорът Дейвид Праус е носил на снимачната площадка, в ролята на известния злодей от \"Междузвездни войни\".   Очакванията на експертите са шлемът да де продаде за сума между 250 и 450 хиляди долара, но е възможно в наддаването да бъде надхвърлен половин милион.\r\n\"Междузвездни войни\" винаги са били популярни, а сега повече откогато и да е било, след като поредицата се възроди\", казва Зак Поугмилър от аукционната къща \"Профайлс ин хистъри\".  Продажбата на шлема ще е част от голяма проява, на която ще се продадат над 1000 предмета от известни филми, на обща стойност 10 милиона долара. Търговете ще са в Лос Анджелис, като феновете ще могат да наддават за неща като роклята на Дороти от оригиналната екранизация на \"Магьосникът от Оз\". Във филма от 1939 година играе Джуди Гарланд, но роклята реално е носена от дубльорката ѝ Барбара Кошей. Смята се, че и тази частица от историята на Холивуд може да достигне цена от половин милион долара.\r\nДаже по-скъп от това може да се окаже прототипа на луноход, който Джеймс Бонд успява да открадне от злодея Блофелд във филма от 1971 г. \"Диамантите са вечни\". Смята се, че бъгито, което Шон Конъри подкарва из пустинята, може да достигне цена от 600 000 долара.    ", "date": "2019.08.29", "title": "Символите на Дарт Вейдър - на търг"}
{"url": "https://www.actualno.com/health/nov-vid-dieta-moje-da-se-okaje-po-polezna-ot-tradicionnite-news_812266.html", "text": "      Нов вид ограничаване на храненето може да е по-полезно от традиционните диети, сочи изследване в САЩ.      То изисква да не се яде нищо цял ден, а на следващия да се яде без ограничение на видовете храни.\r\nТози тип е толкова ефективен, колкото ограничаването на приеманите калории, но се оказва по-лесен за спазване, пише британския Телеграф.   Изследването на 60 доброволци в САЩ показало, че хората, които се хранят през ден, но без ограничение на видовете храна в деня за ядене, имат по-добри сърдечно-съдови показатели след четири седмици в този режим.  Кръвното налягане на спазващите новия било спаднало, както и пулса им.\r\nОсвен това, храненето през ден не носи някои негативи на традиционните диети, като намаляване на минералите в костите и броя на белите кръвни телца, предаде БГНЕС.\r\nКато резултат от храненето през ден, следващите тази диета поели с 37 процента по-малко калории, отколкото при нормалния си режим на хранене.    Според учените, провели изследването, между 10 и 14 дни в началото на този тип диета, участниците изпитвали голям глад през дните без храна.   След този период организма се настройвал на новите режими на метаболизъм и спазването на диетата било по-лесно.\r\nЗа да улеснят привикването, специалистите призовават в началото да се пропускат само закуската и обяда, но вечеря да се яде, дори когато е ден за гладуване.\r\nЕдва след нагаждането на организма, можело да следват пълни 24 часа без храна.\r\nПо време на деня за гладуване, трябва да се пие вода, като кафе и чай са позволени, както и всяка напитка, която не е подсладена, дори да е използван изкуствен подсладител, защото това предизвиквало усещането за глад.   На хората с диабет тип 2 и сърдечно-съдови заболявания такъв тип диета е противопоказна, казват специалистите. ", "date": "2019.08.29", "title": "Нов вид диета може да се окаже по-полезна от традиционните "}
{"url": "https://www.actualno.com/scene/nad-500-sa-jelaeshtite-da-poluchat-obrazovanie-v-natfiz-news_812333.html", "text": "      Над 500 кандидат-студенти подадоха документите си в НАТФИЗ. Броят им се запази близо до статистиката от предходната година. Завишение показва интересът към възможностите за образование във факултет „Екранни изкуства“. По традиция най-оспорвано ще бъде съревнованието за местата в актьорските класове.      25 изпитни комисии с близо 70 преподаватели и 30 изпитни пространства (сцени, ателиета, студиа и т.н.) в трите сгради на Академията, очакват да видят и оценят представянето на кандидат-студентите. Те ще разполагат с десет дни, от 1 до 10 септември, за да покажат най-доброто от себе си.   Новоприетите ще бъдат 220.\r\nНАТФИЗ пожелава на добър час на всички кандидат-студенти!   ", "date": "2019.08.29", "title": "Над 500 са желаещите да получат образование в НАТФИЗ"}
{"url": "https://www.actualno.com/actualno/schupeno-porednoto-ubijstvo-news_812343.html", "text": "      Счупено е, уважаеми читатели. Много счупено. Кое ли? Това, че новината за намерените разчленени мъж и жена при Негован е централната в най-големите медии от всякакъв вид в България.      Защо не трябва да е? Защото това е частен случай! Това е трагедия, касаеща едно семейство и по-близки роднини и приятели. Ужасна, влудяваща и  много, много мрачна. Но това не е новина, отговаряща на условието да бъде от обществен интерес т.е. засягаща голяма част от живеещите в България. А тези новини – от обществен интерес, са най-важните!\r\nТакива новини, които НЕ станаха водещи на доста места, претендиращи да са еталон заради високата си гледаемост/читаемост/слушаемост, имаше достатъчно. Например – . Засегнати са 33 500 души – далеч повече от случая с убийството. Председателят на Комисията за защита на личните данни за колко чувствителни данни става въпрос – и за разлика от случая с хакерската атака срещу НАП не побърза да каже как опасността се преувеличава. Не се – защото никой от тези 33 500 души със сигурност не иска чужди хора да знаят колко са му парите, колко и къде са му имотите, как изглежда, какво му е здравословното състояние – всичко необходимо, за да може някой злонамерен да навреди и да му се размине! И така - за 33 500 души, повечето от които със сигурност имат семейства, близки, приятели ... Съжалявам, повече, отколкото в случая с Негован!\r\nНо дори този теч трудно се мери с информацията, че след цялото представление \"олигарсите ме набутаха с тераса\" испански език колкото Бойко Борисов има медал от олимпиада по филология. А Георгиев е сложен от Борисов на пост, който определя лицето на държавата България т.е. на всички нас – колкото сме останали, още имаме няколко милиона. Така че такава излагация ни касае много пряко – обществен интерес. Не е емоционално разтърсващо като това да бъде убит и разчленен някой и след това задъхани репортер/ки да тичат и да питат \"Как се чувствате?\", обаче е с последствия. Защото току виж отидеш зад граница, например по работа в Испания и испанският ти партньор/клиент се окаже подразбрал, че има и български Карлсон на покрива – дали пък няма да почне да се чуди защо прави бизнес с теб, българин си като Георгиев, нали?  И още примери мога да дам – макар че за един се колебаех, защото веднага някой ще каже, че правя реклама на медията, в която работя. Но това не омаловажава факта, че съм абсолютно убеден, че с твърденията как прокуратурата също си има мизи за \"такса спокойствие\" е обществено важна тема! Обществено важна тема е и твърдението, че действащ общински съветник от ГЕРБ в София ги е заплашил, че \"ще ви заключим\". За здравеопазване плащаме поне по два пъти, за правосъдие също ли? И що за правосъдие е право, като точка номер едно в него е \"дай, че да дадем\"?\r\nНетолкова отдавна един депутат – проф. Иво Христов, каза, че 80% от българите са дебили. Последваха възмутени реакции, нароиха се обидени. Истината, обаче, боли – дори да я казва човек, който по принцип би те било гнус даже да заплюеш. А за да се отглеждат дебили, е важно първо да си отгледаш медии – нали няКОЙ трябва да възпитава дебилите. Възпитанието става просто – стимулираш най-първичните им емоции и чувства, а не мисленето. Ами да – колко е по-значимо да се ужасиш и дори разплачеш как някакви изверги са гръмнали и разчленили възрастна двойка, отколкото да мислиш дали в България да има или няма органи, които да търсят отговорност за вихрещия се навсякъде бандитизъм – или дори да мислиш как може да стане така, че наистина да има такива органи като работещи ПРОКУРАТУРА и СЪД? Първото няма да ти повлияе на живота извън краткия емоционален стрес, но второто може да го промени доста - а и не само твоя живот!\r\nЗа финал, в края на емисията, една новина – никоя държава не е прокопсала без истинска правосъдна система и медии, които да обръщат внимание първо на обществения интерес. И нашата няма.     Автор:   ", "date": "2019.08.29", "title": "Счупено: Поредното убийство"}
{"url": "https://www.actualno.com/crime/myj-ograbi-i-prebi-jena-v-simeonovgrad-news_812350.html", "text": "      34-годишен мъж от Симеоновград ограби и преби 55-годишна жена. Той е откраднал златен синджир, съобщи Нова телевизия.      След като потърпевшата е подала сигнал срещу познатия й мъж, полицаите са го издирили и задържали.    ", "date": "2019.08.29", "title": "Мъж ограби и преби жена в Симеоновград"}
{"url": "https://www.actualno.com/europe/ostavka-zaradi-dejstvijata-na-britanskija-premier-boris-djonsyn-news_812461.html", "text": "      Лидерът на шотландските консерватори Рут Дейвидсън подаде оставка, като се позова на Борис Джонсън за спиране на работата на парламента, предаде БГНЕС.           „Госпожа Дейвидсън се оттегли от позицията си след осем години работа“, се казва в изявление, цитирано от Спутник.\r\nДейвидсън, която подкрепи оставането в Европейския съюз на референдума през 2016 г., заяви, че се оттегля главно, за да бъде със своя син, но също така спомена \"конфликта заради Брекзит\" в изявление в Twitter.   ", "date": "2019.08.29", "title": "Оставка заради действията на британския премиер Борис Джонсън"}
{"url": "https://www.actualno.com/art/palati-ot-kolibi-pyrva-samostojatelna-izlojba-v-bylgarija-na-mirjana-todorova-news_812331.html", "text": "      На 10 септември 2019, вторник, 19:00 - 21:00 часа в галерия \"Структура\" ще бъде открита първата самостоятелна изложба \"Палати от колиби\" на Миряна Тодорова.      Тя е позната на българската публика с някои от своите пърформанси и инсталации, показвани в различни общи изложби, както и като носителка на Наградата Гауденц Б. Руф за млад автор през 2011 г.   Живописта винаги е съпътствала творческото ѝ развитие. Както в пърформансите и инсталациите, така и тук Миряна Тодорова не просто експериментира с цветове, линии и форми, а дава израз на личните си преживявания, които в голяма степен отразяват променения свят, в който живеем. Изложбата в галерия\r\nСтруктура представя работи, създадени в периода 2016-2019 г. Изработени са с акрилни и маслени бои върху платно, лен и хартия.  Произведенията се разделят в два основни цикъла. “Чуждо тяло” се занимава с проблема за намирането на личен комфорт в една постоянно променяща се среда. Дългогодишен живот в емиграция, живот в постоянно местене през континенти, държави, градове и квартали, прекосяване на различни културни, социални и икономически територии – всичко това създава усещане за несигурност и липса на хармония между тялото и мястото. Собственото тяло започва да се усеща като чуждо. Пейзажите наоколо (природни, градски, психологически) също динамично се променят и чувството за вечно разминаване се превръща във фон на живеенето. Несигурните, нервни и трептящи линии като че ли се опитват да намерят онази граница, онази контактна точка, в които тяло и реалност ще се засекат.\r\nВтората серия е свързана с интереса на Тодорова към архитектурата, към конструкциите за живеене и структурата на нещата. Решетките от линии, дълбочината на пространството и по-строгата геометрия предизвикват асоциации с материалния свят, който ни заобикаля. Заставени да живеем в него, ние често изпитваме неудобството от недостатъчно бързо развиващата се архитектура, от непригодността ѝ към начина на живот, който става все по-гъвкав и мобилен. Названието “Палати от колиби” визира именно тази мечта за създаване на уютен, добре устроен дом (физически и духовен), която постоянно се сблъсква с неустойчивите параметри на всекидневието.   Миряна Тодорова (р. 1984 в София, живее и работи в Ню Йорк) завършва бакалавърска и магистърска степен, специалност “Изящни изкуства” в Училището за визуални изкуства, Ню Йорк. Нейните проекти комбинират живопис, пърформанс, видео, движеща се архитектура и публични интервенции.    Тя е участвала в множество изложби в Европа и САЩ, между които: “Перформативно” в галерия Baahng, Ню Йорк, “Чужди Тела” в Арт Център Mana Contemporary, Ню Джърси, “Движещи се обекти” в галерия frosch&portmann, Ню Йорк, “Да бъдеш” в Центъра за изкуство и архитектура Storefront, Ню Йорк, “Стъпка на прекъсване”, галерия Radiator, Куинс, “Движение на цялото”, галерия Inda, Будапеща, “Дисидентски желания“ в Института за съвременно изкуство District, Берлин, “Пулс” в Арт Център The Invisible Dog, Бруклин, “Aван-гайд за NYC: Да преоткриеш изгубеното” в галерия Apexart, Ню Йорк и “Bременен Ню Йорк” в Центъра за фотография и видео, Ню Йорк. Творбите ѝ са в колекциите на Deutsche Bank 60 Wall St, Нюйоркската Фондация за Изкуство NYFA и Семейната Фондация на “Айлийн С. Камински” ESKFF и участват в публикации в Artforum, TimeOut NY, Blouin Artinfo и Le Monde Diplomatique.\r\nМиряна Тодорова е носител на Наградата за съвременно изкуство “Гауденц Б. Руф” в категорията за млад автор (2011) и е стипендиант в Училище за живопис и скулптура Skowhegan, Мейн (2012), ZK/U- Център за изкуство и урбанизъм, Берлин (2013) и Резидентна програма за визуални изкуства BRIC, Бруклин (2014).\r\nВижте някои от творбите ѝ в     ", "date": "2019.08.29", "title": "\"Палати от колиби\" - първа самостоятелна изложба в България на Миряна Тодорова"}
{"url": "https://www.actualno.com/asia/erdogan-otnovo-s-ostro-preduprejdenie-kym-sasht-za-sirija-news_812351.html", "text": "      Президентът Реджеп Тайип Ердоган обеща, че Турция няма да позволи на САЩ да забавят създаването на \"безопасна зона\" в Северна Сирия, предаде AFP, цитирана от БГНЕС.      Припомняме, че Анкара и Вашингтон по-рано този месец се договориха след трудни преговори за създаване на буферна зона между турската граница и сирийските райони, контролирани от подкрепяната от САЩ кюрдска милиция (YPG).   Съюзниците в НАТО се съгласиха да създадат център за съвместни операции, за който Турция заяви през уикенда, че с пълен капацитет.\r\n\"Никога няма да допуснем закъснение, подобно на това в Манбидж. Процесът трябва да напредне бързо\", каза Ердоган, цитиран от CNN.  Турция и Съединените щати договориха през май миналата година пътна карта, включваща изтеглянето на кюрдските звена от Манбидж в Северна Сирия. \"Споразумението, постигнато със САЩ за изчистване на изток от Ефрат от кюрдите и създаване на безопасна зона, е правилната стъпка\", посочи Ердоган след завръщането си от посещението в Русия.\r\nТой каза, че кюрдската милиция е \"приложила трик в Манбидж\" и не се е оттеглила. Турция многократно е обвинявала САЩ в забавяне на предишната сделка.\r\nАнкара казва, че YPG е терористичен клон на забранената Кюрдска работническа партия (ПКК), която води бунт в Турция от 1984 г.       ПКК е в черния списък на Анкара като терористична групировка, както и на САЩ и Европейския съюз. Но САЩ работиха в тясно сътрудничество с YPG в борбата срещу екстремистката групировка „Ислямска държава“. Отношенията между Турция и САЩ бяха особено напрегнати заради американската подкрепа за YPG, но остават и други въпроси, включително непредаването на мюсюлмански проповедник, установен в Пенсилвания, обвинен за неуспешния преврат през 2016 г. в Турция.\r\nЕрдоган обаче заяви, че съвместните патрули на САЩ и Турция ще \"стартират скоро\" като част от последното споразумение за Северна Сирия. Той каза, че турски сили и бронирани превозни средства вече са на границата, добавяйки: \"Ние сме в състояние да направим всичко във всеки момент\".\r\nМеждувременно Ердоган се е чул по телефона с Доналд Тръмп, като двамата лидери са обсъдили последните събития в Сирия и конкретно в Идлиб. Фокус в разговорите според Анадолската агенция са били и отношенията на Анкара с Вашингтон.    ", "date": "2019.08.29", "title": "Ердоган отново с остро предупреждение към САЩ за Сирия"}
{"url": "https://www.actualno.com/society/kzld-objavi-kakva-shte-e-globata-za-nap-za-hakerskata-ataka-news_812286.html", "text": "      5,1 млн. лв. е предвидената Това каза председателят на Комисията за защита на личните данни (КЗЛД) Венцислав Караджов. НАП има свое ръководство и то ще реши по какъв начин ще плати глобата и дали ще обжалва, допълни още Караджов.      На въпрос на БНТ защо глобата е в такъв размер, Караджов отговори, че в конкретения случай са взети предвид \"отговорното поведение на агенцията\", начина, по който е извършена кражбата, както и действията на НАП преди да стане кражбата. По думите на Караджов са отчетени действията на НАП от гледна точка \"отговорност\".   Там е проблемът, затова е и тази санкция. НАП е трябвало да направи повече за превенция, отколкото е направено, категоричен е Караджов. Изтекла е информация за 4,1 млн. български граждани, както и за 2 млн. покойници , стана ясно от думите на председателя на КЗЛД. Но веднага той заяви, че \"малко се преувеличава\" с възможността течът на данни да навреди много на засегнатите.  Караджов обясни и, че 5,1 млн. лева ще минат през КЗЛД, но отиват в държавния бюджет т.е. КЗЛД няма да получи нито стотинка от глобата. Не се очаква и санкцията към НАП да се увеличи, независимо дали има допълнителни жалби от физически лица.\r\nПо думите му санкцията не цели наказание, а по-добро поведение на Агенцията. Караджов изрази надежда, че след този публичен скандал ще се промени начинът на мислене, както и ще има промени във висшия мениджмънт.   Председателят на КЗЛД коментира пред bTV и теча на данни от от . \"В случая с НАП кражбата на лични данни е станала по съвременен начин, а при кражбата от банката са взети хард дисковете. Физическото лице, което е извършител на кражбата на банката не е установено\", каза Караджов.    По думите му, ДСК има на хартия добре разписани процедури за опазване на лични данни, само че на практика те не са добре спазвани . Информацията е чувствителна - например физически белези, имотно състояние, дори здравен статус - кредитоискатели са представяли факти пред банката за необходимостта от лечение, за да могат да получат заем.\r\nКъм момента на теча на данни банката е уведомена за кражбата на данни на едно лице и тя се е свързала с него, но сега се разбрало, че става въпрос за 33 500 души и следва ДСК да ги уведоми лично, обясни Караджов. По думите му, не може да се стигне до измама с откраднатите лични данни от банковата институция. Според него кражбата се извършва, защото има интерес от някой. В конкретния случай е хубаво, че има органи и се прилагат законите, уточни Караджов и изрази надежда, че администраторите на лични данни ще внимават повече, иначе трябвало да се удвои и утрои кадровият ресурс на КЗЛД. Той добави, че случаят \"ДСК\" не значи, че такива проблеми масово има в банковия сектор.\r\nЗа финал Караджов коментира информацията, че банка искала от свои клиенти да попълват в декларация дали имат политическа принадлежност и каква е тя. Той беше категоричен, че това е незаконно.   Вижте повече за теча на данни в банка ДСК в  ", "date": "2019.08.29", "title": "КЗЛД обяви каква ще е глобата за НАП за хакерската атака"}
{"url": "https://www.actualno.com/cite/istinata-e-s-nas-no-silata-i-vlastta-ne-sa-s-nas-news_812295.html", "text": "       \"Истината е с нас, но силата и властта не са с нас.\" Това каза Директорът на свинекомплекса в Димитровгрда Вихрен Димитров. Според него диагнозата на прасетата в свинекомплекса е сгрешена и там няма африканска чума.          ", "date": "2019.08.29", "title": "Истината е с нас, но силата и властта не са с нас"}
{"url": "https://www.actualno.com/america/naj-izvestnata-ekoaktivistka-dade-nov-primer-za-zashtita-na-okolnata-sreda-video-news_812264.html", "text": "      Голямо множество посрещна шведската тийнейджърка Грета Тунберг на брега на океана в Ню Йорк, след като активистката прекоси Атлантика с ветроходна яхта, предаде Reuters.        Ученичката, която се превърна в едно от най-известните лица на движението за защита на природата и борба с климатичните промени, каза, че плаването със спортната яхта \"Малиция Две\" не е било толкова тежко, колкото се е страхувала, информира БГНЕС.\r\n\"Премина по-добре, отколкото някой е очаквал. Изобщо не ми прилоша в морето, насладих се на плаването, въпреки че на моменти беше бурно. Изобщо не се разболях от морска болест. Различно е за всеки, но за мен беше много добре\", каза Тунберг пред журналисти.  Грета Тунберг отказа да пътува със самолет, за да даде личен пример как трябва всеки един да се съобразява с това колко замърсява околната среда. 18-метровата ветроходна яхта \"Малиция Две\" се оказа вариант активистката да присъства на конференция за борба с климатичните промени в Ню Йорк.\r\n\"Бих искала да съм обикновено дете. Да не ми се налага да правя всичко това и просто да ходя на училище. Но нещата са сложени така, че искам да се занимавам с активизъм, защото искам да променя статуквото\", каза Тунберг.         Шведската тийнейджърка стана известна през 2018 година, когато започна да не ходи на училище в петък, за да протестира срещу бездействието на властите в борбата с климатичните промени.\r\nГрета Тунберг каза, че планира да участва в митинг пред сградата на ООН в Ню Йорк. Тя отиде в САЩ за организираната среща на високо равнище по въпросите на климата, която предстои в Ню Йорк.\r\nПрез декември Грета Тунберг смята да участва и на друг климатичен форум - този път в Чили. Тя каза, че и до там няма да отиде със самолет. ", "date": "2019.08.29", "title": "Най-известната екоактивистка даде нов пример за защита на околната среда (ВИДЕО)"}
{"url": "https://www.actualno.com/politics/desislava-taneva-uveri-che-achs-v-goljamo-vranovo-e-ustanovena-s-poveche-ot-edna-proba-news_812300.html", "text": "      \"Поискала съм становище и от ЕК за всички действия, които прилагаме за ликвидиране на африканската чума по свинете и ограничаване на нейните щети. Взели сме становище от европейските власти и от научната общност и от ветеринарния орган, който на практика прилага мерките.\" Това заяви министърът на земеделието, храните и горите Десислава Танева в интервю за bTV в коментар за твърденията на директора на  Вихрен Димитров, че в него няма африканска чума по прасетата (АЧС) и защо има още живи животни. Според Димитров пробата, изпратена да се установи дали има АЧС или не е само една. По думите му няма смисъл да се евтаназират здрави прасета. Министър Танева обясни, че болестта е бавна и видимо здрави прасета, може да са носители на вируса.      \"Правилата важат за всички. Продължава евтаназията на животни. Пробите са повече от една и са доказани в национална лаборатория. Не се базираме само на една проба. От началото, когато беше установено заболяването в тази ферма, до сега са евтаназирани близо 13 000 животни. Продължава \", обясни още министърът.   \"Директивата от 2002 година дава възможност за дерогация при епизоотии, но не говорим за африканска чума, а при условия на отделна биосигурност и изолиране на производствени помещения и нива на достъп и биосигурност за неевтанизиране. Това е изключение, но ние сме убедени, че няма как да се приложи. Писахме писмо до ЕК по отношение на засегнатия свинекомплекс с питане дали това изключение би било приложимо и получихме отрицателно становище\", допълни Танева и уточни, че според помощните мисии на експертите на Европейската комисия по АЧС няма отделни нива на биосигурност на отделните помещение и не може да се приложи дерогация.\r\n\"Категорично не можем да взимаме ние решението за дерогация. И да можехме, в условията на това заболяване в цяла Европа всички действия, които всички страни прилагат, са по стратегия за АЧС, приета 2015 г. Пристигат помощни комисии за ревизия на мерките. Ние сме променяли мерките, но една държава не може да вземе самостоятелно решение по отношение на мерките, защото се касае обща европейска стратегия за ЕС от 2015 г. Не сме ги измислили ние тези мерки . Те са най-тежки за всички епизоотии, защото това заболяване е единственото, което е влязло в ЕС и за което няма ваксина и лечение\", каза още Десислава Танева.   ", "date": "2019.08.29", "title": "Десислава Танева увери, че АЧС в Голямо Враново е установена с повече от една проба"}
{"url": "https://www.actualno.com/asia/ruski-iztrebiteli-trenirat-kacane-na-magistrala-video-news_812276.html", "text": "       Министерството на отбраната на Русия разпространи запис, който показва как бойни самолети кацат на магистрала в Татарстан. Кацанията на пътя са част от тренировки за поддържането на боеспособността на Централния военен окръг на Русия.       След като се приземяват, един Су-34 и един Ан-26 са заредени с гориво и отново излитат от строящия се път, пише БГНЕС.\r\nПътят, който самолетите използват като писта, е отсечка от строящата се магистрала Европа - Западен Китай.  Общо 14 самолета изпълняват подобни кацания, като те са част от ученията на над 30 000 войници, които протичат от 27 до 30 август. ", "date": "2019.08.29", "title": "Руски изтребители тренират кацане на магистрала (ВИДЕО)"}
{"url": "https://www.actualno.com/asenovgrad/puskat-prechistvatelnata-stancija-v-asenovgrad-news_812293.html", "text": "      Пускат в експлоатация пречиствателната станция в Асеновград след 72 часови проби. Съоръжението ще влезе в режим на работа през октомври тази година. За целта в началото на следващия месец пречиствателната станция ще премине през надлежен режим на изричните 72-часови проби. Това съобщи кметът на Асеновград доктор Емил Караиванов след работна инспекция на мястото на екоинсталацията.      Считано от 24.08.19 г., бе възстановена работата по финализиране на дейностите за въвеждане в експлоатация на пречиствателната станция за отпадни води на Асеновград. На място на строежа се проведоха разговори между представители на консорциума, извършващ строителните дейности, строителният надзор на обекта и кмета на общината. “Увериха ме, че започват извършването на единични и комплексни изпитания на монтираните машини и съоръжения и след седмица ще има 72-часови проби за работа на станцията. А месец по-късно съоръжението ще бъде въведено в експлоатация”, потвърди Караиванов.   Новата екологична придобивка на Асеновград нарежда общината сред точките в страната, в които в пълен обем ще се извършва пречистване на отпадните води. Припомняме, че инвестицията бе осигурена като част от реализирането на проекта за Воден цикъл в града. Заработването на съоръжението трябваше да бъде осъществено още преди около осем месеца, но поради липса на работни кадри то се забави. „Ефектите от въвеждането в експлоатация на пречиствателя за отпадни води са коментирани многократно и ние сме удовлетворени от тази успешна екоинвестиция”, каза в заключение кметът. ", "date": "2019.08.29", "title": "Пускат пречиствателната станция в Асеновград"}
{"url": "https://www.actualno.com/asenovgrad/v-asenovgradsko-se-uvelichavat-paralelkite-s-broj-uchenici-pod-minimalnija-prag-news_812251.html", "text": "       Едва седем деца за първи път ще прекрачат прага на ОУ \"Климент Охридски\" в асеновградското село Златовръх тази година, при минимален брой 16. Шест пък ще бъдат учениците в 3-ти клас на мулдавското ОУ \"Отец Паисий\". С по две от по 15 деца в 1-ви клас и в 5-ти клас ще стартира учебната година ОУ \"Панайот Волов\" в квартал \"Долни Воден\" в Асеновград. Толкова ще бъдат учениците и в единия 4-ти клас на учебното заведение, а в другия те ще са 13.      Първокласниците в ОУ \"Отец Паисий\" в село Мулдава тази година ще бъдат 12 на брой, а второкласниците и четвъртокласниците ще са по осем в паралелка. За 6-ти клас на същото учебно заведение остават 11 деца, а в 7-ми клас - 12. По 10 ще са второкласниците и шестокласниците на ОУ \"Климент Охридски\" в село Златовръх през новата учебна година, а по осем ще бъдат учениците в 3-ти и 4-ти клас. Петокласниците на златовръхското училище остават девет. В ОУ \"Отец Паисий\" в село Тополово ще има само една маломерна паралелка от 16 деца в 6-ти клас. С 11 при минимум 18 ученици ще съществува и паралелката в 12-ти клас на ПГ по ХВТ \"Свети Димитрий Солунски\" в Асеновград.   Това показват данните от докладната записка на заместник-кмета на града - инженер Петър Бояджиев, с която той предложи на общинските съветници да бъдат утвърдени маломерни паралелки в някои асеновградски училища. Местният парламент одобри предложението такива да съществуват. Целта е да не се закриват класове, като за тях ще бъде осигурено допълнително финансиране от община Асеновград, съгласно съответната наредба. За сравнение, през изминалата 2018 г./2019 г. учебна година, броят на маломерните паралелки в асеновградска община е бил с три по-малко или общо 17 на брой. ", "date": "2019.08.29", "title": "В Асеновградско се увеличават паралелките с брой ученици под минималния праг"}
{"url": "https://www.actualno.com/europe/jilishten-blok-se-sruti-v-ukrajna-ima-zaginali-snimka-news_812313.html", "text": "      Осем души са загинали при срутване на жилищен блок в Западна Украйна, предаде The Reuters, като се позова на службата за спешна помощ.      Като възможна причина за рухването на сградата в малкия град Дрохобич, Лвовска област, вчера бе посочена газова експлозия, предаде \"Дарик\" .     Първоначално бе съобщено за един загинал.   ", "date": "2019.08.29", "title": "Жилищен блок се срути в Украйна, има загинали (СНИМКА)"}
{"url": "https://www.actualno.com/society/absurd-sled-absurd-s-kolanite-v-avtobusite-news_812285.html", "text": "      За съжаление не всички автобуси в България са оборудвани с колани. Това призна старши комисар Бойко Рановски, след като уточни, че вече по закон трябва всички автобуси да имат колани.      Около 13 000 автобуса в България се ползват за обществен превоз. А Рановски каза, че проверка дали има колани се прави само при задължителния годишен технически преглед. Оказа се обаче, че ако няма колани, автобусът пак може да мине технически преглед т.е. наличието на колани не е условие за преминаване на прегледа – поне по думите на Рановски пред БНТ.   Ние сме единствената държава в ЕС, която реши старите автобуси да бъдат оборудвани с колани, след като ги нямат фабрично. А наредбата за реда на изпълнение на закона излезе 12 дни след влизането в сила на закона, посочи Магдалена Милтенова от Конфедерация на автобусните превозвачи. Милтенова добави, че заради това всеки почнал да си слага колани както намери за добре, тъй като няма методика за стандарта.\r\nСпоред Рановски, европейско изследване показало, че слагането на колан спасява 10 000 живота. Но Милтенова попита как ще се контролират влизащите чужди автобуси в България, ако нямат колани. Тя добави, че според закона автобусите клас „А2” за градския транспорт също трябвало да имат колани – как ще стане това?  Рановски така и не можа да отговори какво става с чужди автобуси, като се измъкна само с обяснението, че за превози до 30 километра не трябвало да се слагат колани.\r\nГлобата за пътник, непоставил колан, е 50 лева – по Закона за движение по пътищата. 500 лева е за шофьор на такъв автобус, а фирмата-превозвач ще бъде глобена с 3000 лева. Досега, от 30 юни насам, когато вече влязоха в сила новите разпоредби, са глобени четирима шофьори и една фирма, която не си е оборудвала автобуса с колани.   Комисарят не каза как точно шофьорът ще контролира поставянето на колани – единствено заяви, че автобусът може да не тръгва, докато не са всички с колани, но не даде вариант какво става, ако някой си свали колана в движение и не го сложи после.    Какво е положението с коланите в автобусите според експерти, отговарящи за това - научете в ! ", "date": "2019.08.29", "title": "Абсурд след абсурд с коланите в автобусите"}
{"url": "https://www.actualno.com/viewpoint/kak-da-bydesh-dobyr-sociolog-v-zavisimost-ot-tova-koj-ti-plati-news_787483.html", "text": "      Информационното августовско засушаване изисква да се вземат мерки - най-често те са под формата на социолози, които ни обесняват кой политик подкрепяме или не подкрепяме, особено ако не знаем. Сега актуални са \"научните анализи\" на тема ще стане ли и може ли да спечели.      Необходимостта от подобен наръчник е особено важна в тежки времена, когато естественият интерес към социологическата наука е срещнал икономическите нужди на деня и трябва да се измисли нещо, което да задоволи както този интерес, така и тези нужди. Затова ето няколко идеи за бъдещи политици и бъдещи социолози, които да знаят как да ги, както се казва, \"разположат в публичното пространство\". Предлагаме хипотетичната фигура на кандидата за власт господин Петров, чиито идеи ще бъдат проверени в различни ситуации. \r\n1. Ако е популист, но не си е платил   \"Политикът Петров е твърде рискован играч в политическата система. Предложенията му са откровено популистки, те обслужват идеята за наказателен вот, но по правило наказателният вот дава власт на играчи, които не са подготвени да се справят с властта. Ние сме виждали подобни проекти в миналото и всеки от тях има една и съща арка на провала - голямото обещание постепенно приобщава и после постепенно разочарова масите, които разбират, че са представяни в парламента по гняв, но не и по разум. Такива рискове са излишни в сегашния момент - нужна ни е стабилност.\" Ако е популист, но си е платил \"В момента политическото статукво може да се промени само от експериментатор, от човек с визия и харизма, който би могъл да обедини различни слоеве от обществото, оставени непредставени в парламента. Знаем, че партията на негласуващите винаги е била най-голямата и ако той успее да ги мотивира, това би означавало и преподреждане на целия политическия пъзел. Системата се нуждае от рестарт и обновяване, а това не може да стане с изхабените фигури на прехода, затова и кандидатурата на господин Петров идва в точното време на точното място.\"    2. Ако е реформатор, но не си е платил \"Идеята, че държавата ще се промени с приемане на нови закони и правила открай време е използвана от различни политически опортюнисти, които предлагат различно държавно управление. Проблемът у нас обаче не е в законодателната рамка, а в изпълнението ѝ, и именно там трябва да се насочат усилията на политическия елит. Заявените реформи на господин Петров звучат добре, но само на хартия; законът се е променял многократно - нека припомним, през 2005-та, 2008-а, 2012-та и 2016-та, но това все още не е довело до нищо.\" Ако е реформатор, но си е платил \"Повечето хора, които са отдавна в политиката, знаят, че големият проблем са грешките в законодателните инициативи и законите, които са направени така, че да обслужват определени бизнес елити, а не обикновените хора. В този смисъл, макар и плахо, би било добре да приветстваме идеите на господин Петров, защото те са онази юридическа основа, която е необходима, за да заработи държавността.\"   3. Ако е националист, но не си е платил \"Добре разбирам идеите на господин Петров. Но съдбата на всички националистически партии е да се изхабят за един мандат и от радикални патриоти да се превръщат в удобни поддържащи златни пръси на властта. Самата Европа в момента е в ситуация, в която патриотичните партии стават все по-силни, но ние добре видяхме докъде доведоха националистическите \"чувства\" - до Brexit и Орбан, които бяха, ако мога да се изразя метафорично, истински атентат за европейската идея, която предполага много повече солидарност между държавите, отколкото напомпано родолюбие, което не може да издържи на икономическа и политическа проверка.\" Ако е националист, но си е платил \"Ние вече добре видяхме как Brexit и Орбан преформатираха идеята за ЕС, който, в едни обещаващи хоризонти и преди години изглеждаше като възможност за европейска федерация, но сега стана ясно, че силните национални държави ще стават все по-важни и с ярки контури. В този смисъл господин Петров правилно залага на една националистическа, но не просто националистическа, а консервативна позиция, която да се справи с някои свръхлиберални постановки, демаскирани като изтощени и неработещи.\"\r\n4. Ако е ляв, но не си е платил \"Мнението ми е следното: в България има една автентична десница и тя е БСП. Въпреки всички проблеми, всички скандали, всички проблеми фигури, класическата левица остана единствената силна, най-вече заради мощното си наследство, издържало на проверката на годините. Господин Петров прави опити да пробие в територия, в която всеки се е провалял; най-често това са компенсаторни леви идеи, които бързо угасват с времето и собствените им автори правилно преминават в редиците на БСП, защото там могат да виреят най-добре.\" Ако е ляв, но си е платил \"Ако има нещо сигурно за левите движения, то е че класическата левица отдавна не е онова, което беше. В момента има огромен глад за леви идеи, които консервативната и трудно подвижна БСП не може да осъществи. Така че намеренията на господин Петров да се насочи тъкмо там - предвид и кризата на червените - изглеждат повече от обещаващи.\"\r\n5. Ако е десен, но не си е платил \"През годините видяхме как дясното пространство страда от едно непрекъснато разделение. Това \"люспене\" видя сметката на много формации, които имаха потенциал, но не можаха да се справят с егото си. След края Костов все още не може да се намери човек, който да бъде припознат като лидер на дясното - и не виждам как господин Петров ще успее.\" Ако е десен, но си е платил \"От много години насам очакваме човек, който да има харизмата на Костов и в същото време да може да оглави дясна формация. Е, дясномислещите в България биха могли да се поздравят с такъв човек - това е господин Петров. На следващите избори той по всяка вероятност ще мине изборната бариера и ще трябва да постъпи така, както истинските вождове в миналото са успявали да обединят \"десните племена\". В него има тъкмо този потенциал и с интерес ще наблюдаваме политическата му траектория.\" Автор:   ", "date": "2019.08.29", "title": "Как да бъдеш добър социолог, в зависимост от това кой ти плати"}
{"url": "https://www.actualno.com/asenovgrad/obs-asenovgrad-otpusna-pari-za-misho-niki-ot-gorni-voden-i-oshte-petima-nujdaeshti-se-news_812252.html", "text": "       Над 16 000 лева общо отпусна община Асеновград на нуждаещи се граждани.        От тях 7 000 лева отдели Общинският съвет в града в помощ на Николай Иванов, страдащ от рак на дебелото черво. Ники от „Горни Воден”, както го знаят местните, се бори от осем години с онкологично заболяване. Преди дни Actualno.com ви разказа, че поради липса на пари има опасност лечението на момчето да бъде прекратено, а състоянието му с всеки изминал час се влошава. Затова съветниците от Асеновград бяха единодушни в решението си да го подкрепят финансово. До момента Ники е изплатил 130 000 евро и остават за плащане още 90 000 евро. Единствените му доходи са от пенсия в размер на близо 142 лева.    Освен подкрепа за Николай Иванов, местният парламент в града отпусна еднократна и на Илмие Акиф. Сумата от 720 лева й е необходима за наемане на човек, който да полага грижи за нея и за баща й. Двамата са в тежко здравословно състояние и имат нужда от асистент за нуждите си. Илмие Акиф е с диагноза \"Мозъчно стомахче\". Заболяването не й позволява да се обслужва сама, което налага до нея постоянно да има човек. Жената живее с баща си, който е диагностициран с \"Травматичен субдурален кръвоизлив\" и също е с решение от ТЕЛК. Финансово подпомогнат бе и 34-годишният Иван Динев, чието жилище пострада сериозно при пожар. Огънят е унищожил мебели, бяла, черна и компютърна техника и домашно имущество. Опушени са и стените, изгоряла е и дограмата на част от стаите. Пожарът е пламнал на 01.07.19 г. Мъжът бе подпомогнат от съветниците с 2 000 лева. Той е разведен и безработен. Живее в обгорения апартамент заедно с майка си, която е пенсионерка, и двете си деца - момче на 10 г. и момиче на 11 г.   За 89-годишния Младен Желязков пък бяха отделени 300 лева. Средствата са му необходими за закупуване на медицински консумативи (очна леща) за извършване на оперативна интервенция. Мъжът е с диагноза „Първична глаукома с отворен ъгъл” и се препоръчва отстраняване на катарактата в едното око и поставяне на вътреочна леща. 89-годишният асеновградчанин е вдовец и се издържа с пенсия в размер на около 190 лева. Получава и месечна помощ от 65 лева, отпусната му от Дирекция „Социално подпомагане”. 300 лева Общински съвет-Асеновград отпусна и за Живка Тодорова на 45 г. Средствата са необходими на жената, за да заплати за провеждане на генетични изследвания, които не се поемат от Националната здравноосигурителна каса (НЗОК). Асеновградчанката е диагностицирана с „Полип на дебелото черво. Полипентомия”. Извършването на генетичните изследвания е препоръчително, тъй като се касае за фамилна обремененост към заболяването, но жената не може да си позволи сумата. 45-годишната асеновградчанка е безработна и като такава се подписва в „Бюро по труда”-Асеновград. От Дирекция „Социално подпомагане” получава месечна помощ в размер на 49,50 лева и интеграционни добавки – 22,50 лева. Живка Тодорова вече е подпомагана от общината еднократно със 100 лева.    Още 1 000 лева отдели Общински съвет-Асеновград за Фериде Бекир от асеновградското село Стоево. 62-годишната жена е диагностицирана с тумор на мозъка и през юли тази година е оперирана. Тя е безработна и не получава социални помощи. Поради това, сумата за операцията, която е в размер на над 1 900 лева, е непосилна за нейните възможности.     Еднократна социална помощ бе отпусната и за Мишо Кашидов. Детето е с диагноза „Спастична церебрална парализа” и се лекува в Китай. Малкият асеновградчанин е с 95% степен на увреждане с необходимост от чужда помощ. Средствата, необходими за лечението му само за година, са в размер на близо 60 000 лева, включително самолетни билети и престой. За него е закупена и система за комуникация и контрол с поглед, която дава възможност на детето да общува. Стойността й е около 4 100 лева. Доходите на семейството са само от работната заплата на бащата на Мишо – Иван Кашидов – в размер на малко над 1 300 лева. Финансова подкрепа имат и от Дирекция „Социално подпомагане” – 930 лева месечно. На редовното си заседание Общински съвет-Асеновград отпусна 5 000 лева, с единодушно решение за Мишо Кашидов.  ", "date": "2019.08.29", "title": "ОбС-Асеновград отпусна пари за Мишо, Ники от \"Горни Воден\" и още петима нуждаещи се"}
{"url": "https://www.actualno.com/curious/mysk-planira-pyrvija-si-testov-orbitalen-polet-sled-mesec-news_812299.html", "text": "      СпейсХ планира да осъществи първия си тестов орбитален полет на кораба Старшип не по-рано от октомври; подробности ще бъдат обявени на 28 септември, заяви собственикът на компанията Илън Мъск.      \"Планираме полет от 20 километра през октомври и опит за орбитален полет скоро след това\", пише Мъск в отговор на въпрос на абонат в своя акаунт в Twitter.   Той отбелязва, че планира да говори повече за разработката на Старшип на 28 септември, на годишнината от първия орбитален полет на СпейсХ. \"Старшип МК1 ще бъде напълно сглобен дотогава\", увери Мъск.\r\nПо-рано в сряда в Тексас СпейсХ успешно изпробва прототипа на Старшип, апаратът Стархопър се изкачи на височина от 150 метра и направи вертикално кацане след по-малко от минута полет.   ", "date": "2019.08.29", "title": "Мъск планира първия си тестов орбитален полет след месец"}
{"url": "https://www.actualno.com/europe/ema-hopkins-presata-razduhva-strahove-news_812319.html", "text": "      При без сделка Обединеното кралство и ЕС са постигнали споразумение, че за краткосрочни посещения на Острова до 90 дни няма да се изисква виза. Това каза за bTV посланикът на Великобритания Ема Хопкинс.      Ако обаче искаме да останем повече от три месеца във Великобритания – да работим или да учим там, тогава ще има промени.   „Следващите няколко седмици ще оповестим повече информация за за тези, които ще останат повече от 90 дни”, поясни Хопкинс.\r\nИма нова схема за регистриране на европейските граждани, за да могат те да уредят своя статут.  „54 000 българи вече се регистрираха чрез приложение на телефоните си. Процедурата е лесна и призоваваме и останалите българи да го направят”, каза посланикът.\r\nПо думите й пресата „раздухва страхове”, говори за недостиг на лекарства или че ще има необходимост от визи. Това обаче не е вярно, защото Обединеното кралство много сериозно се подготвя за излизане от ЕС без сделка.\r\n„Обнародвали сме 570 законодателни акта. Със сигурност визи за краткосрочни посещения няма да са необходими за разлика от това, което някои коментатори твърдят”, обясни Ема Хопкинс.       „Сегашното правителство и премиерът Борис Джонсън съвсем ясно посочиха, че Великобритания напуска ЕС на 31 октомври. Все още сме напълно уверени, че през следващите два месеца ще успеем активно да проведем преговори с ЕС и че можем да постигнем сделка, която да работи за всички. Трябва обаче да сме готови за всякакъв сценарий, а именно, че на 31 ще напуснем без сделка”, заяви посланик Хопкинс.\r\n„Ако искаме да постигнем някакъв напредък, трябва да има промяна. Основното нещо за сегашното правителство е защитният механизъм по отношение на Ирландия. Считаме, че това е недемократичен механизъм и предвижда ангажименти от наша страна, които ние няма как да контролираме. Това е основната точка, по която преговаряме с ЕС в момента”, каза още тя.\r\nХопкинс обясни, че е обичайна конституционна процедура кралицата да спре временно дейността на парламента и тя да се съгласи. През последните 60 години тя често е одобрявала подобно нещо и не става въпрос за позиция на кралицата относно Brexit.\r\nПрипомняме, че в началото на годината британското правителство обяви, че ако се стигне до Brexit без споразумение с ЕС, ще бъде прекратено свободното движение на граждани от ЕС на британска територия. За три месеца гражданите на страните от Европейското икономическо пространство и членовете на семействата им ще могат да влизат както досега на британска територия с цел работа или образование. Ако обаче член на семейството на гражданин на ЕС не е гражданин на ЕС, той ще трябва да иска предварително разрешение. Но ако граждани на ЕС и Европейското икономическо пространство остават повече от три месеца, ще трябва да подадат заявление за \"Временно разрешение за престой на европейци\" и ще трябва да плащат \"такса престой\", която тепърва трябва да бъде уточнена. А ако граждани на Европейското икономическо пространство искат да останат в Обединеното кралство над 3 години, ще трябва да подадат допълнителна молба - за оценка на компетенции и умения, съгласно предстояща да бъде въведена от 2021 година специална имиграционна система - с цел да бъдат привличани качествени кадри, точно както системата на ЕС \"синя карта\". Всички тези евентуални бъдещи условия не се отнасят до ирландски граждани.\r\nПовече може да прочетете в        ", "date": "2019.08.29", "title": "Ема Хопкинс: Пресата \"раздухва страхове\" "}
{"url": "https://www.actualno.com/europe/bezraboticata-v-germanija-bavno-raste-news_812355.html", "text": "      През август безработицата в Германия се запази на нивото от юли – 5%, съобщи Федералната агенция по заетостта.      Показателят се запазва на това ниво вече четири месеца поред. Той съвпадна с прогнозите на анализаторите, анкетирани от агенция Ройтерс.   Броят на безработните във Федералната република през този месец е 2,289 милиона души, което е с 4000 повече, отколкото през юли.\r\nРавнището на безработица в Германия, без да се отчитат сезонните фактори, през август е 5,1% срещу 5% през юли, а броят на хората без работа е нараснал до 2,319 милиона от 2,275 милиона месец по-рано.   ", "date": "2019.08.29", "title": "Безработицата в Германия бавно расте "}
{"url": "https://www.actualno.com/society/mitnichari-zadyrjaha-nelegalni-lekarstva-za-polova-mosht-news_812310.html", "text": "      3830 опаковки сексуални стимуланти задържаха митнически служители в района на Дунав мост 2.      Екип на ГД „Митническо разузнаване и разследване“ извършва проверка в района на ГКПП Дунав мост - Видин  на товарен микробус, пътуващ от Турция през България за Холандия.   Микробусът с турски регистрационен номер и пломбиран с турска митническа пломба превозва по документи мебели и текстил за Западна Европа.\r\nВ хода на проверката под пакетите с обявената стока са открити шест кашона съдържащи лекарства за полова мощ от марките KAMAGRA и CIALIS, част от които предназначени и за жени. На опаковките им е отбелязано, че са произведени в Турция и Индия.  Тъй като не фигурират в търговските документи медикаментите са задържани, на шофьора – български гражданин, е съставен акт за установяване на административно нарушение. ", "date": "2019.08.29", "title": "Митничари задържаха нелегални  лекарства за полова мощ "}
{"url": "https://www.actualno.com/asia/chavushoglu-turcija-shte-potyrsi-alternativi-ako-f-35-ne-bydat-dostaveni-news_812312.html", "text": "      Турция се нуждае от изтребители и Анкара ще търси алтернативи, ако не получи Ф-35, заяви министърът на външните работи Мевлют Чавушоглу.      Пред репортери на съвместна конференция с естонския си колега Чавушоглу каза, че Турция не би предпочела да търси алтернативи, но ще търси нов източник за закупуване на изтребители, ако се наложи.   След като не успя да възпре Анкара да закупи руските системи за противоракетна отбрана С-400, САЩ реши да извади Турция от програмата Ф-35.\r\nНапомняйки отказа на Вашингтон да продаде ракети „Пейтриът“, Чавушоглу каза, че ракетните системи са \"спешна нужда\" и Анкара е принудена да се обърне към руските С-400.  \"В последните дни САЩ създават проблеми. Но Турция все още е част от тази програма за Ф-35 с 9 партньори\", добави Чавушоглу.\r\n\"Ние произвеждаме части за Ф-35 и сме член на програмата. Платихме 1,4 милиарда долара за тези самолети, тъй като искаме да ги закупим. В крайна сметка се нуждаем от изтребители и ще търсим алтернативи, дори и да не го предпочитаме\", каза той.   Засягайки отношенията между Анкара и Москва, той каза, че Турция е близка не само с Русия, но и с други съюзници като Украйна и Естония.     ", "date": "2019.08.29", "title": "Чавушоглу: Турция ще потърси алтернативи, ако Ф-35 не бъдат доставени "}
{"url": "https://www.actualno.com/politics/sys-serija-duhoviti-repliki-rumen-petkov-poiska-ostavkata-na-shefa-na-sofijskija-zatvor-news_812296.html", "text": "      Бях искрено трогнат от (бел. ред – ), този истински Архимед, че Куйович има изработени 2500 дни за 10 години - значи има само 1500 почивни дни. Той има и невероятно усещане за доброта – „този герой на затворническия труд Куйович\". Така бившият вътрешен министър Румен Петков коментира случая \" \".      Става дума за човек, занимавал се с производство на амфетамини в България, които е дистрибутирал в чужбина. Българският съд го е наградил със 17 години затвор, после е награждаван многократно, както казва Трайков. Имал е навици да ползва фалшиви документи и е планирал разчленяването на моите синове, на дъщерята на генерал Валентин Петров (бел. ред. – ), изброи пред Нова телевизия Румен Петров.   Ако премиерът не уволни \"този левент Деската\" до обяд, защото Куйович е на мек режим в излежаването на присъдата, нека обясни защо на Урсула фон дер Лайен (бел. ред – ). Друг вариант е да го прати консул, продължи да сипе ирония Петков.\r\nИскам поименно експертите, които са сметнали, че Куйович толкова се е уморил, та му е трябвало годишен отпуск, подчерта лидерът на АБВ.  Ще настоявам прокуратурата да разсекрети делото. Фактът, че е засекретен докладът на ДАНС, е лош, добави Петков и посочи, че в този доклад вероятно е констатирано, че Петров е разследвал Куйович още от 2005 година, когато самият Петков бил \"толкова далеч от МВР, колкото Куйович\". Петков поиска да се види и дали по времето на Иван Костов Куйович се е сдобил с фалшиви български документи. \"Разсекретят ли се тези неща, ще станат ясни серия лоши практики в МВР, които ние опитахме да изкореним\", каза бившият МВР министър и се оплака, че били уволнени много хора, изчистили случая след оставката му. А след Петков вътрешен министър беше Михаил Миков. ", "date": "2019.08.29", "title": "Със серия духовити реплики Румен Петков поиска оставката на шефа на Софийския затвор"}
{"url": "https://www.actualno.com/interview/filolog-ne-chujdite-dumi-a-nepoznavaneto-na-rodnite-zastrashava-ezika-ni-news_812292.html", "text": "      Все повече чужди думи навлизат в речта ни, а това буди тревога  у много хора, които размахват пръст срещу новите явления в българския език. Да развиваме езиковата си култура обаче не е въпрос на законова регламентация и организирани кампании, а плод на нашата сериозна работа над самите себе си. Грижим ли си за родния език? Умеем ли уместно и свободно да боравим с него и познаваме ли добре богатите възможности, които той ни дава? За да отговори на тези въпроси, БГНЕС потърси мнението на доц. д-р Надежда Сталянова, преподавател в Катедрата по български език на Факултета по славянски филологии на СУ „Св. Климент Охридски“. Част от нейните научни интереси са именно в областта на съвременните процеси на българския език.      БГНЕС: Доц. Сталянова, много хора бият тревога, размахват пръст и казват, че българският език загива заради много чужди думи, които навлизат в него. Това така ли е и трябва ли да ни тревожи?   Надежда Сталянова: Много хора бият тревожна камбана и това се случва най-често около националните празници като 3 март и 24 май. Тогава обществото подема една тъжна песен, че българският език ни е съхранил през нашата многовековна история, пък ето на, ние какво правим с него. Още от времето на Кирил и Методий, когато те са създали своята азбука с цел превод на богослужебните текстове, са събирали свои ученици и са им казвали: „Сътворявайте свои думи и избягвайте многото гръцки думи“. Стремежът за чистота на езика ни съпътства още от нашата най-стара история. Тук обаче идва голямото „но“. Езикът не може да бъде застрашен от навлизането на чужди думи. Всеки един език, не само българският, не е стерилен, а е подложен на влияние от други езици. Това, че ние живеем във време, в което сме преки наблюдатели как английският става един световен език и навлиза лавинообразно във всички езици, ни кара да се чувстваме малко неудобно. Такива експанзии на чужди думи в българския език се наблюдават от векове. Имало е големи вълни на гръцки думи, след това на турски, както и на думи от западноевропейските езици, предимно френски. Ние помним и силната вълна на руски думи, а сега просто това е английският език. В световен план това е нормално. Би било неестествено да се запънем и да кажем: „Няма пък“. Езикът няма и да ни пита. Той ще си ги въведе, защото една дума влиза в езика тогава, когато има нужда от нея.   Снимка: БГНЕС\r\nБГНЕС: Ако английският е езикът на новите технологии, а те са част от нашето ежедневие, значи е неизбежно тези думи да навлизат в речта ни?\r\nНадежда Сталянова: Абсолютно неизбежно е! Живеем във света на технологиите. Трябва да кажем обаче, че всеки език е много чувствителен. Ще дам пример със съществуващото преди 20 години мобилно устройство за изпращане съобщения – пейджър. Това устройство изчезна, а самата дума, която го назовава, също изчезна. Ако попитаме един млад човек какво е пейджър, той няма да има никаква представа. Ето една дума от английски, която вече се е превърнала в архаизъм. Езикът си има свои механизми за саморегулация и няма нужда от насилствена човешка намеса.       БГНЕС: Значи езикът е една динамична система, която се изменя непрекъснато и това не бива да ни тревожи?\r\nНадежда Сталянова: Не трябва да ни тревожи, защото езикът има свои закони, които не зависят от волята на всеки един от нас. В подкрепа на навлизането на чужди думи действа един закон, който се нарича закон за езиковата икономия. Ако имаме начин, да кажем нещо по-кратко, ние го избираме. За пример мога да дам едно ново наименование на нещо като професия, което вече се е наложило – лайф коуч. Какво означава това? Ако трябва да го обясним, бихме могли да кажем, че това е наш личен съветник за това как да организираме начина си на живот, двигателния си режим, на работа, на хранене така, че да се чувстваме добре. Ако съпоставим това дълго обяснение с двете думи, виждаме, че законът за езиковата икономия е безпощаден и безгрешен. Роля тук играе и световното разпространение на това наименование. За нас, езиковедите, всичко е сложно и многопластово, а всъщност езикът е цветен и ние го употребяваме така, както ни е удобно на нас.\r\nБГНЕС: Познаваме ли обаче достатъчно добре собствения си език и боравим ли правилно с него?\r\nНадежда Сталянова: Не чуждите думи, а непознаването на родните застрашава езика ни. Няма нищо лошо в това да употребяваме всички нови думи, навлизащи в езика. Ние учим нашите студенти, че при наличието на хубава българска дума трябва да полагат усилие да я употребяват. Езиковата култура на човек се изразява в това да може да използва богатствата на родния си език. Това никак не са само празни приказки.\r\nБГНЕС: Как да повишаваме езиковата си култура? Само с четене на книги ли става това?      Надежда Сталянова: Аз съм твърдо убедена, че езиковата култура всеки трябва да си я повишава сам. Тя не идва просто така, отвън. Разбира се трябва да благодарим на всички наши начални учители, които са ни ограмотили, но оттам нататък трябва много четене. Както с ученето на чужд език. За да станем по-добри в него, трябва да гледаме филми, да четем книги, да си записваме нови думи. Защо да не е така и с българския език. ", "date": "2019.08.29", "title": "Филолог: Не чуждите думи, а непознаването на родните застрашава езика ни"}
{"url": "https://www.actualno.com/curious/4-te-zodii-obrecheni-na-neshtastna-lubov-news_812364.html", "text": "                   - Те са прекалено критични към абсолютно всичко, което ги заобикаля. Постоянно намират и изтъкват недостатъците на хората. Доста често обиждат и нараняват близките си без дори да осъзнават. Водолеите смятат себе си за център на вселената. Смятат, че техният живот е по - важен от всеки друг. Не могат да приемат недостатъците на хората, което им изиграва лоша шега. Те рядко се държат мило, а хората обикновено ги определят като доста груби и студени. Водолеите трябва да бъдат по - мили, ако искат да се насладят на истинска любов. Те трябва да приемат, че няма да открият перфектен човек, с когото да имат връзка. Но могат да намерят човек, който е перфектен за тях, ако спрат да критикуват.    - Представителите на този зодиакален знак просто не могат да бъдат опитомени. Дори да обичат някого силно, те не са готови да жертват свободата си в името на любовта. Овните често за разсърдени и гневни, но не виждат смисъл да обяснят каква е причината. Често оставят половинките си в неведение. Те са доста затворени в себе си и не обичат да споделят за проблемите и личния си живот. Овните трябва да се научат да показват чувствата си и да говорят за проблемите си. Освен това, трябва да приемат, че нищо лошо няма да се случи, ако позволят да бъдат опитомени. Дори напротив, ще изпитат истинска любов.         ", "date": "2019.08.29", "title": "4-те зодии, обречени на НЕЩАСТНА любов"}
{"url": "https://www.actualno.com/society/kakvo-vreme-da-ochakvame-prez-septemvri-news_812356.html", "text": "      Тази година през септември се очаква средните месечни температури да бъдат около и над нормата, която за равнините е между 18° и 21°, за високите полета – между 15° и 17°, а за планините – между 3° и 8°. Най-високите температури през септември ще бъдат между 31° и 36°, а най-ниските – между 2° и 7°. Това съобщиха от НИМХ.      Месечната сума на валежите ще бъде около и под нормата, която за равнините е между 30 и 50 л/кв.м, а за планинските и припланинските райони – от 50 до 80 л/кв.м.   През първите няколко дни от септември ще е предимно слънчево и в по-голямата част от страната горещо с максимални температури между 31° и 36°. Към средата на първото десетдневие от северозапад на югоизток ще премине слабо изразено атмосферно смущение и на отделни места ще превали краткотраен дъжд. През втората половина от периода температурите относително ще се понижат, но отново ще са по-високи от обичайните. Ще преобладава слънчево време с временни увеличения на облачността. В края на десетдневието облачността ще се увеличи и на места ще превали дъжд.\r\nПрез повечето дни от второто десетдневие температурите ще бъдат близки до обичайните, а времето ще е спокойно и предимно слънчево. Вероятност за преминаване на атмосферни смущения с превалявания има около 14-15-и и около 18-и септември, когато и температурите относително ще се понижат.  През третото десетдневие температурите бавно ще се понижават. През повечето дни от периода ще е относително сухо и спокойно. Вероятност за преминаване на атмосферни смущения с валежи има около 22-и, 26-и и в края на месеца.\r\nВ началото на месеца Слънцето в София изгрява в 6 ч. и 51 мин. и залязва в 20 ч. и 02 мин. Продължителността на деня е 13 ч. и 11 мин. В края на месеца Слънцето изгрява в 7 ч. и 22 мин. и залязва в 19 ч. и 11 мин. Продължителността на деня е 11 ч. и 49 мин.   Фазите на Луната през месеца са: на 06.09 - първа четвърт, на 14.09 – пълнолуние, на 22.09 - последна четвърт и на 28.09 – новолуние.    На 23 септември в 10 ч. и 50 мин. настъпва есенното равноденствие и започва астрономическата есен.\r\nПрез септември отслабва интензивността на атмосферната циркулация над Европа поради намаляването на топлинните различия между океана и сушата. Това е причина за усилване на климатичното засушаване в нашата страна. Макар и рядко в някои години валежите превишават неколкократно месечните норми. Обикновено облачните дни са от 2 до 6, а тези с валеж – около 4. Измервани са изключително високи температури – около 40°, но през втората половина от месеца има условия за слани във високите полета. ", "date": "2019.08.29", "title": "Какво време да очакваме през септември?"}
{"url": "https://www.actualno.com/chronicles/majkyl-faradej-otkriva-elektromagnitnata-indukcija-news_811608.html", "text": "      Електромагнитната индукция e физическо явление, при което в проводник, движещ се в магнитно поле и пресичайки силовите линии (важен частен случай – в контур, обхващащ изменящо се във времето магнитно поле), се индуктира електродвижещо напрежение (е.д.н.). Трябва да се прави разлика между е.д.н., от една страна, и електрическо напрежение, от друга, които имат различна физическа природа. Е.д.н. е непотенциално, то възниква за сметка на преобразуването на някакъв вид (обикновено механична) енергия в електрическа, като разделя положителните и отрицателните заряди между полюсите на източника, действайки от „-“ към „+“. Щом има тези разделени заряди, има потенциална разлика, т.е. електрическо напрежение с посока от „+“ към „-“. В източника е.д.н. и електрическото напрежение имат различни посоки, те са противоположни!       ", "date": "2019.08.29", "title": "Майкъл Фарадей открива електромагнитната индукция"}
{"url": "https://www.actualno.com/society/nap-osporva-globata-za-techa-na-danni-news_812354.html", "text": "      Актът за установяване на административно нарушение, съставен срещу НАП от Комисията за защита на личните данни (КЗЛД), е оспорен в законовия 3-дневен срок, съобщиха от приходната агенция. Наказателното постановление, с което комисията налага санкция от 5,1 млн. лв., също ще бъде обжалвано пред съда.      Главният мотив за оспорването на акта на КЗЛД е, че неоторизираният достъп, кражбата на данни и последващото им публично оповестяване са резултат от действия, представляващи престъпление по смисъла на Наказателния кодекс на РБ, осъществени независимо и въпреки предприетите от НАП технически и организационни мерки за защита.   От НАП обмислят и предприемането на съдебни действия спрямо извършителите на хакерската атака срещу сървърите на агенцията, като е възможно както присъединяването на агенцията в наказателното производство, така и воденето на гражданско дело.\r\nТака финансовата претенция в размер, покриващ наложената на приходната агенция имуществената санкция, ще бъде насочена към извършителите на престъпното посегателство.  Справката в приложението за това какъв вид лични данни са били разкрити за български граждани, ще бъде пусната в експлоатация през следващата седмица, съобщават още от НАП.\r\nПроверката ще може да бъде извършена чрез идентификация с персонален идентификационен код (ПИК), издаден от приходната агенция, или с електронен подпис. Такава справка ще може да се направи и в офисите на НАП в страната след представяне на лична карта.    ", "date": "2019.08.29", "title": "НАП оспорва глобата за теча на данни"}
{"url": "https://www.actualno.com/society/novini-ili-novini-kartinata-na-pechata-za-29-avgust-news_812257.html", "text": "       представя акцентите от днешния преглед на печата.       Ново, абсурдно развитие претърпя скандалът около назначението на бившия шеф на антикорупционната комисия (КПКОНПИ) Пламен Георгиев за генерален консул във Валенсия. Причината е в крайно съмнителната и противоречива информация около подготовката по испански език на Георгиев.\r\nДосега беше известно, че познанията на Георгиев по испански отговарят на езиковото ниво А2, което означава, че стигат за елементарен разговор. Това беше изтъкнато в автобиографията, която той представи в Народното събрание, когато управляващите издигнаха кандидатурата му за председател на антикорупционния орган в началото на 2018 г. Слабите му езикови умения бяха една от причините, предизвикали силно възмущение сред сънародниците ни във Валенсия, които дори стартираха петиция срещу назначението на правителствения фаворит.  Във вторник сякаш от нищото се появи сертификат, издаден от фирмата \"Никанор\", посочена като \"езикова школа\". Твърди се, че документът доказва, че Георгиев е покрил по-високото ниво на владеене на езика В1. Странното в случая е, че сертификатът е с дата 2 март 2017 г. А споменатата автобиграфична справка, подадена от Георгиев в парламента, носи входящ номер от 9 февруари 2018 г. Излиза, че когато е кандидатствал за стария си пост, Георгиев е вписал по-ниско ниво на владеене на испански в сравнение с това, което вече е имал според сертификата на \"Никанор\", което е абсолютно нелогично. До 8 млн. лв. общо ще могат да похарчат партиите и коалициите за агитация по време на кампанията за местните избори на 27 октомври, става ясно от решение на ЦИК. Партиите, коалициите, местните коалиции и независимите кандидати могат да финансират кампанията си със собствени средства, пари на кандидатите и дарения. За местния вот държавата не предоставя медийни пакети.    Според приетите от ЦИК правила кампанията за един кандидат за общински съветник не може да струва повече от 5000 лв. Лимитите за кметове на общини, на райони и на кметства пък зависят от големината на населеното място и варират от 25 000 до 1 млн. лв. Между 20 000 и 60 хил. лв. пък трябва да излезе агитацията за кандидатите за районни кметове на София, Пловдив и Варна. Борещите се за кмет на най-малките кметства (до 1000 жители) имат право на скромните 2000 лв., а тези на най-големите (над 3000 жители) - до 10 000. Удрят цигарите в цената – от 10 до 40 стотинки, заради новия бандерол. След серия от поскъпване на най-масовите марки цигари у нас от май насам, предимно с 10-20 стотинки, през юли и август някои от тютюневите компании вдигнаха с още толкова цените.\r\nСправка на в. \"Труд\" в Публичния регистър на цените на тютюневи изделия показва, че от 15-ти юни до сега кутия цигари на един от тютюнопроизводителите, е поскъпнала два пъти – от 5 до 5,40 лв. няколко пъти от по 10 и 20 стотинки. Същата е ситуацията и с други марки, които поскъпват два пъти за този период. Масовите цигари засега останаха с поскъпване само от 20 стотинки.    Много от сериозните нещотърсачи се отказаха от родните плажове и постепенно превзеха ивицата на Френската и Италианската Ривиера, където туристите са значително по-богати и се намират повече изгубени ценности.\r\nЗа добър удар те смятат намирането на тежък мъжки ланец или скъп златен часовник, но подобни находки у нас са рядкост и са по-скоро спомен от времето на мутрите. Най-често се откриват дамски пръстени, гривни, обеци и колиета, като повечето находки се оказват евтини джунджурии, а не ценности от благороден метал. Най-много са заровените в пясъка метални кенове от бира, безалкохолни и енергийни напитки, метални капачки и изпаднали дребни монети.\r\nОт края на август до късна есен е най-богатото време за  търсачите на съкровища. Щом туристите оредеят, те запрятат ръкави и грабват металотърсачите. Излизат рано сутрин по тъмно или по залез-слънце. Освен металотърсача всеки си има и фенерче, с което свети нощем в тъмното. Щом летовниците приберат хавлиите и си тръгнат, по пясъка плъзват иманярите. ", "date": "2019.08.29", "title": "Новини или Novini - картината на печата за 29 август"}
{"url": "https://www.actualno.com/asenovgrad/remontite-v-pet-asenovgradski-uchebni-zavedenija-prikluchvat-godina-po-rano-news_812256.html", "text": "       \"Срокът за изпълнението му е до 20.11.2020 г., но темпът на работа ще позволи обектите да бъдат приети в готовност до края на настоящата година, увери кметът на града - доктор Емил Караиванов.      Дейностите в двете от училищата ще бъдат приключени дори до 15.09.19 г. Така, около 1 500 ученици и техните преподаватели ще посрещнат първия учебен ден в обновените дворни пространства на двете гимназии - СУ \"Свети Княз Борис I\" и СУ \"Свети Свети Кирил и Методий\". Градоначалникът посочи, че в трите детски градини, работата също се движи по график. До първия ден дейностите ще приключат в две от тях - ДГ \"Зорница\" и ДГ \"Надежда\". На строителите им остава работа по дворните пространства, поставяне на настилки и монтиране на съоръженията за игра. В ДГ \"Пролет\" се очаква дейностите да приключат около седмица след 15-ти септември. Там има най-много работа и се очаква децата да продължат да посещават ДГ \"Слънце\", както е в момента.    Скоро там е планирано да започне асфалтиране зад блок №13. Караиванов припомни, че в общината бе внесено искане, подкрепено с подписи от граждани с молба за преасфалтиране и рехабилитация на част от улица в района. \"Ще направим частичен ремонт на база подписката, а при следващи актуализации на Инвестиционната програма, ще направим и обновяване на квартал \"Изток\", посочи кметът. ", "date": "2019.08.29", "title": "Ремонтите в пет асеновградски учебни заведения приключват година по-рано"}
{"url": "https://www.actualno.com/curious/naj-golemite-lyji-koito-vsjaka-zodija-izricha-news_812365.html", "text": "      Като човешки същества никога не можем да бъдем верни 100% от времето. В резултат на това лъжем, за да си намерим път, да се оправим по-добре в дадена ситуация, или да се измъкнем от нещо.      Прочетете, за да разберете най-често срещаните лъжи, които казвате, според вашия :       Вие сте най-виновни в лъжата за вашите способности и преживявания. Като Овен, обичате да преувеличавате. Ето защо, вие сте склонни да украсявате истории, за да изглеждате по-добри и готини.         Като Телец имате склонност да лъжете, че сте зает. В края на краищата, понякога бихте предпочели просто да прекарате спокойна нощ, отколкото да излезете и да се запознавате с нови хора.   Често лъжите за местата, на които отивате и за хората, които виждате. Като Близнаци, обичате да се забавлявате. В резултат на това не се чувствате привързани към едни определени планове, ако има по-добри такива.       Като рак, често лъжете за чувствата си, защото сте склонни да пазите истинските си емоции в тайна. Когато се чувствате мрачни или уязвими, обикновено лъжете за причината за тези чувства.  ", "date": "2019.08.29", "title": "Най-големите лъжи, които всяка ЗОДИЯ изрича"}
{"url": "https://www.actualno.com/burgas/anaerobna-instalacija-shte-obrabotva-otpadycite-na-burgas-nesebyr-i-pomorie-news_812306.html", "text": "      Три морски общини ще събират отпадъците в нова а анаеробна инсталация. Жителите на Бургас, Несебър и Поморие ще събират разделно биоразградими отпадъци. Изграждането на модерната система за преработката на боклуци е започнало.      Две фирми вече са подали проекти по дейностите, свързани с изграждане на съоръжението. Основната задача на системата, която отдавна се използва в много страни от Европейския съюз, е да се намали количеството на депонирани битови отпадъци. Това ще доведе до намаляване на парниковите газове и ще помогне в битката за изменението на климата.\r\nДруги резултати от проекта, който касае трите общини са, че при изграждането на анаеробната инсталация ще се открият нови работни места и ще бъдат намалени отчисленията за обезвреждане на отпадъци.   Новата система за преработка на смет ще намали количествата отпадъци и ще удължи живота на последната изградена клетка в регионалното депо. Капацитетът за преработка на анаеробната инсталация е 30 652 тона на година . Ще бъде изградена от 8 биореактора, система за перколата, биогаз система, газ хранилище и мобилно оборудване.  Определено е мястото, където системата ще се помещава. Това е улица \"Крайезерна\" в Бургас, в близост до пречиствателната станция за отпадни води.\r\nСъоръжението се реализира по проект \"Изграждане на анаеробна инсталация за разделно събрани биоразградими отпадъци на територията на регион Бургас\". Парите за него са от безвъзмездна финансова помощ и собствено финансиране, което се осъществява от трите общини, които участват в проекта.     ", "date": "2019.08.29", "title": "Анаеробна инсталация ще обработва отпадъците на Бургас, Несебър и Поморие"}
{"url": "https://www.actualno.com/society/prognoza-za-vremeto-29-avgust-chetvyrtyk-news_812234.html", "text": "      Днес ще е слънчево, след обяд в низините - горещо. Това съобщи за Агенция „Фокус“ дежурният метеоролог Мартин Славчев от Националния институт по метеорология и хидрология. Ще духа слаб до умерен вятър от изток-североизток. Максималните температури ще са между 31° и 36°. Атмосферното налягане ще се задържи малко по-високо от средното за месеца.      По Черноморието ще бъде предимно слънчево. Ще духа до умерен вятър от изток-североизток. Максималните температури ще са 28°-30°. Температурата на водата е 27-28°. Вълнението на морето ще бъде 2-3 бала.   Над планините ще бъде предимно слънчево. Ще духа умерен до силен вятър от изток-североизток. Максимална температура на височина 1200 метра ще е около 25°, на 2000 метра – около 16 °.\r\nПрез следващите дни до края на седмицата времето ще се задържи без съществена промяна - предимно слънчево, в следобедните часове с временни увеличения на облачността, повече в петък, но с много малка вероятност за превалявания. Ще остане горещо, с максимални температури над 30°, на места ще достигат 35°-36°. Вятърът от изток-североизток ще се запази, ще е слаб до умерен, в Източна България - по-често умерен и с него към почивните дни температурите там временно и слабо ще се понижат.   ", "date": "2019.08.29", "title": "Прогноза за времето - 29 август (четвъртък)"}
{"url": "https://www.actualno.com/europe/peticijata-sreshtu-reshenieto-za-spirane-na-britanskija-parlament-sybra-1-milion-podpisa-za-chasove-news_812263.html", "text": "      Повече от 1 милион британци се подписаха в петицията срещу през септември, предаде БГНЕС.      Петицията беше стартирана часове, след като премиерът от кралица Елизабет Втора да отмени заседанията от началото на септември до средата на октомври, с което се ограничават възможностите на британското народно събрание да отложи Brexit. Подобна петиция трябва да събере 100 хиляди подписа, за да предизвика дебат в парламента, който е по-скоро символичен.   Петиция за отмяната на Brexit събра 6,1 милиона подписа по-рано тази година. Това не промени с нищо плановете на правителството. А Борис Джонсън се закани, че ще извади страната от Европейския съюз на 31 октомври, независимо дали има сделка за условията на раздялата или не.\r\nВ референдума от 2016 година, с който се реши да има Brexit, резултатите бяха 17,4 милиона \"за\" напускане на ЕС и 16,1 милиона \"против\".  Проучване на YouGov в сряда обаче показа, че 47 процента от британците не одобряват хода на Борис Джонсън да отмени парламентарните заседания. В подкрепа на идеята се изказват 27 процента, а 26 процента казват, че нямат мнение по въпроса. ", "date": "2019.08.29", "title": "Петицията срещу решението за спиране на британския парламент събра 1 милион подписа за часове "}
{"url": "https://www.actualno.com/europe/komentar-izglejda-salvini-shte-se-provali-v-opita-da-tyrsi-absolutna-vlast-news_812245.html", "text": "      Джузепе Конте ще остане премиер на Италия, а доскорошните противници от Демократическата партия (ДП) и движението Пет звезди (Д5З) ще формират правителство. Това стана ясно след края на преговорите между двете формации, пише БГНЕС, позовавайки се на BBC.      Коалиционното правителство означава, че плановете на вицепремиера и вътрешен министър в досегашния кабинет Матео Салвини, се провалят.   Салвини умишлено предизвика кризата, като сложи край на коалицията с Д5З. Неговата партия \"Лига\" има голямо предимство в проучванията на общественото мнение и Салвини се надяваше да спечели предсрочните избори. Както той, така и лидерът на \"Форца Италия\" Силвио Берлускони, призоваха за нови избори след срещата си с президента на страната.\r\nНо традиционните противници от ДП и Д5З се обединиха, за да не допуснат предсрочен вот и победа на Лига. Сегашният парламент има мандат до 2023 г.  \"В трудни времена като тези не можем да си позволим да нямаме куража да не опитаме този вариант\", каза лидера на ДП Никола Дзингарети.\r\nПо време на речта си, след като подаде оставка в края на август, премиерът Конте нападна яростно Салвини и нарече правителствената криза и ролята на лидера на Лига \"безотговорни\". \"Салвини търси поводи да предизвика избори\", каза Конте от трибуната на Сената.    ", "date": "2019.08.29", "title": "Коментар: Изглежда Салвини ще се провали в опита да търси абсолютна власт"}
{"url": "https://www.actualno.com/america/sasht-otrekoha-da-sa-obeshtavali-pomosht-za-borba-s-pojarite-v-amazonija-news_812262.html", "text": "      Съединените щати не са се съгласявали с останалите страни от Г-7 да бъде предложена помощ от 20 милиона долара на Бразилия, обяви Съветът по национална сигурност на САЩ, предаде БГНЕС.      Говорителят на съвета Гарет Маркиз каза, че Вашингтон е готов да помогне на Бразилия за борба с пожарите в Амазония, но това би станало в координация с правителството на южноамериканската страна. \"Не сме се съгласявали с инициативата на Г-7, която не включваше консултация с президента Болсонаро\", каза Маркиз, цитиран от Euronews.   Помощта беше обявена от президента на Франция Еманюел Макрон, който го направи на съвместна пресконференция с президента на Чили Себастиан Пинера, един от гостите на форума.\r\n\"Доналд Тръмп не беше на заседанието, но неговият екип беше. Отсъствието му от стаята не значи нищо. Съединените щати са заедно с нас в инициативата за биоразнообразието на Амазония\", каза Макрон.  Предложената помощ предизвика скандал. Националистическото правителство на президента Жаир Болсонаро първо я определи като \"колониалистка\". После Болсонаро поиска да му се извинят, иначе нямало да приеме помощта. За капак Бразилия каза, че ще приеме парите само ако тя се разпорежда напълно с тях.\r\nКакво е положението в Амазония - припомнете си в ! ", "date": "2019.08.29", "title": "САЩ отрекоха да са обещавали помощ за борба с пожарите в Амазония"}
{"url": "https://www.actualno.com/america/izvynredno-polojenie-vyv-florida-zaradi-uragana-dorian-news_812267.html", "text": "      Ураганът \"Дориан\" вече е класифициран като ураган 1 степен, а прогнозите за пътя му накараха губернатора на Флорида да обяви извънредно положение, предаде БГНЕС.      \"Предприемам този ход, за да съм сигурен, че Флорида ще е напълно подготвен за урагана \"Дориан\"\", каза Рон ДеСантис при обявяването на тревогата.   Според някои прогнози на синоптици, \"Дориан\" може да се усили значително и да достигне Флорида като ураган от 3 степен. Засегнат от лошото време ще е и щатът Джорджия, но губернаторът му каза, че засега няма да обявява тревога.\r\n\"Дориан\" вече премина през американските и британските Вирджински острови, като нанесе щети, но не доведе до мащабно бедствие. Когато достигне Флорида, обаче, гигантската буря може да е много по-мощна.  Междувременно Доналд Тръмп политизира природното бедствие, като за пореден път нападна кметицата на столицата на .\r\n\"Следим тропическата буря \"Дориан\", която се отправя към Пуерто Рико. Федерална агенция за управление на кризи и всички други са готови и ще свършат страхотна работа. Когато го направят, покажете им, че го знаете и им кажете едно голямо \"Благодаря!\" Не като миналия път. Това включва некомпетентната кметица на Сан Хуан!\", написа Тръмп в Twitter.   В отговор Кармен Крус каза, че президентът е взел 155 милиона долара от финансирането на борба с бедствията, за да ги похарчи за спиране на имигрантите по границата с Мексико.    \"Обида от президента Тръмп е винаги добре дошла. Това означава, че той знае, че съм точно обратното на него\", каза Крус пред CNN.\r\nА какво казаха учени за , този път за борба с ураганите - припомнете си в ! ", "date": "2019.08.29", "title": "Извънредно положение във Флорида заради урагана \"Дориан\" "}
{"url": "https://www.actualno.com/balkani/gryckata-cyrkva-de-fakto-prizna-avtokefalijata-na-ukrainskata-cyrkva-news_812236.html", "text": "      Гръцката подкрепи Вселенския патриарх Вартоломей в решението му да предостави независимост на Православната църква в Украйна, предаде БГНЕС.      На вчерашното си заседание Св. Синод на Гръцката църква изслуша председателите на двете синодални комисии - комисията по догматическите и канонически въпроси и комисията за междуправославни и междухристиянски отношения, на които беше възложено проучването на проблема за автокефалията на Православната църква в Украйна (ПЦУ), предоставена от Вселенска патриаршия. Светият Синод, който заседава във вторник и сряда, заяви, че също признава „привилегията“ на Вартоломей в „по-нататъшните му действия по въпроса за признаването“.   Становището и на двете комисии е положително, като е отчетено, че няма канонически и догматически пречки за признаването на автокефалията на ПЦУ, както и че към настоящия момент по силата на църковното предание Вселенската патриаршия има правомощието да предоставя автокефален статут на православните църкви.\r\n\"След изслушване на докладите на синодалната Комисия по догматическите и каноническите въпроси и на Комисията по междуправославни и междухристиянски връзки, относно украинския въпрос, Светият Синод признава каноничното право на Вселенската патриаршия да предостави автокефалия, както и прерогатива на предстоятеля на Гръцката църква да придвижи по-нататък въпроса за признаването на Църквата в Украйна\", се казва в съобщението  Св. Синод на Гръцката църква.  Вартоломей, духовен водач на гръцките православни християни по света, обяви решението си да предостави автокефалност на украинската църква през октомври 2018 г., като заяви, че украинците „желаят църковна независимост“ от векове. Той връчи указ за независимост на главата на Православната църква в Украйна през януари 2019 година. Този ход беше широко осъден от Руската църква, която оттогава скъса връзките си с Вселенската патриаршия.\r\nРешението на Св. Синод на гръцката православна църква дава възможност на Атинския архиепископ Йероним да признае на автокефалната ПЦУ от страна на Гръцката църква. Той може да изпрати поздравително писмо до предстоятеля на ПЦУ Киевския митр. Епифаний, с  което практически Гръцката църква би признала новата автокефална църква. Според гръцките източници обаче той ще потърси и съгласието на Гръцката Йерархия, която ще заседава през октомври. Макар че това не е записано изрично като решение в комюникето, очаква се именно такава да е следващата стъпка на Атинския архиепископ.    ", "date": "2019.08.29", "title": "Гръцката църква де факто призна автокефалията на Украинската църква"}
{"url": "https://www.actualno.com/books/moshenik-ot-klasa-se-podvizava-v-edin-ot-naj-silnite-rumynski-romani-news_811560.html", "text": "      „Мошеник ЕООД“ от К. Г. Балан е един от най-силните романи в съвременната румънска литература. По забавен, но изключително дълбок и проникновен начин той поглежда към обществото ни, преживяло прехода от социализъм към демокрация – времето на незаконно забогатяване и трупане на богатства. Това е и времето, в което изгрява звездата на един първокласен мошеник, който превръща Европа в сцена на действие за номерата си.      Запознайте се с Марчел Зису, природно интелигентен, умен и комбинативен млад мъж, който търси начин да преуспее в годините на залеза на комунизма и изгрева на демокрацията на Балканите.След като родителите му загиват в жестока катастрофа, на него му се налага да се справя сам с живота. По-късно той заминава на Запад, където бързо се вписва в обстановката и намира всевъзможни начини за печелене на пари чрез мошеничества и далавери – мами в казина, продава крадени коли, прави банкови измами. Намира си и двама достойни партньори, а мошеническите му удари стават все по-амбициозни…   Написан невероятно четивно, свежо и с чувство за хумор, „Мошеник ЕООД“ е един от най-силните романи в съвременната румънска литература. В сюжета му българският читател може да припознае много неща и от собственото си битие.\r\nИзобретателен в идеите за ужилвания и упорит в осъществяването им, Марчел е изключително симпатичен герой, което разколебава читателя в желанието му категорично да осъди постъпките и поведението му. Той е с богата култура, познания в различни области на науката, интерес към културни паметници и музеи в градовете, в които се подвизава. Не крие и своята любов към книгите.Той презира обществото, в което израства, и това е нещото, което в някаква степен оправдава пред самия него поведението му.Изпечен мошеник ли е той, или просто човек, който иска да сбъдне мечтите си?  С романа си К. Г. Балан печели най-голямата награда за дебют в Румъния и попада сред специална литературна селекция във Франция.\r\nБългарското издание е на „Изида“, а преводът - на Христо Боев.    ", "date": "2019.08.29", "title": "\"Мошеник от класа\" се подвизава в един от най-силните румънски романи"}
{"url": "https://www.actualno.com/politics/vladee-li-plamen-georgiev-ispanski-ezik-na-nivo-kalinka-news_812270.html", "text": "      Владее или не владее испански език новият български консул във Валенсия? Този въпрос стана актуален след нова информация за квалификацията на злополучния бивш ръководител на Антикорупционната комисия (КПКОНПИ) Пламен Георгиев, който .      В своя публикация вестник \" \" посочва абсурдна ситуация по отношение на езиковата квалификация на Георгиев. Досега беше известно, че познанията на Георгиев по испански отговарят на  езиковото ниво А2, което означава, че стигат за елементарен разговор .  Този факт беше посочен в автобиографията, която той представи в  Народното събрание, когато управляващите издигнаха кандидатурата му за  председател на антикорупционния орган в началото на 2018 година. Но внезапно преди два дни, вестник \"24 часа\" публикува сертификат, издаден от фирмата \"Никанор\",  определена от вестника като \"езикова школа\", макар основен предмет на дейност да изглежда консултантството. Според сертификата Георгиев е покрил по-високото ниво на владеене на езика В1. Странното в случая е, че сертификатът е с дата 2 март 2017 година. А  споменатата автобиграфична справка, подадена от Георгиев в парламента,  носи входящ номер от 9 февруари 2018 година. Излиза, че когато е  кандидатствал за стария си пост, Георгиев е вписал по-ниско ниво на  владеене на испански в сравнение с това, което вече е имал според  сертификата на \"Никанор\" , което е абсолютно нелогично.   Освен това се оказа, че неизвестната досега \"Никанор\" има допирна точка с Георгиев в миналото. bTV разкри, че фирмата е спечелила обществена поръчка на КОНПИ - предшественика на антикорупционната комисия, за чуждоезиково обучение на служителите на органа. На 15 януари 2016 година са били сключени 5 договора с \"Никанор\" за обучение по различни езици, включително испански. На 29 септември, 2016 година са сключени анекси по четири от договорите, с които срокът за изпълнението им е удължен от 30 септември, 2016 година до 30 април 2017 година. Договорите, както и анексите, са подписани от Пламен Георгиев, който оглавяваше и КОНПИ.\r\nВ същото време специалисти поставиха под съмнение качеството на обучението, което е получил Георгиев от \"Никанор\". Боряна Кючукова, преподавател по испанска филология в Софийския университет, заяви пред Frognews, че сертификатът е \"пълен с елементарни лексикални, граматични и правописни грешки. Текстът не може да е изготвен от испанист. Най-вероятно е превод чрез Google Translate\" . Кючукова посочва, че документът само удостоверява, че Георгиев е присъствал на 140 учебни часа за ниво В1, но не и че е положил изпит. \"Такъв тип сертификати изготвя всяка школа за преподаване на чужди езици, но каква е тяхната тежест, не мога да преценя. Учудва ме обаче, че МВнР би приело такъв сертификат\", недоумява университетският преподавател. И напомня, че единственият международно признат документ за владеене на испански от нефилолози е дипломата DELE от института \"Сервантес\".  Това, което прави ситуацията съвсем абсурдна, е, че облагодетелстващата консула информация за езиковата му подготовка се появява едва сега - цели две седмици след като стана ясно, че правителството го праща в Испания, а публичното пространство беше залято от негодувание заради липсата му на опит и квалификация. Още по-странно е, че сертификатът излиза първо в медия, а не беше публикуван от самия него или от правителството. В материала на \"24 часа\" не се посочва откъде вестникът се е сдобил с документа, а само хвалебствено се изтъква, че \"Пламен Георгиев е в състояние да води разговори на испански език\".\r\nВестник \"Сега\" посочва, че е попитал външното министерство за езиковите изисквания, които следва да покрие Георгиев за консулския пост, както и за документите, с които е доказал владеене на езици. От ведомството обаче настояха, че е необходимо официално запитване по Закона за достъп до обществена информация.   Иначе законът за дипломатическата служба посочва, че дипломатите трябва да владеят минимум два езика, единият от които е официален език на ООН, а другият - процедурен език, ползван от Европейската комисия. От Наредбата за кариерното развитие на дипломатическите служители става ясно, че възможностите да се признае владеене на език са многобройни: завършено у нас или в чужбина висше филологическо образование с оценка поне 4.50; диплома за висше образование зад граница на съответния чужд език; положен държавен изпит по чужд език с оценка поне 4.50; завършена езикова гимназия с минимум 1000 учебни часа по изучавания чужд език; завършено средно образование в чужбина или в чуждестранно училище у нас; завършена дипломатическа академия зад граница; сертификат за ниво на владеене С1 или B2 на Европейската езикова рамка.     ", "date": "2019.08.29", "title": "Владее ли Пламен Георгиев испански език на ниво \"калинка\"?"}
{"url": "https://www.actualno.com/showbusiness/njama-da-poznaete-bradli-kupyr-snimki-news_812406.html", "text": "      След Брадли Купър явно е решил, че има нужда от пълна промяна. Както сами може да видите, 44-годишният актьор е заменил брадата с мустак. И не само това. Прическата му също е променена в по-ретро стил.      Снимките са заснети този уикенд в Дисниленд, Калифорния, където той и 2-годишната му дъщеричка Леа са се забавлявали.\r\nТрансформацията във външния му, която може да се дължи и на нова  роля, предизвика противоречиви коментари. Някои фенове одобриха мустака  му, докато други хич не го харесват и го съветват да се раздели с него.  Дори го сравниха с комика Джеф Фоксуорти.    ", "date": "2019.08.29", "title": "Няма да познаете Брадли Купър (СНИМКИ)"}
{"url": "https://www.actualno.com/europe/germanski-jurnalisti-nedovolstvat-ot-policijata-zaradi-zaplahi-ot-krajnodesni-kym-tjah-news_812271.html", "text": "      Германското правителство не прави достатъчно, за да защити журналистите от крайнодесни екстремисти, пише в отворено писмо, подписано от медийни организации.      Полицейски операции срещу неофашистки организации разкриха напоследък, че има поне няколко \"черни списъка\" с журналисти и леви политици, които са представени като потенциални мишени.   \"Можете ли да гарантирате, че хората, чиито имена са в тези списъци, ще бъдат известени за това и ще получат препоръки за безопасността им\", пита отвореното писмо до вътрешния министър Хорст Зеехофер.\r\nПисмото е подписано от най-големи синдикати на журналистите в Германия, както и финансирани чрез дарения от гражданите медии, като Краутрепортер, предаде БГНЕС.  През август, германското министерство на вътрешните работи коментира появилите се информации, че \"черни списъци\" с журналисти са открити у крайнодесни екстремисти, като някои включвали лични данни на евентуалните мишени. От институцията казаха, че списъците не са от голямо значение и не трябва да им се придава такова.\r\n\"Организациите, институциите и частните лица, които са в тези списъци, в момента не са изложени на никаква опасност, според оценката на криминална полиция\", каза Зеехофер.   Много журналисти и активисти, чиито имена са в списъците, изразиха смайване от реакцията на властите.     ", "date": "2019.08.29", "title": "Германски журналисти недоволстват от полицията заради заплахи от крайнодесни към тях"}
{"url": "https://www.actualno.com/balkani/rumynskijat-prezident-syshto-ne-vijda-obezatelna-nujda-ot-predsrochni-izbori-news_812250.html", "text": "      Президентът на Румъния Клаус Йоханис успокои гражданите на страната, след началото на политическата криза. Йоханис каза, че ако правителството падне, има варианти за преходни решения, докато дойде време за избори през 2020 година, предаде БГНЕС.      Министър-председателят Виорика Дънчила има 45 дни да поиска вот на доверие от парламента, след като управляващата коалиция се разпадна в понеделник. В момента социалдемократите имат 25 депутати по-малко от необходимото мнозинство за спечелване на вот на доверие.   \"Ако не бъде договорена нова коалиция, уверявам румънците, че има правилни, демократични и конституционни решения, които ще предпазят страната от тежка криза\", каза Йоханис, цитиран от Euronews. \"Има достатъчно гласове в парламента, които да подкрепят преходно решение, което ще замени сегашното правителство. Всички опозиционни партии трябва да бъдат отговорни в случай на криза\", каза още Клаус Йоханис.\r\nПолитически анализатори твърдят, че опозиционните партии не искат да формират кабинет година преди следващите избори, защото ангажирането с управлението на страната може да им донесе негативни пред избирателите.  Предсрочни парламентарни избори не могат да бъдат обявени, ако до редовните остават по-малко от 6 месеца, което отваря вратата пред дълъг период на неяснота.\r\n\"Ще се опитаме да осигурим необходимата парламентарна подкрепа, за да завършим мандата. Не защото сме се вкопчили в позициите си, а защото носим отговорност пред румънците\", каза Виорика Дънчила.   Европейският съюз и Съединените щати критикуваха правителството, ръководено от социалдемократите, като определиха опитите му да промени правилата в съдебната система като \"заплаха за върховенството на закона.\" На евроизборите през май управляващите пострадаха от значителен спад на резултатите спрямо последните парламентарни избори.     ", "date": "2019.08.29", "title": "Румънският президент също не вижда обезателна нужда от предсрочни избори"}
{"url": "https://www.actualno.com/celebrate/sv-novomychenik-anastasij-strumishki-news_811694.html", "text": "      Спас (Анастасий) бил роден около 1774 г. в село Радовиш (дн. Радовищ), Струмишка епархия, в Македония. Когато станал 20-годишен, потърсил препитание в Солун - станал помощник на един майстор-оръжейник.      Веднъж при опит за незаконно изнасяне на няколко турски носии Спас, който бил облечен като турчин, влязъл в спор с митническите чиновници. Последните го накарали да направи \"салават\" (кратка изповед на мохамеданската вяра), за да докаже, че е мюсюлманин. Това смутило красивия младеж и охраната започнала да го бие. След това с хитрини и обещания за материално благополучие началникът на митницата се опитал да го увещае да приеме исляма. Когато отказал го изпратили при съдията. Той също се опитал да го отклони от православната вяра, но също не успял. Тогава го пребили от бой, оковали го във вериги и го хвърлили в тъмница.   След тридневни увещания и мъчения го изпратили при моллата (мохамедански духовен съдия). И тук се опитали да го подкупят, за да приеме вярата им. Когато се убедили в твърдостта и непреклонността му, започнали жестоко да го измъчват. Младежът устоял на всички мъчения и повтарял: \"Християнин съм! Не се отричам от вярата си!\" Тогава моллата наредил да го обесят вън от градската стена, до така наречената \"Нова порта\". На път към лобното си място, изнемощелият от изтезанията Спас (Анастасий) паднал и предал Богу дух на 8 август 1794 г.\r\nСкоро след кончината му преподобният Никодим Агиорит написал житието му, като поставил паметта му на 8 август. Не е известно защо архиепископ Филарет Черниговски в книгата си \"Святые южных славян\" и в българския православен календар мъченик Анастасий (Спас) Струмишки бил отбелязан на 29 август.        ", "date": "2019.08.29", "title": "Св. новомъченик Анастасий Струмишки"}
{"url": "https://www.actualno.com/europe/boris-djonsyn-moje-da-nakara-es-da-otstypi-news_812258.html", "text": "      Дипломат от Брюксел разкри, че ЕС може да отстъпи на исканията на Борис Джонсън за Brexit, след \"шокиращото\" му решение да спре работата на британския парламент, пише евроскептичният британски вестник The Daily Express.      Твърдата тактика на Борис Джонсън по отношение на Brexit изглежда върши работа - след като няколко висши фигури в Брюксел изразиха паника за предстоящата перспектива за Brexit без сделка. Според вътрешен служител в Брюксел, водещите служители на ЕС стават все по-загрижени, че Борис Джонсън сериозно смята да изведе Великобритания без сделка.   Дипломатическият кореспондент на Financial Times Майкъл Пийл заяви, че Европейският съюз може да реши да отговори на исканията на Борис Джонсън след днешното съобщение за спирането на работата на парламента.\r\n\"Мисля, че има много несигурност в това. Това, както казва един служител, е игра на шах или покер с висок залог\", казва Пийл пред ВВС. \"Тук със сигурност има възможност и хората се опитват да работят върху това какво означава решението за съдбоносната среща на лидерите на ЕС в средата на октомври\", добави той.  Пийл предполага, че ЕС може да бъде заинтересован да изглежда така, сякаш Борис Джонсън \"е спечелил победа\" над Брюксел, ако това гарантира сделка за Brexit. Той твърди, че фактори в Брюксел са все по-загрижени от предстоящия хаос от Brexit без споразумение.\r\nДипломат от ЕС казал на Пийл, че ходът на Борис Джонсън ще вдигне още повече залозите за срещата на върха на европейските лидери, която следва речта на кралицата, планирана за 14 октомври. \"Определено това е преди всичко домашен ход. Но той играе две шахматни партии едновременно\", казва служителят.   Дипломатът смята, че решението е част от рискования подход на Джонсън, който може да увеличи перспективите за сделката - и също така ще прехвърли вината върху ЕС в случай на Brexit без сделка.    \"Той показа на ЕС, че ние сме вътре заедно\", казал друг дипломат. \"Той (Джонсън, б.р.) иска да се измъкне от тази идея, че топката е в полето на Обединеното кралство - и най-малкото вместо това да я постави в средата на терена.\"\r\nНо не всички са убедени в силната позиция на новия британски премиер. \"Каквото и да се случи, ЕС никога няма да промени позицията си, защото Брекзит без сделка става все \"по-достоверен\", а противниците на такова развитие се организират по-добре\", отбелязва високопоставен служител на ЕС. ", "date": "2019.08.29", "title": "Борис Джонсън може да накара ЕС да отстъпи"}
{"url": "https://www.actualno.com/scene/zvezdite-na-muzikalnija-teatyr-gostuvat-s-muzikalna-feerija-na-21-septemvri-v-sandanski-news_812363.html", "text": "      Националният музикален театър ще представи за първи път в Сандански бляскавия концерт –спектакъл „МУЗИКАЛНА ФЕЕРИЯ” – една феерия от кан кан, огнен чардаш, страстно сиртаки и витален виенски валс. Звездите на националната оперета гостуват на 21 септември от 20:00 часа в Летния театър на южния курортен град с най-дългото слънцестоене в България.  Жителите и гостите на Сандански, признат не само у нас със своите минерални извори и неповторима природа, ще се насладят на подбрана селекция от любими оперетни произведения, хитове от мюзикъли и популярни мелодии от цял свят. Билетите се продават в Туристическия информационен център на града.      Звездите на Националния музикален театър ще ви поднесат истинска музикална феерия от  най-любимите произведения на Калман, Лехар, Щраус, Щолц, Птичкин, Щостакович, Джери Бок, Луис Мариано, Дендрино, Микис Теодоракис и Фредерик Лоу. Не пропускайте концерта-спектакъл „МУЗИКАЛНА ФЕЕРИЯ” – празничен блясък от музика, танци, пищни костюми и прекрасна сценография. В концерта участват водещите солисти на театъра - Марияна Арсенова, Добрина Икономова, Еделина Кънева, Олга Михайлова, Катерина Тупарова, Александър Мутафчийски, Денко Проданов, Христо Сарафов и други. Солистите заедно с хора, балета и оркестъра ще ви оставят без дъх от това незабравимо музикално преживяване в ритъма на виенския валс,  унгарския чардаш, руския казачок, огнените испански ритми, ориенталската екзотика и завладяващото гръцко сиртаки.  Сценарист и режисьор на концерта-спектакъл е Александър Мутафчийски,  диригент – Юли Дамянов, хореографията е дело на Татяна Янева. Сценограф е Иван Савов, а пищните костюми са дело на художника Цветанка Петкова-Стойнова.  Хормайстор е Людмил Горчев.      Диригент                                        Юли Дамянов\r\nРежисьор                                        Александър Мутафчийски\r\nХореограф                                      Татяна Янева\r\nСценограф                                      Иван Савов\r\nХудожник на костюмите          Цветанка Петкова – Стойнова   Концерт майстор                       Мария Кирова\r\nМедия                                              Иван Липчев\r\nРепетитор на артистите      Антоанета Алексиева\r\nРепетитор на балета              Ивайла Хаджиколева\r\nОтговорен корепетитор         Вяра Груева\r\nПомощник режисьор                  Божанка Груева\r\nУчастват солистите: Марияна Арсенова, Зорница Дамянова, Илона Иванова,  Добрина Икономова, Еделина Кънева, Олга Михайлова, Катерина Тупарова, Александър Василев, Румен Григоров, Владимир Грудков, Александър Мутафчийски, Александър Панайотов, Пеньо Пирозов, Денко Проданов, Христо Сарафов\r\nВодещи: Тодор Велков и Стефан Петков\r\nСолисти на Балета: Татяна Янева, Йоана Стоянова, Магдалена Илиева\r\nХор, балет и оркестър на Националния музикален театър\r\nНационалният музикален театър поднася една музикална феерия на жителите и гостите на Сандански – 21-ви септември от 20 часа в Летният театър -заповядайте! ", "date": "2019.08.29", "title": "Звездите на Музикалния театър гостуват с „МУЗИКАЛНА ФЕЕРИЯ” на 21 септември в Сандански "}
{"url": "https://www.actualno.com/crime/povdignaha-obvinenie-sreshtu-shefa-na-babh-v-burgas-news_812403.html", "text": "      Петимата служители бяха задържани вчера в Бургас, Несебър и Поморие при съвместни действия по разследването на ГДБОП и Специализираната прокуратура. Сред тях е и , на когото е повдигнато обвинение като ръководител на групата.      Петимата са привлечени към наказателна отговорност за участие в организирана престъпна група за искане и получаване на подкупи, съобщиха от МВР.   Събраните до момента доказателства сочат, че групата е действала от началото на 2016 г. В качеството си на държавни служители и с цел получаване на подкупи участниците системно извършвали фиктивни проверки на търговски обекти на територията на Бургаска област и са спирали реални проверки, извършвани от други служители в Областната дирекция.\r\nДокументирани са редица случаи на неизвършени и прекратени проверки в търговски обекти в Бургас, комплекса Слънчев бряг, Приморско, Созопол и Китен.  Между 400 и 900 лева получавали участниците в групата от собственици на търговски обекти в Бургаско за изготвяне на задължителната за всеки обект „Система за самоконтрол“. На търговците бил посочван конкретен човек, който да им изготви въпросната система. В случай че те я изготвяли сами, от ОДБХ им били издавани писмени предписания, като при неизпълнение следвали санкции. За да избегнат глобите, собствениците на търговски обекти били принудени да приемат изготвянето на нова „Система за самоконтрол“ от посочения от групата.\r\nПри извършените претърсвания в жилищата на задържаните и в  4 служебни помещения са намерени и иззети пари в различни валути с равностойност около 25 000 лева (левове, евро и долари), документи, записки, мобилни телефони, компютри и други доказателства за престъпната дейност.   На ръководителя на групата е определена парична гаранция от 150 000 лева. Парични гаранции от по 75 000 лева са наложени останалите участници.     ", "date": "2019.08.29", "title": "Повдигнаха обвинение срещу шефа на БАБХ в Бургас"}
{"url": "https://www.actualno.com/america/shte-ima-li-impijchmynt-na-trymp-zaradi-jelanieto-mu-da-pravi-sreshta-na-g-7-v-svoj-hotel-news_812265.html", "text": "      Юридическата комисия на Камарата на представителите на САЩ обяви, че ще разследва намерението на Доналд Тръмп да организира следващата среща на Г-7 в свой хотелски комплекс, информира NBC, цитирана от БГНЕС.      \"Личните финансови интереси на президента очевидно определят решенията му относно официални правителствени дейности на САЩ. Клаузите за възнагражденията в американската конституция са предвидени да предотвратяват това\", пише в становище на конгресмените от Юридическата комисия на камарата.   Според юристи, ако милиардерът проведе срещата на Г-7 в своя \"Тръмп Нешънъл Дорал\" в Маями, той ще наруши както правилата за възнагражденията на държавните чиновници от вътрешността на страната, така и забраните да се облагодетелстват от чуждестранни плащания.\r\nДвамата демократи, подписали становището на комисията, казват, че ако се установят такива нарушения, комисията ще реши дали да не предложи процедура по импийчмънт на президента.  Доналд Тръмп е силно критикуван от медии в САЩ, че често посещава свои имоти в страната, като за скъпите пътувания се плаща с пари на данъкоплатците. Според статистика на NBC, откакто е поел поста, Доналд Тръмп е прекарал почти 300 дни в свои имоти.\r\nДо какво доведе последната среща на Г-7 - припомнете си в ! ", "date": "2019.08.29", "title": "Ще има ли импийчмънт на Тръмп заради желанието му да прави среща на Г-7 в свой хотел?"}
{"url": "https://www.actualno.com/curious/poverijata-za-29-avgust-news_812415.html", "text": "      В народния календар 29 август денят, в който Православната църква отбелязва отсичането на главата на Йоан Кръстител, е известен с името Секновение, каза за Радио „Фокус“ – Пазарджик културологът Николета Петкова. Тя обясни, че обредността на този ден е свързана с ред забрани.      \"На някои места се палят огньове за предпазване от зли сили. Не се започва нова работа, не се пътува. Въобще нищо ново не трябва да се прави. Не се крои и не се шие. В памет на невинно пролятата кръв на свети Йоан Кръстител е забранено да се консумира червена храна и да се пият червени питиета. Позволено е да се събират диви плодове за зимнина – киселици и дренки. Народът приема също, че идва краят на лятото и деня и нощта се отсичат, като стават равни по продължителност. Времето се захлажда и от този ден нататък не трябва да се къпят хората в реки и езера\", посочи също Петкова и допълни, че хората са вярвали, че на този ден всички влечуги, русалки и самодиви се прибират.   Те изоставят нашите места и отиват в така наречените слънчеви дворци, змейовете пък отиват в пещерите на змиите и ще излязат чак през следващата година, на Благовец. ", "date": "2019.08.29", "title": "Поверията за 29 август"}
{"url": "https://www.actualno.com/showbusiness/matu-makkonyhi-stana-profesor-news_812422.html", "text": "      Вярвате или не - актьорът с най-очарователната усмивка - Матю Макконъхи, стана професор в Тексаския университет в Остин, съобщи CNN.      Той преподава практически знания в катедрата \"Радио, телевизия и филми\" на колежа \"Муди\". Всъщност носителят на \"Оскар\" води лекции в колежа още от 2015-та година, като дори кани като гост-лектори холивудски звезди като Гари Рос, Даяна Алварес и Ян Деманж.     В направеното от учебното заведение изявление се посочва, че назначението му е признание за изключителната му работа като учител и ментор през годините.   ", "date": "2019.08.29", "title": "Матю Макконъхи стана професор"}
{"url": "https://www.actualno.com/analysis/rosatom-se-opitva-da-se-utvyrdi-v-afrika-s-nepodhodjashti-jadreni-proekti-news_812383.html", "text": "      Русия се опитва на увеличи влиянието си в Африка и да спечели милиарди паунди, продавайки на развиващите се страни ядрени технологии, които според критици, не подхождат на много от африканските страни и едва ли ще са от полза на бедното население на континента, пише The Guardian.      За последните две години са се обърнали към лидерите на десетки африкански държави. Компанията, която строи реактор на стойност 29 млрд. долара в Египет, е сключила договори с Уганда, Руанда, Гана, Южна Африка и други страни. Нигерия е сключила договор с за строителството на реактор и по-малко мащабни съглашения за сътрудничество със Судан, Етиопия и Република Конго. Освен това Русия е открила представителства за прокарването на ядрената енергетика в Замбия с добре финансирани PR кампании, призвани да предизвикат ентусиазъм. Типичният пакет, предлаган на страните, заинтересовани в ядрената енергетика, включва щедри кредити и дългосрочни договори за доставка. Така Русия приспадна на Египет 85% от стойността на строителството на ядрения реактор.\r\n\"Росатом\" обучава местните специалисти по ядрена физика и енергетика  в няколко африкански страни и провежда стипендиантска програма в Кения.\r\n\"Росатом\"  е сред международните групи, занимаващи се с износ на леководни технологии, които като правило се считат за едно от най-безопасните   и строи леководен реактор на стойно от 13 млрд. долара в Бангладеш. Но такива реактори обикновено изработват повече от 1000 мегавата и много страни от Африка на юг от Сахара имат възможност да разпределят такова количество енергия. В отрасъла действа общото правило, според което един обект не трябва да осигурява повече от 10% от цялата мощност на страната. Тази рекомендация се изпълнява само от Нигерия и Южна Африка.     Привърженици на ядрената енергетика твърдя, че дългите срокове на строителство на ядрени реактори ще позволят на по-бедните страни да развият своята инфраструктура. Невин Шепърс, експерт по ядрените въпрос от международния институт за стратегически изследвания в Лондон, казва, че леководната технология не подхожда на много африкански страни.\r\nОт икономическа гледна точка, по-малките страни, на които им предстои дълъг път на развитие на мрежите им, би било добре да се насочат към по-малки модулни реактори, смята той.\r\nТехнологията на по-евтини реактори с мощност от 300 мегавата се разработват в Русия, Китай и САЩ.    Друг проблем е, че скъпите проекти, предпочитани от няма да са в полза на най-бедното население на Африка. в повечето страни енергията се произвежда на големи централизирани станции и се разпределя по националната мрежа.\r\nДостъпът до енергия е едно от основните човешки права. Повечето хора, които са лишени от него живеят в Африка, припомня международната мрежа от екологични организации \"Приятели на Земята.\" Но разпространението на ядрена енергетика, преследваща икономически цели само ще задълбочи проблема.   Според \"Приятели на Земята\" само неголеми и взаимносвързани мрежи, управлявани по демократичен път могат да осигурят енергийния суверенитет за африканския народ.\r\nОт обвиниха \"Приятели на Земята\" и други НПО в \"жестока антиядрена активност, основана на позиция, добре известна с това, че е изцяло пропита с фактически грешки.\" Според изявлението на \"Росатом\" приоритет на компанията е \"устойчивото развитие\", ядрената енергетика \"по същността си е неуязвима от всякакви форми на политически манипулации.\"\r\nЕкспертите отбелязват, че нито един ядрен проект не е завършен и в момента се разработват само два договора - в Египет и в Нигерия.   \"Тяхното приключване е далеч в бъдещето, но Русия и \"Росатом\" активно ухажват африканските държави, отбелязва Шепърс.- За тях това е много изгодно, защото създава работни места.\"\r\nПродажбата на ядрени технологии е част от усилията на Русия за увеличаването на нейното влияние, мощ и търговия в цяла Африка, с все по-активното участие на страната по целия континент. Много африкански държави, подписали търговски споразумения, се управляват движения или отделни лица, които имат стари отношения с Русия или СССР. Така например президентът на Ангола Жоао Лоренцо е учил в Москва в периода от 1978-1982 година. Ангола беше бойно поле по време на Студената война и СССР подкрепяше Народното движение за освобождение на Ангола, което и сега управлява страната.   Алекс Вайнс от африканската програма Chatham House, смята, че през последните години ясна стратегия на Москва е \"реактивацията на съветските мрежи. В някои места миналото може да изиграе много положителна роля, смята Вайнс.\r\n\"Руснаците не могат да изписват големи чекове, но са овладели изкуството как да се направят истински популярни макар и сред най-лошите африкански лидери. Те също имат нужда от тези връзки\", отбелязва Патрик Смит, редактор в Africa Confidential.\r\nНо тази кампания имаше  и своите неуспехи. Сделката в Южна Африка (ЮАР) не премина, както беше планирана, когато през миналата година във връзка с обвинения в корупция беше свален от власт Джейкъб Зума. Скандалът около сделката за 75 млрд. долара за строителството на електростанция  навреди на имиджа на Русия.\r\n\"ЮАР е добър пример за това, как руснаците надцениха възможностите си и местните настроения.Това ги върна години назад. Част от възможностите им са в това, че могат да поддържат режима при относително неголеми отговорности. Не смятам, че общото благополучие на африканските страни е движеща сила на руската компания, било то ядрената или друга сфера\", смята Наталия Бугаева от Института за изучаване на войната във Вашингтон.\r\nПревод:  ", "date": "2019.08.29", "title": "\"Росатом\" се опитва да се утвърди в Африка с неподходящи ядрени проекти"}
{"url": "https://www.actualno.com/politics/manolova-prizova-borisov-da-pobyrza-da-uredi-pravata-na-synarodnicite-ni-vyv-velikobritanija-news_812409.html", "text": "      Постигане на двустранно споразумение с Великобритания, насочено към защита на правата на българските граждани там при хипотезата \"Brexit без сделка\" ще препоръча омбудсманът Мая Манолова на премиера Борисов. Тя обяви това в присъствието на Лин Чарлз, заместваща посланика на Великобритания у нас Ема Хопкинс след дискусия с българи, живеещи във Великобритания, евродепутати и представители на държавни институции. Застрашени са правата на близо 300 000 български граждани във Великобритания, подчерта Манолова.      „Много се надявам, че  активната комуникация на българския премиер Борисов с премиера Джонсън, особено от последните дни, ще доведе и до подобни стъпки, което би внесло спокойствие и сигурност, че българската държава е предприела конкретни действия за нормативно решаване на най-болезнените проблеми“, заяви Манолова. Тя обяви, че още днес ще препоръча на българските институции организиране на информационна кампания към българите във Великобритания за новата ситуация и възможностите за защита на правата им при Brexit без сделка.   Сред предлаганите от омбудсманът мерки са разкриването на гореща телефонна линия по проблема; засилване на административния капацитет на българското посолство в Лондон и на българските институции с изнесени офиси във Великобритания. За координация на всички отговорни институции, отговарящи за правата на сънародниците ни зад граница, включително за създаване на работна група и механизъм, чрез който представители на българите във Великобритания да се включат в работата на междуинституционалните екипи по проблема, препоръчва още Манолова, също да бъдат защитени правата на българските студенти във Великобритания като се предприемат конкретни действия от българското правителство, включително и в двустранно споразумение. Основните притеснения   Около 250 000 българи са с неясен статут и не се знае ще могат ли да пътуват, да работят и ползват права на легално пребиваващи във Великобритания, посочи Нишан Джингозян от българската общност във Великобритания. Той поясни, че според новите разпоредби всички граждани на ЕС, живеещи във Великобритания трябва да придобият нов статут на уседналост. При липса на сделка статутът на уседналост няма да гарантира права, за които се изискват реципрочни действия от страните на ЕС, вкл. България. Това са координация на системи за здравна сигурност, социално осигуряване, пенсии и пр. За новия статут се кандидатства чрез мобилно приложение от мобилен телефон, но много от сънародниците ни във Великобритания нямат нужните познания. Проблеми във връзка с този нов статут е липса на достатъчно информация за необходимите срокове и документи. Според Джингозян българската държава трябва да създаде в Лондон специализиран център, касаещ интеграцията на сънародниците ни и да бъде предприета информационна кампания.  Необходимо е активно сътрудничество с представители на неправителствения сектор във Великобритания, подчерта още той.       Вълна от завръщащи се българи означава хиляди изведнъж да натоварят осигурителната система на страната, предупреди той. „Представяте ли си хиляди и хиляди българи изведнъж да дойдат тук да търсят социални помощи, лични лекари … - социалната система на България ще бъде натоварена неимоверно“, изтъкна Джингозян. Той обърна внимание и на факта, че от години българите в чужбина са донор на финансови средства за роднините си в България. „Ако проблемите във Великобритания се задълбочат, паричните потоци към България ще намалеят, ще падне покупателната способност на много българи, които буквално оцеляват, благодарение на това, че роднините им работят все още легално във Великобритания“, добави той.\r\nВътрешният министър на Великобритания заяви категорично, че при Brexit без сделка свободното придвижване на граждани ще приключи автоматично, припомни той и предположи, че това ще постави стотици хиляди българи в много деликатна ситуация.\r\nНе е ясно какво ще се случи, няма ясни инструкции какво ще се случи с тези граждани на ЕС, които не са подсигурили нов статут на уседналост и е възможно депортиране, добави той.  В момента в нарушение на закона във Великобритания се ограничава достъпа на български граждани до услугите на много институции, изискват им се удостоверения за право на престой, достъп до здравеопазване, на работа и прочие, посочи той и подчерта, че до Брекзит всички български граждани трябва да се третират като пълноценни граждани на ЕС. Лин Чарлз подчерта, че приоритетът на Великобритания е да постигне напускане на ЕС със сделка. „Гаранцията, която британското правителство е дало към повече от 3-те милиона европейски граждани, живеещи във Великобритания е че те са добре дошли, че са желани, защото имат важен принос към британското общество и че Великобритания би желал да продължат да допринасят“, добави тя.  Дипломатът отбеляза, че и британци, живеещи в България също имат притеснения за ситуацията, в която ще бъдат след Brexit и съобщи, че посолството се старае да предоставя информация, включително и на български.      Тревога, че нямаме координирана държавна политика по темата Brexit изказа евродепутатът Илхан Кючук и също препоръча информационна кампания за вариантите на Брекзит, особено по отношение на студентите във Великобритания.  Той е категоричен, че ни е необходима модерна адекватна стратегия за приобщаване на българските граждани, живеещи в Обединеното кралство.\r\nДимитър Карарусинов от Държавната агенция за българите в чужбина също потвърди, че има опасност българите във Великобритания след Brexit да се окажат нежелани. „Има информация от медиите, че британското правителство ще има различна политика към високо квалифицираните и ниско квалифицираните специалисти, а голяма част от българските граждани  там са нискоквалифицирани“, посочи той. „Има някаква двойнственост на британската администрация“, коментира той, но как ще бъде приложена не се нае да прогнозира.\r\nКакво каза Великобритания относно правата на гражданите на ЕС още в началото на годината при вариант \"Brexit без сделка\" - припомнете си в ! ", "date": "2019.08.29", "title": "Манолова призова Борисов да побърза да уреди правата на сънародниците ни във Великобритания"}
{"url": "https://www.actualno.com/curious/idva-li-krajat-na-selfito-news_812410.html", "text": "      Прекалено изкуствени, неестествени, постановъчни. Селфитата ще останат в миналото. или понe това предвиждат психолозите в ново изследване, съобщи Die Welt. Учени от университета във Вашингтон провели експеримент с участието на две групи студенти от различни университети. Първата група от 30 студента попълнила анкетни за себе си и предоставили на изследователите достъп до 30 от последните си публикации в Instagram. Преди това учените разделили всички фотопортрети на две категории: и снимки, снимани от друг човек. Втората група от 119 студенти оценявала профилите на останалите в Instagram. Студентите трябвало да оценят снимките по 13 критерия, например - до колко уверен в себе си може да е човекът от снимката, до каква степен е общителен и успешен.      Оказва се, че хората, които публикуват много селфита предизвикват антипатия у другите и изглеждат по-малко успешни, неуверени и необщителни. Селфито е получавало още по-отрицателна , когато е било фокусирано върху физическия облик на човек, например - той се е наклонил или позира пред огледало.   Хората, публикували снимки, направени от други, създавали впечатление на личности с по-високо самочувствие, по-открити, успешни, дружелюбни и приятни.\r\nучените предполагат, че фотопортретите, направени от други хора създават по-естествено впечатление, тъй като представените на тях хора изглеждат така, както и в реалния живот, изглеждат по-малко изкуствени и по-открити, докато селфиатата създават впечатление за самовлюбеност и нарцисизъм.  Дори в случаите, когато два профила имали сходно съдържание, отношението към човека, публикуващ селфи било отрицателно, отбелязва психологът Крис Бари.\r\nОще през 2017 година изследване на психолозите от Мюнхенския университет показа, че обичаме да си правим селфита, но не обичаме да ги гледаме. Учените нарекоха това \"парадокс на селфито\"и го свързаха с приписването на негативни черти на характера на хората, които често публикуват селфи, съобщи Die Welt.    ", "date": "2019.08.29", "title": "Идва ли краят на селфито?"}
{"url": "https://www.actualno.com/sciencelogy/mitata-na-trymp-sreshtu-kitaj-mogat-da-udarjat-mnogo-seriozno-apple-news_812253.html", "text": "      Фабриките в Бразилия и Индия не са променили зависимостта на технологичния гигант Apple от Китай, показват новите данни за веригата на доставки на компанията, информира Euronews, цитирайки проучване на Reuters. Това прави ситуацията още по-рискова за Apple, с оглед търговската война, която президентът на САЩ започна срещу Китай и с оглед обещанията на Доналд Тръмп за нови мита върху китайския внос.      Ако заплахите на милиардера се превърнат в реалност, Apple ще трябва да се примирят с 15% мито върху произвежданите им в Китай смарт часовници и безжични слушалки. Нови мита ще има и върху основния продукт на компанията - смартфоните с марка iPhone, но тези налози ще влязат в сила на 15 декември.   Малко други американски компании са толкова зависими от Китай, като подизпълнителите на Apple \"Пресижън индъстри\", \"Фокскон\", \"Пегатрон\", \"Уистрон Корпорейшън\", които наемат стотици хиляди работници в Китай да сглобяват продуктите на Apple.\r\nЗа да намали зависимостта си, в последните години Apple отвори фабрики на свои подизпълнители в Индия и Бразилия. Те обаче имат малък капацитет и покриват предимно продажбите на продуктите на компанията в тези две страни. Същевременно в Китай, \"Фокскон\" е увеличил фабриките си от 19 на 29 в периода 2015-2019 година. Броят на заводите на \"Пегатрон\" е нараснал от 8 на 12 в същия период. В новите заводи се произвеждат предимно смарт часовници, безжични слушалки и блутуут тонколони.  Освен фабриките на подизпълнителите, компаниите, които продават на Apple чипове, стъкло, алуминий, кабели, платки и много други продукти, са все повече съсредоточени в Китай.\r\nПрез 2015 година процентът на базираните в азиатската страна такива компании е бил 44,9 на сто, а днес той е с близо 3 процента повече.   Apple отказаха да коментират публикуваните от Reuters данни за веригата им на доставки.    Компанията има сериозни пречки пред преместването на производството в други държави, казва още проучването на Reuters. Apple разчита на това, че в Китай има скупчване на много техни доставчици. Това позволява на американския гигант да произведе стотици милиони устройства годишно, като същевременно поддържа на склад стока за едва няколко дни доставки. Това се явява критично важно за бизнес модела на Apple и потоците от пари в компанията.\r\nДруги производители на смартфони нямат този проблем. Google започна преместването на производството на своите телефони Pixel от Китай във Виетнам в началото на 2019 година. Но Apple произвежда в такива количества, че не може да намери друго място, което да осигури толкова голяма работна сила като Китай.\r\n\"Извън Китай, няма много места по света, където могат да бъдат произведени 600 000 смартфона на ден\", казва Дейв Еванс от базираната в Сан Франциско верига за доставки \"Фиктив\".    ", "date": "2019.08.29", "title": "Митата на Тръмп срещу Китай могат да ударят много сериозно Apple"}
