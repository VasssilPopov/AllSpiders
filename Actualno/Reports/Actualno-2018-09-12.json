{"url": "https://www.actualno.com/society/novinite-naj-vajnoto-za-denja-12-septemvri-news_694484.html", "text": "        Редакционният екип на ви представя най-важните новини за изминалия ден, 12 септември. Софийска градска прокуратура (СГП) внесе в Районен съд София (СРС) искане за отстраняване от длъжност на заместник-министъра на транспорта Ангел Попов, съобщиха от пресцентъра на прокуратурата.   Трансферни пътници от полет от столицата на Ливан Бейрут не са насочени за проверка при влизането си в България, респективно в Европейския съюз. За поредния пропуск в сигурността на летище София съобщи сайтът OFFNews.      С квалифицирано мнозинство от две трети от всички евродепутати (448 \"за\", 197 \"против\" и 48 \"въздържал се\"), Европейският парламент прие резолюция, с която иска от Европейския съвет да бъде задействан член 7, параграф 1 от Договора за Европейския съюз спрямо Унгария. Причината - съществува очевиден риск от тежко нарушение от страна на Унгария на ценностите, на които се основава Европейският съюз. В медиите водачът на автомобила се назовава с инициалите П.З. Журналистът Татяна Кристи твърди обаче, че те не се асоциират с истинското име на извършителя.    С близо 3 на сто са се увеличили престъпленията в страната за последната година спрямо 2016-а, като общият брой на регистрираните престъпления е близо 107 хиляди. Това сочи годишният доклад за дейността на прокуратурата, който беше подкрепен от мнозинството в Народното събрание. В рамките на разследването по досъдебното производство за данъчни престъпления и пране на пари, по което бяха обвинени членове на фамилия Арабаджиеви и техни служители, са иззети още половин милион лева, съобщиха от прокуратурата. Парите са намерени при проверка на автомобил в Бургас на на 11 септември. Европейският съюз (ЕС) е гарант за сигурност. Трябва да прегърнем патриотизма, но не този, който пречи на другите. Основателите на ЕС знаеха, че след Втората световна война основната задача на ЕС е опазването на мира. Трябва да запазим суверенитета и така ще направим страните-членки на ЕС по-силни.  Това заяви председателят на Европейската комисия (ЕК) Жан-Клод Юнкер в традиционната си реч относно състоянието на Европейския съюз преди новия политически сезон. Турският президент Реджеп Ердоган заведе поредно съдебно дело срещу лидера на основната опозиция Кемал Кълъчдароглу с искане за 250 000 лири обезщетение, предаде БГНЕС.  От следващия вторник Националният институт по метеорология и хидрология (НИМХ) може да спре работа, няма и да се прави прогноза за времето. Причината - липса на ръководство в Института. От БАН заявиха по-рано, че търсят заместник на вече бившия директор на НИМХ проф. Христомир Брънзов. Учениците у нас са намалели с над 260 000 във всички випуски, а заради демографската криза през последните 17 години закритите школа са 1084, пише \"Монитор\". През учебната 2000/2001 година образователните институции са били 3497, докато през 2017/2018 г. те вече са 2413. Това означава, че близо една трета от школата са затворили завинаги врати, а класните им стаи тънат в разруха. Масираните бомбардировки срещу бунтовническата крепост в Идлиб говорят за неизбежно наземно настъпление на сирийската армия. Предупрежденията и протестите на западните страни и ООН нямат никакъв ефект, доколкото Дамаск, Москва и Техеран искат да приключат с въстаниците. Те взимат под внимание само недоволството от страна на Турция, която иска да отложи настъплението, за да защити своите местни съюзници и стратегическите си интереси, пише Фабрис Баланш в анализ за вестник Le Figaro.", "date": "2018.09.12", "title": "Новините: Най-важното за деня, 12 септември"}
{"url": "https://www.actualno.com/analysis/kremyl-njama-interes-ot-sigurnostta-za-kojato-govori-makron-news_694442.html", "text": "  Архитектурата на европейската система за безопасност изисква промени. Това каза президентът на Франция Еманюел Макрон по време на последното си посещение във Финландия. Архитектурата на безопасността на променящия се свят изисква от Европейския съюз да се адаптира към промените. Това е неизбежно. Но френският президент призова също ЕС да обнови отношенията си с Русия.     Един от главните въпроси е при какви условия ЕС трябва да разговаря с Кремъл – като с приятелски съсед, със съсед-партньор или като със съсед – агресор? Това е страна, в която управлява агресивен режим, страна, която възвеличава Съветската империя, използва войските си срещу съседите си и завладява териториите им.   Това пише в свой анализ естонският журналист Русланас Иржикевичус за Postimees.\r\nВсеки опит да се засили сътрудничеството с Русия дава на Кремъл много грешен сигнал. Демократичните държави вървяха по този път през 1939 година, давайки на нацистка Германия Судетите в Чехословакия, и всички знаем как свърши това. Дори не е нужно да си припомняме събития със 70-годишна давност – некада погледнем само десет години назад: военната агресия на Русия срещу Грузия нямаше никакви последици за Русия. Шест години по-късно Крим е анексиран и стотици умират в Източна Украйна все още. Всеки призив към презареждане на отношенията или установяването на добри отношения между държавите в Москва ще бъде възприет като зелена светлина за следващия акт на агресия.  Страните, които половин век прекараха трагично в крепките обятия на СССР предупреждаваха западните партньори за истинските намерения на Кремъл.  И по-голямата част от тези предупреждения се игнорираха. Ако се обърнем назад в историята ще забележим устойчивия модел: всеки по-близък активен сблъсък с Русия завършваше с поражение на Франция или Германия. Затова Берлин и Париж трябва да престанат да се определят, като такива, които разбират Русия и си струва да се вслушат в това, което казват Балтийските страни.   Макрон предложи в Хелзинки: „Мисля,  че по такива въпроси, като киберсигурността, отбраната, стратегическите отношения, ние бихме могли да набележим основни принципи на нови отношения между Русия и ЕС, съответстващи на посоката, в която се движи Европа. Безопасността в целия регион е в наш интерес.” Президентът Макрон отново получи грешен съвет. Стабилността в региона е това, което Кремъл не иска да види.\r\nКремъл насажда нестабилност, особено в бившите републики на СССР. Стабилността носи надежда за алтернатива и по-благополучно развитие. Повечето жители на на бившия съветски блок гледат на ЕС със завист и повечето от тях биха искали техните страни да се окажат в него по-бързо, отколкото да стоят в сивата зона между ЕС и Русия. Всяка страна, която се е приближила към ЕС става нестабилна. Грузия беше дестабилизирана през 2008 година, Украйна – през 2014 г. ЕС трябва да осъзнае, че Фактически Кремъл смята, че успешно трансформиралите се държави представляват пряка заплаха за режима.     За Русия е недопустимо да има в съседство успешно реформирани страни, защото руснаците може да започнат да задават въпроси на управляващите. В момента договорът между елита и руското население работи: ние ви разрешаваме да грабите страната срещу полупразен хладилник, изплащани навреме пенсии, отпуск в Турция и нов сезон на „Русия отново е велика”, който се излъчва 24 часа в денонощието.   Руската власт прекрасно разбира, че ЕС преживява криза, която може да я разцепи. В Кремъл разбират, че ако ЕС оживее той ще продължи да бъде привлекателен за съседните на Русия държави. Следователно Русия ще направи всичко, което е по силите ѝ, за да го разруши. Русия вижда в ЕС не потенциален съюзник или партньор, а противник, желаещ нейния разпад. Действията на Русия в Сирия доведоха до потока бежанци в ЕС и съюзниците на Русия – популисти от крайно десните и от крайно левите – продължават да набират политическо влияние в страните от ЕС. Парламентарните избори в Италия и Швеция, ситуацията в Кемниц са само началото. Възможно е всички тези сили да се възхищават на путинска Русия и да ненавиждат ЕС и НАТО, а така също и да използват прийоми за водене на информационна война, водена съвършено от Кремъл.\r\nВсички действия на Кремъл показват, че той не е приятел на ЕС. Това е режим, желаещ края на ЕС. Президентът Макрон трябва да се замисли как да засили военния потенциал на ЕС и на НАТО, като отчита намаленото присъствие на САЩ в Европа, вместо да крои планове за нови отношения с явен противник. Ако великите държави на ЕС се надяват да не повишават разходите за отбрана, предпочитайки да се „сприятелят” със силата, която е потенциална военна заплаха за ЕС, то скоро ще станем свидетели на ситуация, подобна на тази, която се случи с Невил Чембърлейн и Мюнхенското споразумение от 1938 г. Кремъл ще уважи само силния военен съюз, който може да доведе до дебели червени линии и ще ги запази неизменни. Кремъл разбира само от игра с нулева сума: или ти, или аз. Той не може да бъде „заедно”, защото стабилността не е в интерес на Кремъл. Не се ли нагледахме достатъчно на „презареждане” и „обновяване”? Превод: Actualno.com ", "date": "2018.09.12", "title": "Кремъл няма интерес от сигурността, за която говори Макрон "}
{"url": "https://www.actualno.com/moresport/karting-final-i-super-drift-shou-vyv-varna-prez-uikenda-news_694500.html", "text": "  На уникално шоу ще станат свидетели жителите и гостите на Варна този петък и събота (14-15 септември). На картинг писта „Варна“ ще се проведе големият финал на най-мащабното картинг състезание за любители ., и успоредно с това , който ще събере топ дрифт пилоти от 5 държави в борба за купата на Балканите.     Между двата финала на дрифт пилотите от Топ 16 и Топ 8 зрителите ще могат да се насладят на големия финал на Red Bull Kart Fight, с вече ясни 9 от 12 финалисти, с топ резултати след квалификациите в Стара Загора (Картинг писта Биго карт), Пловдив (Картинг писта Лаута) и София (Картинг писта София Картинг Ринг). Сред тях е и миналогодишният победител Веселин Паунов, който завърши втори на квалификацията в София. Последните трима участници в големия финал ще станат ясни в петък, когато приключва квалификацията във Варна. Те ще се състезават за голямата награда – посещение на пистата с тестове на За купата на ще се борят най-добрите дрифтъри от България, Румъния, Гърция, Сърбия и Турция. На пистата ще излязат европейският шампион Павлин Пенев, дрифт-звярът на двукратния европейски шампион Александър Язов, който ще бъде каран от Стефан Петров. Сред участниците са още Красимир Стефанов (трикратен шампион на България), Стефан Стефанов (двукратен шампион на България и шампион на Румъния), Силвио Гоцев и други.      16:00-17:30 Свободни тренировки Balkan Drift Cup (Топ 16)\r\n18:00  Официално откриване    18:30 - Финали Топ 16   19:30 – Начало на 21:00 - Финали Топ 8\r\n22:00 - Награждаване\r\nЗа : все още всеки желаещ може да се включи в последната квалификация на картинг писта „Варна“. Условията за участие е да има навършени 18 години и да подаде заявка за участие в шампионата  след създаването на профил в RaceFacer.com (онлайн или на място на всяка картинг писта).  Като допълнителен бонус от RaceFacer.com за всеки участник е 20% ОТСТЪПКА от цената за пилотиране на картинг в рамките на квалификацията.   ", "date": "2018.09.12", "title": "Картинг финал и супер дрифт шоу във Варна през уикенда"}
{"url": "https://www.actualno.com/moresport/bylgarija-stana-evropejski-shampion-po-plajen-futbol-za-policai-news_694489.html", "text": "  България спечели второто издание на Европейската купа по плажен футбол за полицаи. Надпреварата се проведе в курорта Златни пясъци край Варна с участието на шест отбора, разпределени в две групи по три. Страната ни бе представена от два състава, които, по волята на жребия, се паднаха в една група, заедно с Холандия. В другата пък бяха Русия, Унгария и Гърция.     Група 1 бе спечелена от националите на Русия, които биха убедително Унгария 5:0 и Гърция с 10:1. Първият отбор на страната ни пък се справи с Холандия с 8:5 и с България 2 със 7:2.   В спора за трофея \"лъвовете\" биха Русия в драма с 3:2. На трето място завърши Холандия след 5:2 над Унгария, а България 2 се справи с Гърция след 6:3.\r\nСъставът на шампионите: Костадин Иванов, Мартин Несторов, Цветелин Недев, Никола Данчев, Антоан Велков, Петко Петков, Костадин Меразчиев, Станко Йовчев, Иво Велчев  Старши треньор: Георги Савов.   ", "date": "2018.09.12", "title": "България стана Европейски шампион по плажен футбол за полицаи"}
{"url": "https://www.actualno.com/society/pytnici-ot-livan-sa-vlezli-v-bylgarija-bez-proverka-na-letishte-sofija-news_694483.html", "text": "   За поредния пропуск в сигурността на летище София съобщи сайтът OFFNews.     По първоначална информация  полет \"FB 814\" на авиокомпания \"България ер\",  кацащ от Бейрут на летище София, е имал на борда си около 40 души, а при трансфера пътниците не са били проверени.   По информация на OFFNews, след като пропускът бил установен, е започнало издирване по кафенетата и магазинчетата на аерогарата на 40-те пътници, които трябвало да продължат пътуването си към други европейски дестинации. От тях 30 са били намерени и проверени, но други 10 са заминали за следващия си полет, без да бъдат намерени.\r\n\"Веднага след констатиране на пропуска са взети необходимите мерки, гарантиращи общите стандарти за сигурност и недопускане на пробив в сигурността\", обясняват още от пресцентъра на летището, без да отговорят на въпроса конкретно какво изискват разпоредбите за сигурност в такива случаи.  Това е случай на непроверени пътници на столичното летище. През март , изпълняван от авиокомпания \"България ер\", бяха допуснати на територията на страната без задължителната гранична и паспортна проверка. Заради пропуска бяха уволнени 13 служители на летището. През юли и частен самолет, кацнал от Габрово и отлетял впоследствие за Гърция.   ", "date": "2018.09.12", "title": "Пътници от Ливан са влезли в България без проверка на летище София"}
{"url": "https://www.actualno.com/europe/francija-bezrazbornite-bombardirovki-v-sirija-sa-voenno-prestyplenie-news_694497.html", "text": "  Френският външен министър Жан-Ив льо Дриан заяви, че безразборните бомбардировки в сирийската провинция идлиб от руските, сирийските и иранските сили е военно престъпление, предаде \"Фокус\".     „Хипотезата за военно престъпление не може да се изключи, веднъж, след като започнат бомбардировки без подбор срещу цивилни и болници“, заяви Льо Дриан. Около три милиона души живеят в Идлиб – последната територия на Сирия, която е под контрола на опозицията. Асад заяви, че ще поеме контрол над нея, подкрепен от своите руски и ирански съюзници.   Това не е първият път, в който Франция е предупреждавала Сирия, Русия и Иран, че техните действия могат да се приемат за военни престъпления.", "date": "2018.09.12", "title": "Франция: Безразборните бомбардировки в Сирия са военно престъпление"}
{"url": "https://www.actualno.com/sliven/v-nova-zagora-protestiraha-sreshtu-instalacija-za-biogaz-v-grada-news_694508.html", "text": "  Стотици жители на Нова Загора протестираха срещу инсталация за биогаз в града. За пореден път те настояха да спре замърсяването на въздуха с неприятна миризма от инсталацията, предаде кореспондентът на БГНЕС в региона.     От фирмата собственик на централата отрекоха тя да е причинител на неприятните миризми. Жителите на Нова Загора се събраха с маски на лицата пред инсталацията за биогаз. Те настояват тази централа да спре работа, защото замърсява въздуха, почвата и природата. „От четири години ние живеем в миризлив затвор. Виждате и усещате миризмите -това не се издържа. Институциите си прехвърлят топката, никой не може да каже ясно чия е отговорността това да съществува в града, да ни трови всеки ден\", каза жителка на Нова Загора. Инсталацията за производство на биогаз е собственост на старозагорския холдинг \"Градус\". Тя работи с до 60 тона птичи тор на денонощие и е на 24 часов режим на работа.   „Ние сме спазили всичките предписания, проектът е изпълнен така както е одобрен. Считам, че спазваме в пълен обхват нормативната база, която урежда дейността ни”, заяви Климент Граченлиев, директор на предприятието. Жителите на града бяха категорични, че ще продължат с протестите докато не се предприемат мерки от отговорните институции. Те настояха за лична среща с премиера, за да го запознаят с проблема.", "date": "2018.09.12", "title": "В Нова Загора протестираха срещу инсталация за биогаз в града"}
{"url": "https://www.actualno.com/healthy/goranov-podgotvjat-se-njakolko-modela-za-reforma-na-zdravnoto-osigurjavane-news_694487.html", "text": "        Тиражираният в медиите модел - за  допълнителни 12 лева здравна застраховка, е само един от вариантите. Горанов обясни, че предстоят дебати, тъй като допълнителна вноска ще увеличи данъчното бреме. Министърът е привърженик на друг обсъждан модел - за демонополизация на здравната каса, който няма да изисква допълнителна вноска.   „Демонополизация на НЗОК с даване право на избор на осигурените лица дали да се осигуряват с цялата си вноска в частно осигурително дружество, или да останат осигурен в НЗОК. Всеки модел има предимства и недостатъци. При модела, който аз съм предложил на колегите от Министерство на здравеопазването, допълнителна тежест за здравноосигурените лица не се налага“.\r\nНа 26-и септември здравното министерство ще представи официално разработваните модели и ще търси съгласие със съсловните партньори, каза още министър Горанов и уточни:  „Окончателно решение ще се вземе заедно със съсловните организации, при наличие на консенсус. Ако няма консенсус, само фини настройки, които могат да бъдат направени с оглед подобряване на контрола, ще бъдат предложени със Закона за бюджета на НЗОК за следващата година“.   ", "date": "2018.09.12", "title": "Горанов: Подготвят се няколко модела за реформа на здравното осигуряване"}
{"url": "https://www.actualno.com/burgas/burgas-podkrepja-kampanijata-da-izchistim-bylgarija-zaedno-news_694486.html", "text": "  За поредна година Община Бургас подкрепя кампанията на \"bTV Media Group\" под наслов \"Да изчистим България заедно\" и призовава всички граждани заедно на 15 септември - събота, от 09.30 часа да се включим в почистването и да направим града ни още по-чист и по-привлекателен.     Тази година определихме 4 зони, които чакат нашата намеса, за да станат още по-чисти: \r\n1. Неохраняема плажна ивица - \"Атанасовска коса\"\r\n2. Неохраняема плажна ивица - \"Солници\"  3. Парк \"Минерални бани\"\r\n4. Парк \"Росенец\"\r\nВсички желаещи могат да се включат в почистването на определените места, като Община Бургас осигурява достатъчно количества чували и ръкавици.    До петък - 14 септември, до края на работния ден чували и ръкавици могат да се получат от всички териториални дирекции по жилищните комплекси, както и от административните сгради в кварталите на Бургас и съставните селища.\r\nВ самия ден на \"голямото чистене\" - на 15 септември, в периода от 09:30 до 11:00 ч. в пунктове на 4-те определени за чистене зони ще се раздават чували и ръкавици на гражданите, включили се в кампанията.\r\nТези, които желаят да почистят околоблоковите пространства в района, в който живеят, могат да получат чували и ръкавици и в дирекция \"Околна среда\", ул. \"Шейново\" 24, ет.2 - в рамките на работното време. \r\nНапомняме, че участващите в кампанията следва да изнесат събраните отпадъци на достъпно за сметоизвозващите автомобили място, както и да информират за местоположението на отпадъците на тел. +35988 7716637 или +359886 063712.\r\nОбщина Бургас е създала организация за своевременно извозване на събраните отпадъци чрез екипи на Консорциум \"Титан Бургас\".   Продължава инициативата за събиране на пластмасови бутилки на Община Бургас и Общинско предприятие \"Чистота ЕКО\". На 15 септември за всеки предадени 3 килограма празни пластмасови бутилки в някой от деветнадесетте мобилни центъра за разделно събиране на отпадъци на територията на общината, ще се раздават по 5 литра висококачествен пакетиран компост.", "date": "2018.09.12", "title": "Бургас подкрепя кампанията \"Да изчистим България заедно\" "}
{"url": "https://www.actualno.com/asia/dalaj-lama-evropa-prinadleji-na-evropejcite-ne-na-bejancite-news_694493.html", "text": "  Тибетският духовен водач Далай Лама каза, че „Европа принадлежи на европейците“ и че бежанците трябва да се върнат в родните си страни и да ги изградят наново.     Говорейки пред конференция в третия по големина шведски град Малмьо Далай Лама – който спечели Нобелова награда за мир през 1989 г. - каза, че Европа е била „морално отговорна“ да помогне на „бежанец, чийто живот е поставен под заплаха“. „Приемете ги, помогнете им, образовайте ги... но, в крайна сметка, те трябва да развият собствената си страна\", каза 83-годишният тибетец, който избяга от столицата Лхаса поради страх от живота си, след като Китай изсипа войници в региона, за да смаже въстание.   \"Мисля, че Европа принадлежи на европейците\", каза той, добавяйки, че те трябва да обяснят на бежанците, че \"в крайна сметка те трябва да възстановят собствената си страна\".", "date": "2018.09.12", "title": "Далай Лама: Европа принадлежи на европейците, не на бежанците"}
{"url": "https://www.actualno.com/smolyan/patriarhyt-shte-poseti-shiroka-lyka-za-godishninata-na-ekzarh-stefan-news_694494.html", "text": "  Патриарх Неофит и митрополитите от Светия синод ще посетят Широка лъка на 23 септември. На тази дата тържествено ще бъде отбелязана 140-годишнината от рождението на Екзарх Стефан. Честването се организира от Пловдивската митрополия, съобщи пред медии кметът на селото Васил Седянков.     Годишнината, на която ще присъстват Негово Светейшество и митрополитите от Светия синод, ще се чества в храм „Успение Богородично” на селото.\r\nПатриарх Неофит ще бъде посрещнат в 9.20 часа сутринта, а Пловдивският митрополит Николай ще отслужи заупокойна св. Литургия.\r\nВ 11 часа Патриарх Неофит ще отслужи заупокойна молитва пред бюст-паметника на Екзарх Стефан в центъра на село Широка Лъка.  Припомняме, че с постановление на Министерския съвет от 7 август т.г. правителството отпусна на община Смолян сумата от 760 846 лв. за реставрация и адаптация на старото училище „Св. Пантелеймон“ в двора на църквата.    Екзарх Стефан е роден на 7 септември 1878 г. в с. Широка лъка в семейството на поп Георги Шоков. През 1893 г. завършил Богословското училище в Самоков, след което и Духовната академия в Киев, с научна степен кандидат на богословието (1904).    Учителствал в Пловдивската мъжка гимназия, а по-късно в Българска духовна семинария в Цариград. През 1910 г. приел монашески чин. Участвал в Карнегиевата комисия и в комисията по сключване на мира с Турция през 1913 година. От 1915 до 1919 г. специализирал богословие в Женева и Фрибург и защитил докторат по философия и литература във Фрибургския университет, като същевременно изпълнявал и някои дипломатически мисии на българските правителства.\r\nПрез 1921 е ръкоположен за епископ Маркианополски, а на следващата година е избран за софийски митрополит. Една от големите му заслуги като висш духовник е спечеленото съгласие от Цариградската патриаршия за вдигане на схизмата (разкола), наложена на Българската екзархия още през 1872 година.   Активно участвал в спасяването на българските евреи от преследванията на нацизма през 1943 година, за което по-късно е провъзгласен за Праведник на света от израелския мемориален институт \"Яд Вашем\".\r\nНа 21 януари 1945 г. е избран за български екзарх с 84 от общо 90 гласа. Като екзарх през тези преломни години твърдо защитавал авторитета на Църквата. През септември 1948 година с правителствено решение е свален от длъжност поради отрицателното му отношение към отечествено-фронтовската власт и тъй като се противопоставял на намесата на партийните и държавните органи в работата на Светия синод.\r\nЕкзарх Стефан е интерниран в с. Баня, Пловдивско, където под принудителен домашен арест живял до смъртта си на 14 май 1957 година. Погребан е в съборната църква \"Успение Богородично\" в Бачковския манастир, където по-късно положили и патриарх Кирил.   Екзарх Стефан е автор на множество слова и богословски трудове, издадени в 26 книги и над 1000 сборни издания на чужди езици, между които \"На път за Дамаск\" (1932), \"Българската Църква\" (1932), \"Същината па пастирското служение\" (1935), \"Религия и наука\" (1937).", "date": "2018.09.12", "title": "Патриархът ще посети Широка лъка за годишнината на Екзарх Стефан"}
{"url": "https://www.actualno.com/music/fenomenalnite-dead-can-dance-za-pyrvi-pyt-v-bylgarija-news_694502.html", "text": "  Представял ли си си някога, че ще слушаш на живо музиката на Dead Can Dance и то под откритото небе на Античен Театър Пловдив?     Дебютният концерт на култовото дуо у нас е факт и ще се проведе на 30 юни 2019 в Античен Театър Пловдив\r\nГъделичкащо сетивата съчетание от класически етно и електронни ритми, зашеметяващ бийт, неподражаем ритъм и, разбира се, меките и мелодични вокали на Лиза Джерард и Брендън Пери, ще ни покажат как, с привидна лекота и неизмерим талант, се създава магията на музиката.\r\nКонцертът е част от световното турне на групата “A CELEBRATION - LIFE & WORKS 1980 – 2019”, от което българските фенове ще станат част на 30 юни 2019.  ***\r\nНай-новият албум на DEAD CAN DANCE, озаглавен “DIONYSUS”, излиза на 2 ноември тази годин\r\nИсторията около създаването на предстоящия албум започва с възхищението на Брендън Пери от отдавна установените пролетни и реколтни фестивали, произхождащи от дионисийските религиозни практики в цяла Европа.    Така се появява идеята за „DIONYSUS“, който представя седем различни аспекта на мита за Дионис и култът към него. В основата си митът е ключът към разбирането на най-новия опус на Dead Can Dance - празник не само на човечеството, но и на работата на човечеството в симбиоза с природата. ***\r\nПРОДАЖБАТА НА БИЛЕТИ вече стартира:\r\nОнлайн Билети директно от:    Можете да ги намерите в мрежата на Ticketportal.bg, както и в магазин На Тъмно, книжарници Booktrading, НДК и бензиностанции OMV в цялата страна.\r\nСледете събитието на:   ", "date": "2018.09.12", "title": "Феноменалните DEAD CAN DANCE за първи път в България!"}
{"url": "https://www.actualno.com/asia/djihadisti-atakuvaha-restorant-v-irak-ima-zaginali-news_694491.html", "text": "  Джихадисти атакуваха ресторант северно от иракската столица, при което бяха убити петима души и над 30 са ранените.     Предполага се, че джихадисти от „Ислямска държава“ са заредили с бомба пикап, паркиран пред ресторант на магистрала в Хаджадж. „Петима души са убити и 32 са ранени“ при експлозията близо до град Тикрит, на около 175 км. северно от Багдад, съобщиха от полицията.   Атаката е била извършена по обяд и целта е бил ресторант, в който клиентите са били пътници, връщащи се към Багдад от Дахук в Иракски Кюрдистан, предаде БГНЕС.\r\nСъщото заведение е било атакувано през пролетта от атентатори-самоубийци.  Въпреки че през декември властите в Багдад обявиха победа срещу Ислямска държава, джихадистите от групировкат продължават да извършват смъртоносни терористични атаки.    Снимка: Архив ", "date": "2018.09.12", "title": "Джихадисти атакуваха ресторант в Ирак, има загинали"}
{"url": "https://www.actualno.com/america/eto-kakvi-sankcii-shte-nalagat-sasht-pri-namesa-na-izborite-news_694516.html", "text": "  Съветникът в Белия дом по националната сигурност Джон Болтън даде подробности относно санкциите при намеса на изборите в САЩ, указът за които по-рано бе подписан от президента на страната Доналд Тръмп, предава \"Фокус\".     „Санкциите включват замразяване на активите, ограничаването на възможността да се провеждат транзакции в долари, ограничаването на достъпа до финансовите институции на САЩ и забраняването на американските граждани да инвестират в компаниите, които имат роля в намесата“, заяви Болтън. Той допълни, че санкциите ще бъдат налагани по време или след изборите в зависимост от обема на събраните доказателства.   Според него указът е необходим, за да може да има официален процес и процедура по налагането на санкциите и че в момента се водят преговори с конгресмените указът да се утвърди като закон.\r\n„Мислим, че това е важна крачка за президента като водач на изпълнителната власт, но трябва да говорим и с Конгреса като източник на законодателната власт“, заключи Болтън.  ", "date": "2018.09.12", "title": "Ето какви санкции ще налагат САЩ при намеса на изборите"}
{"url": "https://www.actualno.com/crime/podozrenie-dali-zadyrjan-za-pregazen-chovek-vyv-varna-e-tochnijat-izvyrshitel-news_694506.html", "text": "   Пострадалият колоездач е бил настанен в болнично заведение с тежки травми. Впоследствие , както съобщи вчера (11.09.) полицията във Варна. По-късно във Facebook страницата \"За морската\" уточниха, че загиналият е Мартин Чикалов - млад балетист от Държавна опера - Варна.     Оказа се, че шофьорът, който удари и уби Мартин е без книжка за управление на автомобил. Мъжът е на 25-години и има два акта за нарушения, свързани с управлението на МПС без документ. Той сам се е предал на полицията, като издирването му е било затруднено, защото не живее на постоянния си адрес. Прокуратурата му повдига обвинение за причиняване на смърт по непредпазливост и бягство от местопроизшествието. При доказване на вина го чакат 15 години затвор. Варненската окръжна прокуратура съобщи, че инициалите на шофьора са . Журналистът Татяна Кристи обаче изрази съмнение дали това е така.  По-рано тя публикува в своя Facebook профил снимка на въпросното BMW, с което е блъснат Чикалов. \"Шофьорът на возилото бяга от местопрестъплението независимо, че има много свидетели, които правят снимка на колата и номера ѝ. Ето го номерът на колата на убиеца - \"В 9113 РН\", написа Татяна Кристи.\r\nСега тя твърди, че във на Виктор Димитров се появяват многократно снимки на \"BMW-то убиец\" и отчетливо се вижда номера на возилото, който е същият като този на колата, с която е убит Мартин. По думите на Кристи, според застрахователните данни на името на Виктор Димитров е направена застраховка \"Гражданска отговорност\" съвсем наскоро - на 31 август.      Кратка справка на в профила във Facebook на посоченото от Кристи лице показа, че наистина в страницата на Виктор има снимки на същия автомобил. Защо полицията не дава подробности в тази насока по случая остава загадка. изпрати своите въпроси към ОДМВР-Варна и Окръжна прокуратура-Варна и очаква отговори. Междувременно се появи информация, че Виктор е продал автомобила преди десетина дни. Неофициално има твърдение, че купувачът се казва Петър. . Остава обаче сериозен въпрос - договорът е сключен на 30 август, 2018 година, а г-жа Кристи твърди, че за колата е сключена \"Гражданска отговорност\" на 31 август, на името на Виктор.", "date": "2018.09.12", "title": "Подозрение: Дали задържан за прегазен човек във Варна е точният извършител?*"}
{"url": "https://www.actualno.com/society/iz-fejsbuk-prikazka-za-unak-bace-i-trimata-ministri-news_694433.html", "text": "  Изказването на Бойко Борисов, че министрите в оставка Радев, Нанков и Московски, стана повод за мощно развихряне в стил народен фолклор. Виктория Тинтерова страхотна приказка, която стана хит в социалните мрежи. Ето я и нея:      Вървял си юнак Баце през банкянската гора в един топъл, слънчев, юнски ден. Ръчкал с една пръчка тревата и храстите, щото бил чувал, че там хората намират разни неща. И си мислел:  - Много искам да направя нещо велико, щото дедо ми е казвал, че за велики дела съм роден. Даже в пожарната ме записа. Ама в тая пожарна чак пък толкоз... И станах охранител, ама и там чак пък толкоз.... Чудя се какво.. Вече не ми се охраняват разни типове. Те си ядат разни вкусни неща, а аз само зяпам. Имат си хубави коли, жените им жени... А аз само зяпам. Е, верно Първият ми университет ме научи едни работи - да не ходя гладен на вечеря, ама лесно му е на него.. Ох, много тъпо, как да не ходиш гладен на вечеря, то за кво да ходиш тогава.... егати съвета! Като се върна ся, ще направя една партия. Да не забравя да питам Цецо как да я кръстим.  Така си мислел и си ръчкал с пръчката храстите.В торбичката му имало освен филия с мас и няколко джанки, няколко намерени пирона, една празна консерва от Русенско варено, се нещо ще послужи и един чифт малко носени джапанки. Малко бил тъжен, се се надявал нещо по така да намери... Изведнъж от храстите се чул тих вопъл. Стъписал се юнак Баце, но нали е смел, отместил с пръчката храста. Ха, какво да види - три малки юначета клечали и гледали уплашено.    - Кои сте вие, какво правите тук и как се казвате?  - Ние сме Вальо, Ивайло и Ники. Чухме, че в храстите могат да се намерят разни неща и търсим... Ама нищо не намерихме.  - Не се бойте вече, взимам ви, аз ви намерих и вече няма да треперите повече. Обещавам! - обещал им юнак Баце - ще ви отгледам, ще ви направя хора и даже може някога едно стадионче да построим...      И ги взел. Завел ги у дома, в Банкя и ги нахранил и напоил. На другия ден сутринта се обадил на Цецо, събрали се двамата и решили новата партия да се казва герб. Минали години, Вальо, Ивайло и Ники порастнали в Банкя, напълнели и загладили косъм. Когато вече не можели да си подават пръстчетата през решетката, зад която ги отглеждал юнак Баце, станало ясно, че са готови. И тогава с Цецо ги направили министри. ", "date": "2018.09.12", "title": "Из Фейсбук: Приказка за юнак Баце и тримата министри"}
{"url": "https://www.actualno.com/europe/evrodeputat-bylgarija-nezabavno-trjabva-da-vleze-v-shengen-news_694509.html", "text": "  Председателят на ПГ на ЕНП Манфред Вебер заяви, че България и Хърватия веднага трябва без никакво отлагане да станат част от Шенгенското пространство. Вебер не спомена Румъния, а изявлението бе направено пред ЕП като реакция на речта на председателя на ЕК Жан-Клод Юнкер.     Вебер подчерта, че ЕК още през 2010 г. се е обявила, че България и Румъния са готови за влизане в Шенген, но това не се е случило поради едностранното вето на Франция, Германия и Холандия, което се е наложило изцяло поради вътрешнополитически причини. Юнкер миналата година заяви, че България и Румъния трябва да бъдат приети в Шенген, припомня \"Юроактив\", предаде БГНЕС.   Хърватия е член на ЕС от 2013, но все още не е получила зелена светлина от ЕК. Членството на Хърватия в Шенген се блокира и от Словения поради териториалните спорове за Пиранския залив. Според \"Юроактив\" и Юнкер, и Вебер знаят, че няма никакви шансове в най-скоро време да се стигне до разширяване на Шенген, защото самият шенгенски проект е в опасност поради мигрантския натиск, за който говори и самият Юнкер в речта си днес.", "date": "2018.09.12", "title": "Евродепутат: България незабавно трябва да влезе в Шенген"}
{"url": "https://www.actualno.com/europe/ukrajna-prehvyrli-vojska-v-rajona-na-azovsko-more-news_694455.html", "text": "  Въоръжените сили на Украйна (ВСУ) са усилили групировката си в Приазовието, съобщи командващият Сухопътните войски на ВСУ генерал-полковник Сергей Попко във Facebook, съобщи РИА Новости.     По неговите думи, по този начин украинският Генерален щаб има намерение да „осигури пълен контрол“ върху ситуацията в региона, поддръжка на корабната групировка и надеждна отбрана на крайбрежието.   Заместник-министърът на инфраструктурата на страната Юрий Лавренюк на свой ред съобщи във Facebook, че Украйна е прехвърлила в Азовско море два бронирани катера тип „Гюрза-М“: на 9 септември на вода е спуснат бронирания катер „Лубний“, а на 11 септември – „Кременчуг“.\r\nПо-рано Съветът за национална сигурност и отбрана (СНБО) на страната разпореди да бъде усилено военното присъствие в Азовско море и да бъдат осигурени ракетни оръжия за подразделенията на бреговата отбрана.  Киев обвинява Москва, че блокира корабите, които плават към украинските пристанища през Керченския пролив, заради което те закъсняват, а техните собственици търпят загуби. При това заместник-министърът на външните работи на Украйна Елена Зеркал заяви по-рано, че руските граничари не нарушават протокола на проверките по време на огледите на плавателните съдове в Азовско море, припомня агенция \"Фокус\".   Кримското погранично управление на Федералната служба за сигурност (ФСБ) на Русия съобщи, че проверките на чуждестранните кораби се провеждат в съответствие с международното морско право, а забележки и претенции от страна на собствениците на плавателните съдове не са постъпвали.\r\nВ момента в състава на ВМС на ВСУ влизат шест леки бронирани катери от тип „Гюрза-М“, построени в завода „Кузня на Рибалск“, който е собственост на Петро Порошенко, отбелязва РИА Новости. По-рано медиите съобщаваха, че заради многобройни пропуски в конструкцията на катерите тяхното издаване постоянно се отлага.    ", "date": "2018.09.12", "title": "Украйна прехвърли войска в района на Азовско море"}
{"url": "https://www.actualno.com/politics/vynshnijat-ministyr-na-maroko-idva-na-poseshtenie-u-nas-news_694510.html", "text": "  Министърът на външните работи на Мароко Насер Бурита ще бъде на посещение у нас, предаде репортер на БГНЕС.     Председателят на Народното събрание Цвета Караянчева ще се срещне с него в 15.00 часа на 13 септември. Външният министър на Мароко ще бъде на официално посещение в България по покана на вицепремиера и министър на външните работи Екатерина Захариева.   Посещението на министър Бурита е първата визита на марокански външен министър у нас от близо 40 години насам и е поредната проява на активизирания през последната година диалог с държавите от района на Близкия изток и Северна Африка, в частност с тези от Магреба.\r\nРазговорите в МВнР ще започнат със среща \"на четири очи\" между двамата министри и ще продължат с пленарно заседание между двете делегации. Министър Захариева и министър Бурита ще обсъдят възможностите за активизиране на двустранния политически диалог, перспективите за разширяване на търговско-икономическото и инвестиционно сътрудничество и за задълбочаване на сътрудничеството в областта на сигурността, противодействието на тероризма и радикализацията, взаимодействието по въпросите на миграцията.  В рамките на визитата ще бъде подписан Меморандум за сътрудничество между Дипломатическия институт към министъра на външните работи на Република България и Дипломатическата академия на Кралство Мароко. Двамата министри ще направят изявления за медиите.   От 10.00 часа на „Дондуков“ 2 в зала 347 вицепрезидентът Илияна Йотова ще проведе среща с министъра на външните работи на Кралство Мароко.", "date": "2018.09.12", "title": "Външният министър на Мароко идва на посещение у нас"}
{"url": "https://www.actualno.com/smolyan/bolnicata-v-smoljan-e-na-pyt-da-zagubi-tejko-delo-za-imot-v-pamporovo-news_694485.html", "text": "        Става въпрос за вила „Здраве“, която понастоящем е хотел „Дюкс плейс“.Намира се до ски плаца в ядрото „Малина“, местност Ардашлъ.\r\nВилата „Здраве“ с площ 72 квадрата и навеси към нея (общо 109 кв.м) е собственост на МБАЛ „Д-р Братан Шукеров“. През 1993 г. тогавашната Окръжна работническа болница я отдава под наем на ЕТ „Год фадър – Лазар Тотев“ от Пловдив.\r\nПрез 1994 г. наемателят извършил редица преустройства – реконструкция, пристояване и надстрояване в имота. Превърнат е в тризвезден хотел.  Впоследствие има подписани множество анекси, с които срокът е продължаван, наемът е променян, правени са още и още подобрения. През това време фирмата била прехвърляна няколко пъти до момента, в който е вече ЕТ „Год фадър – Георги Петров“ и на „Дюкс“ ЕООД (Пловдив), еднолична собственост на Георги Петров.\r\nПодобренията са договорени с анекс 5 на 03.09.1996 г., в който се предвижда, че „осъществените промени в наетия имот от наемателя са за негова сметка и остават негова собственост след изтичане на срока на действие на основния договор и на анекса”.        Договорът изтекъл през ноември 2008 година, но наемателят отказал да се раздели с имота и в края на 2009 година ръководството на болницата решава да заведе дело за собствеността си.\r\nХотелът се състои от приземен етаж с кухненски помещения, склад за хранителни продукти, заведение и санитарен възел, първи етаж с три стаи с по две легла, тавански етаж с две стаи с по три и четири легла, барака за стопански нужди и прилежащо към сградата дворно място. Според направената експертиза сградата е частна държавна собственост. Тя не е в автентичния си вид - уширена е и изцяло реконструирана от наемателите. Помещенията са общи след реконструкцията, входът е един, има общо стълбище. Не се касае за отделни постройки, които да бъдат отделени от самата сграда така, както тя е съществувала в първоначалния си вид.\r\nМиналата година Окръжният съд на Смолян реши делото в полза на МБАЛ „Д-р Братан Шукеров”.\r\nСпоред съдебно-техническа експертиза вила „Здраве“ била преустроена в хотел „Дюкс плейс“ като процентното съотношение по застроена площ било 45.23 %, а по кубатура 44.59%.   Пред съда пловдивчанинът твърди, че МБАЛ-Смолян, се е обогатила неоснователно с приблизително 400 000 лв., поради неизпълнение на условието за прехвърляне на собствеността на извършените подобрения. Средствата и материалите за реконструкцията били изцяло за негова сметка и при присъединяване на част към главна вещ, без възможност за отделяне. Така, че собственикът на главната вещ придобивал и принадлежността при задължение да плати обезщетение. И моли съда да осъди ответника да им заплати сумата от 150 000 лв., частичен иск от 400 000 лв.   Съдът обаче счита, че пловдивското дружество не може да бъде собственик на земята и така, макар и с подобрения за стотици хиляди левове, тризвездният хотел остава за МБАЛ „Д-р Братан Шукеров”.\r\nОбявява клаузата в анекс 5 за нищожна. Според Окръжния съд тя не предвижда задължение за прехвърляне на собственост върху недвижим имот срещу определена цена, затова не може да се тълкува като някакво обещание за продажба при цена, представляваща стойността на подобрението. Тя не може да се схваща и като създаваща някакво бъдещо основание, въз основа на което наемателят-държател да претендира стойността на подобренията.\r\nА съответните искове според съда са погасени по давност- с изтичане на 5 г. от извършване на подобрението през 2000 г., и с изтичане на 4 г. от разваляне на договора за наем.   След влизане на решението в сила здравното заведение незабавно внесе иск за пропуснати ползи. В продължение на всички години, откак е наложена възбрана, имотът не е могъл да се отдава под наем. А болницата няма други възможности да получава доходи от този обект, защото е със статут на лечебно заведение.\r\nИскът на болницата бе за 125 хил. лева, но тя предяви частична претенция за 60 000 лева. И го спечели.\r\nПловдивския апелативен обаче обезсили решението на Окръжния съд в Смолян и го върна за ново разглеждане от друг състав.\r\nНа 26 септември т. г. делото по жалба на МБАЛ – Смолян, ще бъде гледано във Върховния касационен съд.", "date": "2018.09.12", "title": "Болницата в Смолян е на път да загуби тежко дело за имот в Пампорово"}
{"url": "https://www.actualno.com/america/uraganyt-floryns-poniji-silata-si-news_694519.html", "text": "  Ураганът \"Флорънс\" понижи категорията си на от 4 на 3 по скалата на Сафир-Симпсън, която измерва силата на ветровете на ураганите. Това означава, че ветровете на бурята, която се очаква да утре да достигне до бреговете на САЩ са намалили скоростта си до 205 км./ч., тези данни бяха оповестени от Националният ураганен център (НУЦ), предаде БГНЕС.     \"Пиковите ветрове на ураганът \"Флорънс\" силно са намалели, но площта на бурята се е увеличила\", заявиха от НУЦ около 18:00 ч. централно гринуичко време.   \"Възможно е да бъдат наблюдавани известни колебания в силата на бурята в четвъртък сутринта\", добавят още от центъра.\r\n\"Въпреки че се очаква слабо отслабване на бурята в късните часове на четвъртък, \"Флорънс\" все още ще бъде изключително опасен ураган, когато приближи бреговете на САЩ в четвъртък вечерта и в петък\", казват още учените.  ", "date": "2018.09.12", "title": "Ураганът \"Флорънс\" понижи силата си"}
{"url": "https://www.actualno.com/crime/prokuraturata-iska-otstranjavane-ot-dlyjnost-na-zamestnik-ministyr-angel-popov-news_694454.html", "text": "  Софийска градска прокуратура (СГП) внесе в Районен съд София (СРС) искане за отстраняване от длъжност на заместник-министъра на транспорта , съобщиха от пресцентъра на прокуратурата.     Спрямо Ангел Попов на 29 март е внесен обвинителен акт за извършена от него измама. Въз основа на внесения от Софийска градска прокуратура обвинителен акт е образувано съдебно производство е Софийски районен съд, насрочено за разпоредително заседание.   Попов е предаден на съд за извършена от него измама, преди да стане министър. На неустановена от прокуратурата дата през месец август 2012 година, с цел да набави за себе си имотна облага в размер на 8 000 лв., Попов заблудил собственик на транспортна фирма, че срещу горепосочената сума служители от транспортното министерство ще му уредят управляваната от него фирма да получи допълнително четири броя ЕКМТ/СЕМТ разрешителни (разрешителни за облекчен режим на международен товарен транспорт).\r\nМакар деянието, за което е предаден на съд Попов да е извършено през 2012 г., от новопостъпила информация по делото към момента на Попов е възложен контрола по изпълнение заповедта на министъра за реда по издаването и условията за разпределение на ЕКМТ/СЕМТ разрешения за транспорт.   Припомняме, че при назначаването на Ангел Попов за зам.-министър на транспорта имаше бурни протести от бранша. През 2017 г. главният прокурор Сотир Цацаров поиска обяснение на информацията, че зам.-министър на транспорта е изнудвал превозвачи.    ", "date": "2018.09.12", "title": "Прокуратурата иска отстраняване от длъжност на заместник-министър Ангел Попов"}
{"url": "https://www.actualno.com/america/trymp-podpisa-ukaz-pozvoljavasht-sankcii-v-sluchaj-na-namesa-v-izborite-news_694512.html", "text": "  Президентът на САЩ Доналд Тръмп подписа указ, който позволява наказателни санкции срещу чуждестранни юридически и физически лица, в случай че са извършили намеса на изборите в страната, предава AFP,цитирана от \"Фокус\".     „Има белези, че не само Русия, но и Китай, както и способности потенциално от Иран и дори от Северна Корея, да извършат намеса на изборите за Конгрес на 6 ноември“, заяви директорът на Националното разузнаване Дан Коутс, обявявайки новия президентски указ.   ", "date": "2018.09.12", "title": "Тръмп подписа указ, позволяващ санкции в случай на намеса в изборите"}
{"url": "https://www.actualno.com/moresport/dobri-ocenki-za-katrin-i-nevjana-na-buhalki-news_694464.html", "text": "  На старта на третия ден на в София Катрин Тасева и Невяна Владинова изиграха добри съчетания на бухалки.     По-висока оценка получи Тасева, която получи 19.200.Владинова е с малко по-ниска оценка от двете - 18.750. Двете временно поведоха в класирането, но те играха в първата група от общо четири.   Битката на този уред ще приключи в четвъртък. Тогава ще се разбере дали оценките на двете наши грации са им били достатъчни за влизането във финал. За България утре на лента пък ще излязат на килима Катрин Тасева и Боряна Калейн, като втората не участва на бухалки.", "date": "2018.09.12", "title": "Добри оценки за Катрин и Невяна на бухалки"}
{"url": "https://www.actualno.com/europe/ruski-oligarh-plati-systojanie-za-da-zaredi-jahtata-si-s-gorivo-v-tursko-pristanishte-news_694465.html", "text": "  Роденият в Узбекистан руски олигарх Алишер Усманов плати малко състояние, за да зареди суперяхтата си с гориво в турско пристанище.     156-метровото морско чудовище на Усланов - „Дилбар“, акостира в турския курорт Мармарис на 10 септември.   Местни медии съобщиха, че са били платени 2,6 млн. турски лири (около 400 000 долара), за да бъдат напълнени с гориво гигантските резервоари на яхтата с обем 40 000 литра, предаде БГНЕС.\r\nСпоред някои медии 156-метровата яхта „Дилбар“ е с най-голяма водоизместимост в света.  ", "date": "2018.09.12", "title": "Руски олигарх плати състояние, за да зареди яхтата си с гориво в турско пристанище"}
{"url": "https://www.actualno.com/healthy/kabinetyt-odobri-dopylnitelni-161-mln-lv-za-mz-i-nzok-news_694435.html", "text": "        Те са за предоставяне на допълнителен трансфер от Министерството на Националната здравноосигурителна каса (НЗОК) и за осигуряване на капиталови трансфери за държавни лечебни заведения за болнична помощ - търговски дружества, съобщава правителствената пресслужба.   Припомняме, че по-рано тази година , че близо 100 милиона лева дефицит в бюджета на НЗОК за лекарства за домашно лечение и злокачествени заболявания се очаква до края на годината\r\nНа НЗОК ще бъдат предоставени 8 млн. лв., с които ще бъдат заплатени следните дейности, дължими за периода август - октомври 2018 г.: разходи за лекарствени продукти - ваксини за рак на маточната шийка и контрол и лечение на ротавирусните гастроентерити; дейности за здравно неосигурени лица, включващи комплексно диспансерно (амбулаторно) наблюдение при пациенти с кожно-венерически и психиатрични заболявания и интензивно лечение; дейности за здравно неосигурени жени, както и за разликата в потребителската такса, която не се заплаща от пенсионерите. С допълнителните средства ще се осигури адекватно, ритмично и своевременно финансиране на дейностите, които по закон са определени като държавна отговорност.  Останалите средства ще се предоставят като капиталови трансфери на лечебните заведения за болнична помощ - търговски дружества с над 50 на сто държавно участие в капитала за капиталови разходи за основен ремонт, ремонт, свързан с преустройството на лечебните заведения и/или закупуване на дълготрайни материални активи.   Ще се увеличат разходите по бюджета на Министерство на здравеопазването за 2018 г. по \"Политика в областта на диагностиката и лечението\", бюджетна програма \"Осигуряване на медицинска помощ на специфични групи от населението\". С допълнителните средства държавните лечебни заведения за болнична помощ ще оптимизират дейността си и ще реализират по-ефективни разходни политики в рамките на приходите, които генерират от медицинската дейност.", "date": "2018.09.12", "title": "Кабинетът одобри допълнителни 16.1 млн. лв. за МЗ и НЗОК"}
{"url": "https://www.actualno.com/america/izvynredno-polojenie-zaradi-uragana-floryns-v-djordjija-news_694514.html", "text": "  Губернаторът на американския щат Джорджия Нейтън Диъл обяви състояние на извънредно положение в сряда заради приближаването на урагана „Флорънс“, предаде AFP.     Диъл заяви, че обявява извънредно положение във всичките 159 общини на щата „предвид приближаването на бурята“.   „Флорънс“, мощен ураган четвърта степен, се очаква да се стовари над щатите Южна и Северна Каролина, както и над Джорджия по-късно в четвъртък.\r\n„В момента мобилизираме наличните ресурси, за да осигурим публичната сигурност преди урагана. Препоръчвам на гражданите на щата да са готови за ефектите от бурята“, заяви губернаторът.  ", "date": "2018.09.12", "title": "Извънредно положение заради урагана „Флорънс“ в Джорджия "}
{"url": "https://www.actualno.com/bgfootball/valeri-bojinov-podpisa-s-botev-vraca-news_694396.html", "text": "   вече в футболист на Ботев (Враца). Кметът Калин Каменов и българския нападател официално подписаха договор до края на годината.       \"Пред камерите на национални и местни телевизии двамата си стиснаха ръцете в името на едно полезно за клуба и играча партньорство през идните месеци.  Излишно е да представяме Валери Божинов или да обясняваме колко ще бъде полезен за Ботев Враца. Със сигурност всяко негово появяване с нашия екип ще повиши интереса и към първенството в Първа лига. Медийното внимание към преговорите ни през последните седмици го доказа.        Всъщност преговорите приключиха за около 15 минути. Противно на думите, идващи от всякакви завистници Валери Божинов е изключително прям и коректен мъж, с когото е удоволствие да се работи. Уверени сме, че ще даде всичко по силите си в името на клуба и успехите на терена.  Темата с неговото привличане вече е в историята. Сега е време Божинов и всички останали футболисти на Сашо Ангелов да върнат вниманието към това, което показват на терена. Още в петък от 17:30 на стадиона в Бистрица!\"     ", "date": "2018.09.12", "title": "Валери Божинов подписа с Ботев (Враца)"}
{"url": "https://www.actualno.com/europe/resheno-ep-poiska-speshni-dejstvija-ot-evropejskija-syvet-sreshtu-orban-news_694438.html", "text": "  С квалифицирано мнозинство от две трети от всички евродепутати (448 \"за\", 197 \"против\" и 48 \"въздържал се\"), Европейският парламент прие резолюция, с която иска от Европейския съвет да бъде задействан член 7, параграф 1 от Договора за Европейския съюз спрямо Унгария. Причината - .     По член 7, но съгласно параграф 3, Европейският съвет – с квалифицирано мнозинство от четири пети, ,  която нарушава тежко ценностите, на които се основава ЕС. Параграф 1 е  първата стъпка по пътя към такава сурова мярка, каквато никога досега не  е налагана в ЕС. Съгласно  параграф 1 . Преди обаче Съветът да стори това, той трябва да позволи на Унгария да се защити и може да отправи препоръки към Будапеща, чрез които да се поправи ситуацията. В срок от три месеца конкретните препоръки следва да бъдат изпълнени от Унгария - в противен случай е възможно процедурата да бъде продължена и да се стигне до отнемане на правото на глас на Унгария в Европейския съвет.    Специално що се отнася до на Унгария, ЕП посочва, че са ограничени – например вече пред него не може да се подава  индивидуална жалба в обществен интерес. Притеснение е изразено и от  правомощията на т.нар. – Унгарската  национална съдебна служба, която, според Брюксел, ограничава правата на  съдиите и адвокатите. ЕП посочва и, че с решение от 16 юли 2015 година  Европейският съд по правата на човека (ЕСПЧ) прие, че е налице нарушение  на правото на справедлив съдебен процес. Нарушенията се дължат на  практиката на Унгария систематично да не предоставя гаранции за  приключването в разумен срок на делата за установяването на правата и  задълженията на гражданите, както и да не предприема мерки, позволяващи  на жалбоподателите да претендират обезщетение за прекомерната  продължителност на гражданското производство на национално равнище.  Специално внимание ЕП обръща и на факта за , както и за липсата на публично оповестяване на тези декларации.   В критиките се набляга и на практиката на т.нар. \"национални  консултации\" – форма на пряка демокрация, възприета от управлението на  Орбан. Според ЕК обаче от април 2017 година съдържа обвинения и твърдения, които са фактически неверни или крайно  подвеждащи. Унгарското правителство проведе също така консултации под  наслов през май 2015 година, както и срещу предполагаем през октомври 2017 година. \" Тези  консултации прокараха паралели между тероризма и миграцията, пораждащи  омраза към мигрантите, и бяха насочени по-специално към личността на  Джордж Сорос и към Съюза \", посочва ЕП.\r\nНа преден план е и намерението на .  Това беше урегулирано чрез специален закон, приет на 20 юни, 2018  година. Отделно ЕП обръща внимание и на равенството между половете, като  посочва, че .  От друга страна, се признават усилията на унгарското правителство да  засили съвместяването на професионалния и семейния живот чрез  въвеждането на щедри разпоредби в системата за подпомагане на  семействата и във връзка с образованието и грижите в ранна детска  възраст. Според Комитета на ООН по правата на човека не предоставя пълна .    По отношение на загрижеността на ЕП касае  термина \"незаконно медийно съдържание\" в унгарското законодателство,  оповестяването на журналистическите източници, което беше урегулирано  отново чрез закон в посока по-лесно разкриване на такива източници и  относно концентрацията на медии в едни и същи ръце. В същата графа е и  работата на неправителствени организации (НПО), които се финансират със  средства от чужбина – главно по европейски програми. За тях вече има  определени ограничения, а в своите заключителни бележки от 5 април 2018  година Комитетът на ООН по правата на човека изрази загриженост, че под  претекст за \"оцеляването на нацията\" и защитата на гражданите и  културата, както и чрез твърдения за връзка между работата на НПО и  предполагаем международен заговор, определени нови законови текстове в  Унгария ще ограничат НПО испособността им да развиват важни дейности в  подкрепа на правата на човека и по-специално на правата на бежанците,  търсещите убежище лица и мигрантите.   Интересен факт в самата резолюция е припомнянето, че  \"присъединяването на Унгария беше доброволен акт, произтичащ от  националния суверенитет и отразяващ широк консенсус, обхващащ целия  политически спектър на Унгария\". Припомня се и, че Унгария се възползва  от финансиране от Съюза в размер на 4,4% от своя БВП, или повече от  половината от публичните инвестиции, но съгласно заключение на ОЛАФ .  За периода 2013 – 2016 година Унгария е номер едно в списъка на ОЛАФ що  се отнася до препоръки как правилно да се харчат евросредства. Дадени  са и конкретни примери - през 2016 година ОЛАФ приключи разследване на  транспортен проект на стойност 1,7 милиарда евро в Унгария, където  основните участници бяха няколко международни специализирани строителни  фирми. От разследването бяха установени някои много сериозни нередности,  както и възможна измама и корупция при изпълнението на проектите. .\r\nОт декември 2010 година по принцип стачките в Унгария са обявени за  незаконни, което стана чрез изменение на така наречения \"Закон за  стачките\". Тези промени означават, че стачките по принцип са разрешени в  дружества, свързани с правителствената администрация чрез поръчки за  обществени услуги. Изменението не важи за професионални групи, които  нямат такова право - например полицаи, медицински персонал и  ръководители на въздушното движение. Проблемът се корени другаде -  главно в процента служители, които трябва да участват в общото гласуване  относно стачките, за да придобие той легитимност – до 70%. Тогава  решението относно законосъобразността на стачките се взема от съд за  трудови спорове, който е изцяло подчинен на държавата. През 2011 година  бяха подадени девет заявления за разрешение за провеждане на стачка. В  седем случая те бяха отхвърлени, без да бъде посочена причина - две от  тях бяха обработени, но вземането на решение се оказа невъзможно.", "date": "2018.09.12", "title": "Решено: ЕП поиска спешни действия от Европейския съвет срещу Орбан"}
{"url": "https://www.actualno.com/europe/evrodeputatite-odobriha-spornata-direktiva-za-avtorskoto-pravo-news_694447.html", "text": "   Така парламентът, Европейската комисия и Съветът на ЕС продължават тристранните преговори по текста.     Решението беше взето с 438 гласа \"за\", 226 \"против\" и 39 \"въздържал се\".   Припомняме, че новата директива притесни мнозина, конкретно заради чл. 11 и чл. 13 от текстовете.\r\nСъгласно чл. 11, ако в дигитална среда си доставчик на услуга и използваш авторско произведение \"от пресата\" и го правиш с търговска цел т.е. печелиш пари от това, Промяната стана известна като \" \". Изрично обаче се посочва, че няма право на заплащане, ако става въпрос само за позоваване на информация чрез хипервръзка.  Чл. 13 пък касае изключително разпространителите на видеосъдържание. Доставчиците на онлайн услуги трябва да осигуряват недостъпност при евентуален опит за споделяне на авторски продукт, за който няма лицензионно споразумение. Съгласно текста, , . Припомняме, че в момента защитен от авторско право материал може да бъде качен например в YouTube, като материалът бива блокиран само след изричен сигнал на носителя на авторското право към платформата за видеосподеляне. Затова и сега има сериозни опасения, включително от българския евродепутат Момчил Неков, че разработването на алгоритми за \"опазване на авторското право\", каквато е концепцията в случая, ще доведе до цензура.   ", "date": "2018.09.12", "title": "Евродепутатите одобриха спорната директива за авторското право"}
{"url": "https://www.actualno.com/balkani/sydyt-v-kipyr-otloji-deloto-za-falita-na-olimpik-news_694452.html", "text": "         Причината - според съда е нужна по-добра информираност на всички заинтересовани и потърпевши от фалита на застрахователната компания.   Припомняме, че \"Олимпик\" обяви принудително ликвидация преди месец, като засегнатите български клиенти бяха около 200 хил. Това доведе до оставката на зам.-председателя на Комисията за финансов надзор (КФН) Ралица Агайн.\r\nСъдията по делото е разпоредил днес до началото на октомври в Официалния вестник на Кипър и в един кипърски всекидневник да бъде публикуван искът за ликвидация на \"Олимпик\", който бе внесен от Службата за контрол на застрахователните компании към Министерството на финансите на Кипър на 10 август, за да могат повече хора да се запознаят с него. Ако след това възникнат възражения, те могат да бъдат предявени на заседанието на 17 октомври.  На заседанието е била представена и номинацията за постоянен ликвидатор на компанията. Предложението на най-големия кредитор – кипърския Гаранционен фонд, е за Павлос Накузи, сегашен временен ликвидатор. Срещу кандидатурата му не е имало възражения, тя се приема от Застрахователния надзор и се очаква той официално да бъде назначен от съда на следващото заседание.   Едва след като решението на съда за обявяване на \"Олимпик\" в ликвидация бъде обнародвано в Официалния вестник на Кипър, започват да текат сроковете за подаване на исковете от кредиторите, съобщава радиото.", "date": "2018.09.12", "title": "Съдът в Кипър отложи делото за фалита на \"Олимпик\""}
{"url": "https://www.actualno.com/viewpoint/s-marinov-nachelo-kakvo-shte-stane-s-mvr-news_694402.html", "text": "  „Реформите ще бъдат еволюционни, а не революционни“, каза преди два месеца подалият оставка министър на вътрешните работи Валентин Радев. Днес фразата спокойно може да бъде променена така: „Реформите ще бъдат никакви“. Номинацията на Младен Маринов за нов шеф на МВР дава достатъчно основания за подобно заключение. И то не толкова заради самата личност - въпреки че от години медийни публикации го свързват с различни известни имена, последното сред които е това на Делян Пеевски; и въпреки че той бе един от ръководителите на операцията с „белия автобус“ от нощта на 23 юли 2013, при която полицията атакува с палки мирно протестиращи граждани пред парламента.     Но по-важно от всичко това е посланието, което отправя точно такъв избор на министър. Първо, Маринов е полицай от системата, направил кариера именно в статуквото, което трябва да бъде променено. От подобна фигура не може да се очаква да бъде вдъхновител на реформи, защото той е успял точно в това МВР. Второ, за реформи трябват политическа воля и политическа подкрепа, а бъдещият министър на вътрешните работи не е политик. Това не е прецедент в последните години, но нито един от неговите предшественици не олицетворява в по-голяма степен това, което хората все още наричат „милиционер“. И трето, вече няма време за реформи - година и половина от мандата мина, а и идва година на два редовни избора. Досегашният министър беше обещал до края на годината да подготви поредните промени в Закона за МВР. „Ще има структурна реформа, а е възможно и обединение на дирекции“, гласеше обещанието. Заявената цел е „цялостна реорганизация на дейността и структурите на министерството, за да се повиши ефективността им“. Преди по-малко от месец МВР обяви обществена поръчка за над 1 милион лева за външен функционален анализ на ведомството. По поръчка на Министерството на финансите Световната банка изготви доклад за състоянието на МВР, който разкри очевидното - неадекватна структура от миналото, дублиране на звена, разхищение на средства, все повече разходи за издръжка и никакви инвестиции в модернизация.  Докладът препоръча областните дирекции да бъдат намалени от 28 на 7; каза, че броят на полицаите е достатъчен, но разпределението не е ефективно; и констатира, че в сравнение с другите страни от ЕС доверието на българите в тяхната полиция е на дъното. Валентин Радев създаде очакването, че този доклад и бъдещият функционален анализ ще са в основата на обещаните законодателни промени. „Продължаваме напред с все по-бързо темпо“, каза Младен Маринов при първата си изява след обявяването на номинацията му. Историята обаче показва, че няма място за оптимизъм.    Проблемът с МВР накратко звучи така - харчи много пари, а не върши достатъчно работа. Парите са над 1,1 млрд. лева годишно, от които почти всичко отива за заплати и осигуровки, а от годините на зрелия социализъм структурата не е помръднала, с малки изключения, разбира се. Преди две години ГЕРБ се зае да реформира поне социалните привилегии на служителите на МВР, за да освободи ресурс за истинска борба срещу престъпността. Тогавашният министър Румяна Бъчварова се сблъска със съпротива както вътре в системата, така и в Народното събрание, където част от нейните предложения бяха блокирани включително с помощта на председателя на парламентарната група на същата партия и бивш вътрешен министър Цветан Цветанов. Част от идеите все пак бяха приети, защото Бъчварова съумя да мобилизира политическа подкрепа.    В края на 2017 депутатите блокираха съществена част от административната реформа в МВР - създаването на \"Център за предоставяне на услуги\", който да поеме неприсъщи дейности като издаване на лични документи и регистрация на превозни средства, за да остане ресурс за борбата срещу престъпността. Този път досегашният министър Валентин Радев не съумя да мобилизира политическа подкрепа.   „Аз досега съм работил в професионална среда, сега ще ми се наложи да се сблъскам с политически проблеми“ - с тези думи самият бъдещ министър Младен Маринов описа много точно ситуацията. Министърът трябва да е политик, а той не е. Всеки досегашен опит за някаква промяна е съпровождан от протести на полицаи, които веднъж дори напуснаха зоната на нормалното и заприличаха на метеж. И всеки път властта отстъпва пред протестиращите полицаи. Бъдещият министър е част от тези хора и едва ли ще застане на различна позиция. Така начело на МВР идва човек, от когото може да се очаква да брани статуквото, но не и да реформира. А статуквото в МВР е това: свободно падане. Все повече разходи, все по-малко ефективност, все по-ниско доверие. Когато не се противопоставиш на тази реалност, само ускоряваш свободното падане. : Иван Бедров, ", "date": "2018.09.12", "title": "С Маринов начело: какво ще стане с МВР?"}
{"url": "https://www.actualno.com/crime/po-deloto-arabadjievi-sa-izzeti-oshte-polovin-milion-leva-news_694393.html", "text": "   Парите са намерени при проверка на автомобил в Бургас на на 11 септември.     Банкнотите били в хартиени пликове, носени от двама от пътуващите, в колата. Установено е, че едно от лицата, у което са намерени над 298 000 лева, изтеглени от банка, е пряко свързано с управлението на едно от инкриминираните дружества по досъдебно производство - захарния завод \"Кристал\" в Пловдив. У друго лице е намерена и иззета сумата от 200 000 лв.   Задържани за 24 часа по Закона за МВР са трите лица, иззет е и автомобилът, с който са се придвижвали. В края на август при акцията на прокуратурата в хотелите на Ветко Арабаджиев \"Маринела\" в София и \"Марица\" в Пловдив бяха открити и иззети над 10 млн. лв. в брой.\r\nВетко Арабаджиев и съпругата му Маринела са обявени за общодържавно издирване, а единият им син е обвинен за пране на пари и след като беше пуснат временно от ареста, вчера беше задържан отново.  ", "date": "2018.09.12", "title": "По делото \"Арабаджиеви\" са иззети още половин милион лева"}
{"url": "https://www.actualno.com/america/sasht-vojskite-ni-njama-da-napusnat-sirija-dokato-ne-si-svyrshat-rabotata-news_694458.html", "text": "  Американските войски няма да се изтеглят от Сирия, докато не си свършат работата там, заяви говорител на Пентагона, подчертавайки, че все още има много какво да се върши в разкъсваната от конфликт страна – например унищожаването на „Ислямска държава“ и гарантиране сигурността на сирийския народ.     „Ще започнем да променяме силите ни в Сирия, когато ИД бъде победена и бъде установена сигурност за сирийския народ. Все още има много какво да бъде направено. ИД все още не е победена“, каза говорителят на Пентагона Ерик Пахън в интервю за в. „Хюриет“, цитирано от БГНЕС.   Неговите коментари бяха в отговор на въпроси за това, че САЩ са променили политиката си към Сирия и са решили скоро да не се изтеглят от тази страна. Информациите се базираха на изявление на Джеймс Джефли, специален представител на държавния департамент за Сирия, който миналата седмица направи обиколка на региона, която включваше Израел, Йордания и Турция.\r\nБяха цитирани думите на Джефри, че разположените край река Ефрат американски войски ще продължат да стоят в Сирия, подчертавайки, че „новата политика е, че ние няма да се изтегляме до края на годината... Това означава, че не бързаме.“  „Разбирам, че това означава, че президентът Доналд Тръмп има нова стратегия...това е точно същото нещо, което казваме и това, което той е казвал през цялото време. Президентът не е казал: \"войските ни ще останат там до края на годината.\" Той каза \"много, много скоро\". Това е, по което работим\", заяви Пахън.   \"Все още има много работа. Абсолютно нищо не се е променило. Президентът каза това и ние казахме, че е основано на условията. Самият президент каза, че няма да бъдем обвързани с предварително определен или произволен график. Ще направим промени, когато постигнем напредък \", добави той, докато разясняваше кога войските ще бъдат изтеглени от Сирия.\r\nПо отношение на турските обвинения, че САЩ отлагат прилагането на сделката за Манбидж, в съответствие с която Отредите за защита на народа (ОЗН) трябваше да се изтеглят от града, Пахън даде обяснения с комплексността на този въпрос. „Това не е просто. Искаме д сме сигурни, че правим правилното нещо за сигурността на всички, както за нас, така и за турските войници, както и за населението на Манбидж“, каза говорителят на Пентагона.    По неговите думи турски войски няма да влязат в този град в обозримо бъдеще.", "date": "2018.09.12", "title": "САЩ: Войските ни няма да напуснат Сирия, докато не си свършат работата"}
{"url": "https://www.actualno.com/music/fenomenalnijat-ara-malikjan-otnovo-u-nas-news_694390.html", "text": "        Виртуозният цигулар Ара Маликян се завръща за втори концерт в София. Ще го гледаме тази есен на 1 ноември в зала 1 на НДК. Миналата година през февруари той  напълни до последното място зала 1 на НДК и зрителите останаха като омагьосани след срещата си с неговото изкуство. Тогава, прочутият испански цигулар с арменска кръв, разказа за първи път невероятната история на своята цигулка. Неговият музикален разказ плени публиката. Ара и десетте музиканти на сцената с него приеха дългите и нестихващи  аплаузи като ясен сигнал и обещаха да се върнат отново.\r\n За годината, изминала след  първия софийски концерт Ара Маликян предприе огромно световно турне. Той не спира да пътува и да печели фенове с яркия си и екстраординарен талант, със спиращите дъха емоционални изпълнения и прекрасния си контакт с публиката. Маликян продължава да разказва историята за цигулката, родена в Модена и пропътувала до Ливан, за да попадна в неговите момчешки ръце. Разказът му е  музикално пътешествие през времето, и през пространството. Той свири и кара цигулката ту да плаче, ту да се смее, увлекателно преминавайки през всички възможни музикални  жанрове, през различни стилове и мелодии - класически и собствени произведения. Но винаги на езика на емоциите и с майсторството на виртуозния изпълнител.\r\nАра Маликян е роден през 1968 г. в Бейрут, Ливан.  Баща му е арменец и цигулар любител, от когото малкият Ара се учи да свири главно в духа на ливанските музикални традиции. На 12 години той вече има солидна подготовка, а на 15  е най-младият студент в музикалното училище в Хановер, където е специално поканен да учи със стипендия от германското правителство. Реалността, в която попада в Германия надминава очакванията му – неговите усилия да просперира в академичната музикална среда му носят бърз успех. По-късно продължава обучението си в музикалното училище в Лондон, като в същото време получава уроци от преподаватели като Франко Гули, Руджеро Ричи, Иври Гитлис и членовете на  Alban Berg квартет.  След живота си в Лондон Ара избира за свой постоянен адрес Испания, където вече близо 20 години намира повече топлина и слънце, които истински  импонират на темпераментния му характер. Популярността му носи нови успехи и гениалният изпълнител е канен не само да концертира, но и да записва за саундтраци от филми на Педро Алмодовар, работи и за култовата испанска група \"Чамбао\".\r\nМайсторството на виртуоза  не оставя  равнодушен нито един зрител по света. Чрез музиката си Ара Маликян изявява  богатата си душевност. Той изпълнява  всички големи класически произведения за цигулка, като уменията и артистичността  му се проявяват не само в по-различната тяхна трактовка, но и носят много по-голям емоционален заряд. Той свири главозамайващо добре не само класиката, но и музиката на други култури - на Близкия изток (арабска и еврейска), на Централна Европа (цигански и Klezmer), на Аржентина (танго) и Испания (фламенко).    Музикалният гений е продал 100 хиляди копия от концерта си на \"Четирите годишни времена\" на Вивалди. Високо ценени от публиката му са изпълненията на сонатите на Шуман. Сред по-нестандартните му изяви, с които влиза в противоречие с установените норми в света на класическата музика, е концертът му с фламенко китариста Хосе Луис Монтен. Ара Маликян е носител на високи призове  в множество конкурси, сред които са първи награди като  \"Феликс Менделсон\" в  Берлин, Германия  и \"Пабло Сарасате\",  \"Николо Паганини\" (Генуа, Италия),  \"Родолфо Lipizer\" (Гориция, Италия) и много други.\r\nКонцертът му в България с неговата група е организиран от продуцентска компания „БГ Саунд Стейдж\".", "date": "2018.09.12", "title": "Феноменалният Ара Маликян отново у нас"}
{"url": "https://www.actualno.com/music/bg-vintage-s-pyrvi-kluben-koncert-spektakyl-na-30-ti-septemvri-news_694397.html", "text": "  След изключителния успех и огромен интерес към премиерното издание на концерт-спектакъла на в края на м. май, на става домакин на първото им клубно шоу с начален час      На сцената на най-добрия клуб за жива музика, талантливите музиканти официално ще представят и първата си авторската песен , която от месец звучи в националния радио ефир и се радва на изключително позитивни отзиви. Пиесата е създадена специално за проекта от в духа на градската винтидж култура.\r\nИдеята за възраждане на градската песен, създадена в периода 30-те - 90-те години на 20-век, по нов и модерен начин, завладя сърцата на всички докоснали се до това вълшебно музикално пътешествие и спечели верни фенове на проекта.   „Това е музикален спектакъл изпълнен с много красиви мелодии, поднесени по един силно емоционален начин и с доза чувство за хумор“, споделя музикалният директор и съосновател на проекта Мишо Йосифов.\r\nПроектът, който обединява минало, настояще и бъдеще, и свързва няколко поколения професионални музиканти, утвърдени и тепърва изгряващи, е по идея на Михаил Йосифов, Вера Шандел и Елисавета Петрушева, които от години работят за популяризирането на красивата музика и винтидж културата в България.  Целта им е чрез да възродят красотата на българската музика и да дадат поле за изява на по-младите музикални таланти.\r\nПо време на клубното шоу на ще прозвучат пиеси на Йосиф Цанков, Петър Ступел, Емил Димитров, изпълнявани през годините от Мими Николова, Васил Найденов, Йорданка Христова, Георги Минчев и много други.    На на сцената в Sofia Live Club ще се качат Велека Цанкова, Ганиела Ганева, Ицо Любенов (вокали), Момчил Косев (вокал и китара), Иван Йорданов (саксофон), Исак Бенбасат (пиано), Светлин Стайков (бас), Виктор Викторов (барабани). Водещи фигури ще са внукът на Йосиф Цанков, тромбонистът Велислав Стоянов, и музикалният ръководител Михаил Йосифов (тромпет и диригент).\r\nБИЛЕТИ за първия клубен концерт-спектакъл на цени от 15 и 20лв. могат да бъдат закупени в мрежата на Eventim и партньорските каси: SOFIA LIVE CLUB, OMV, щанд EVENTIM - The Mall, Билетен център НДК и др. Специално намаление ще има за ученици и пенсионери, като цената за тях ще е 10лв.\r\nПоради огромния интерес и останалите извън залата хора на първото издание, се препоръчва предварителното закупуване на билети.    ", "date": "2018.09.12", "title": "BG Vintage с първи клубен концерт-спектакъл на 30-ти септември "}
{"url": "https://www.actualno.com/smolyan/eksplodira-apartament-v-rudozem-povreden-e-i-avtomobil-news_694412.html", "text": "        На 11 септември, около 13,25 часа в родопския град на улица „Бук“ е възникнал пожар на първи етаж на триетажна жилищна сграда.   Жилището, което е избухнало, е собственост на 60-годишен мъж. От експлозията е унищожено домашно имущество, прозорци и врати. Има нанесени материални щети на паркиран в съседство лек автомобил \"Мицубиши Спейс стар\".\r\nПредполагаема причина за пожара е  неправилно боравене с газови уреди.  Пострадали хора няма, уточняват от полицията. Сградата е спасена от пожарната в Рудозем.  ", "date": "2018.09.12", "title": "Експлодира апартамент в Рудозем, повреден е и автомобил"}
{"url": "https://www.actualno.com/society/ban-se-syglasi-za-chastichno-otdeljane-na-nimh-news_694457.html", "text": "  Общото събрание на БАН изрази съгласие за . Това обяви на пресконференция ръководството на Българска академия на науките, предаде БГНЕС.     През 2018 г. в БАН се разви конфликтна ситуация, започнала като недоволство от страна на НИМХ от разпределението на годишната бюджетна субсидия, и ескалира до искане за отделяне на Института. Според ръководството на Академията провежданата кампания петни името на институцията и представлява заплаха за нейната цялост като национален изследователски център.\r\n„ , което означава пряко договаряне на техния бюджет, включващ цялата оперативна, научна дейност и всички средства, необходими за заплати, да бъдат договаряни директно с Министерски съвет. Да фигурира в отделен ред в бюджета на БАН. Това беше отхвърлено и така се стигна до решението на Общото събрание (ОС) от 10 септември“, припомни проф. Евелина Славчева, председател на Общото събрание на БАН.   Решението съдържа няколко точки – ОС на БАН дава своето съгласие за частично извеждане на НИМХ в нова структура, която ще бъде създадена от Министерски съвет. „Обяснихме много точно какво означава частично, за да няма спекулации. “, подчерта още проф. Славчева.  Остава за решаване важният въпрос обаче, след като НИМХ излезе от БАН, към коя структура да премине. Сред възможните варианти са Министерство на образованието и науката и Министерство на околната среда и водите. „ “, шегува се проф. Лъчезар Аврамов от ОС на Академията.\r\nОт ОС на БАН са категорични – бюджетната субсидия за тази година не ощетява НИМХ. След разговори между премиера Бойко Борисов с представители на ОС бе постигнато споразумение, в което една от токите бе за отпускане на допълнителна субсидия от 15 млн. лева към бюджета на БАН. Споразумението задължава академията обаче да разпредели тези средства между звената въз основа на оценката на научната им дейност, съгласувани с министъра на образованието и науката.   Според направените разчети годишната субсидия на НИМХ за 2018 г. е 8 791 144 лв., т.е. с над 1 млн. лв. (13.5%) по-висока от тази за 2017 г. От ОС на БАН отричат твърдението, че заплатите в НИМХ по категории служители са по-ниски от тези в останалите институти.     Припомняме, че в края на миналия месец ръководството на БАН прекрати мандата на проф. Христомир Брънзов като директор на НИМХ. Според него отстраняването му е свързано с неговата подкрепа за протеста на синоптиците и хидролозите от последните месеци, които настояват институтът да се оттегли на БАН. Синоптиците вече са провели няколко протеста и заплашват да спрат да изготвят прогнозата за времето, ако исканията им не бъдат изпълнени. По време на пресконференцията проф. Бойко Славчев, член на ОС на БАН, оповести информация, свързваща бившият директор на НИМХ проф. Брънзов, с 3 търговски фирми. „Сред целите на проваления финансов одит беше да се установи дали НИМХ с директор проф. Христомир Брънзов е влизал в търговски отношения с фирмите на бизнесмена Христомир Брънзов и при какви условия“, посочват още от БАН.", "date": "2018.09.12", "title": "БАН се съгласи за частично отделяне на НИМХ"}
{"url": "https://www.actualno.com/sciencelogy/apple-predstavja-novite-modeli-iphone-news_694349.html", "text": "         Представянето започва в 20 часа българско време. На сцената се очакват три нови смартфона.   Обновена версия на iPhone X с 5,8-инчов екран, по-бърз процесор и подобрени камери. Най-вероятно устройството ще се казва iPhone Xs.\r\nПо-голяма версия на миналогодишния iPhone X с близо 6,5-инчов екран. Това ще бъде един от най-големите телефони в масова продажба и ще бъде с около един инч по-голям от iPhone 8 Plus. Вероятно името на устройството ще бъде iPhone Xs Max.  Третият телефон - нова по-евтина верния са iPhone X - може да е хитът сред новите продукти на компанията. Той ще бъде с 6,1-инчов екран с технология LCD вместо OLED. Ръбовете ще са алуминиеви, а не от неръждаема стомана и ще се предлага в няколко цвята. Името евентуално ще бъде iPhone Xr.   В поканата за събитието, изпратена до медиите в края на миналия месец, е използван доста златистият цвят, което разпали спекулации, че компанията планира да пусне наследник на iPhone X в златисто, отбелязва Ройтерс.\r\nМакар iPhone да се очертава като главната атракция на събитието днес, растящият бизнес на Apple със също ще заеме своето място на сцената. Компанията планира да пусне нови смартчасовници Apple с по-големи екрани, които се простират почти от ръб до ръб, показвайки повече информация. Обновяването ще бъде най-значителната промяна за смартчасовниците на Apple от пускането им на пазара през 2014 година.    Очаква се появата и на обновен iPad Pro, като това ще бъде едно от най-големите обновявания на таблета от години. Новият iPad ще бъде по-бърз и ще има по-дълъг живот на батерията.   ", "date": "2018.09.12", "title": "Apple представя новите модели iPhone"}
{"url": "https://www.actualno.com/crime/85-godishen-shofior-blysna-dete-v-ajtos-news_694351.html", "text": "   Това съобщиха от полицията в Бургас.     Инцидентът е станал на 11 септември около 14.40 часа на кръстовището на айтоските улици \"Места\" и \"Георги Кондолов\".   Поради движение с несъобразена скорост при преминаване в участък на пътя, край който има деца, водачът на лекия автомобил с инициали Т.В. (85-годишен от Айтос) блъска детето – пешеходец (на 6 години от Айтос), което получава натъртвания в областта на дясната колянна става.\r\nМомченцето е прегледано и освободено за домашно лечение, без опасност за живота.  ", "date": "2018.09.12", "title": "85-годишен шофьор блъсна дете в Айтос"}
{"url": "https://www.actualno.com/actualno/edinstvenijat-goljam-brat-kojto-trjabva-da-gledate-news_694399.html", "text": "  Тъй катo голямата тъпня ВИП брадър, шестваща по екраните цяло десетилетие, обработваща и без това склонното към ескейпизъм телевизионно население, започва с нов и гръмък сезон, ние ще се откажем от виталния въпрос \"кой влезе в Къщата\", а ще се върнем към корените на това нещо: Джордж Оруел. Оруел използваше Големият брат като реален образ, но и метафора за тоталитарен паноптикум, всевиждащо око, което наблюдава всичко и всички, за да не кривват от системата и да се държат в робска зависимост. Е, Оруел позна принципа, но не и средството - не насилствената власт, а дългото въже на ентъртейнмънта, е онова, което е вплетено около несвободата. Вземете часовете, похарчени средно на глава от населението в гледане на риалити, умножете ги по загубата на коефициент за интелигентност при всеки епизод и ще се получи едно загадъчно число, което маркира тъкмо онова пропиляното време и умствен заряд, които иначе биха вдигнали революции, реставрирали обществен ред, създали гражданска енергия. Новата тоталитарна власт е всъщност идеята за тоталитарен ентъртейнмънт: реалността е в пет новини за катастрофи, които по естествен път преливат към леко бъбрене, тежко напиване от ВИП-ове и авторитатен дикторски глас, който обявява съдбовността на станалото. Разказвачът на безсмислието е пълен с истории.     Когато стартира нещо толкова боклучаво, е редно да осъществим и някаква контраатака, да си представим точно обратното. То също може да бъде развлекателно, интересно, утопично. Например: \r\nПредставете си телевизионен флашмоб, в който, както има Часът на земята, в който трябва да си угасиш лампите, така и се взема масово решение за изключване на телевизора. Най-подходящият момент: разбира се, първият епизод на брадъра. Там, в студиото, се потриват ръце. Водещите минават през пудра и сценична треска, продуцентите се облизват нетърпеливо за очакваните парични постъпления, десетте секунди реклама са стигнали космически суми, а от чужбина ще дойде онзи известен, който е отдавна изветрял на Запад, но сега може да монетизира остаряването си в по-изостанали страни, в които обаче все пак могат да се намерят 200 000 долара за едно шумно посрещане. На компютрите върви брояч в реално време, който засича броя на включените телевизизори, а ПР отделите трескаво подготвят вечния материал, в който се казва, че милион и половина са гледали пилотния епизод на ВИП брадър, а това е ебаси готиното постижение, много хора, много народ. \r\nВ един момент обаче нещо става с брояча. Числото започва стремглаво да се спуска надолу. Техниците са убедени: бъг, повреда. Обаче не: всичко с компютрите е наред. Просто телевизорите са започнали да се изключват един по един. Пилотният епизод на ВИП брадър е гледан от 53 души, които са като онези двама отличници, дето винаги остават в клас, когато всички са се наговорили да избягат. Падат се по трима души на вип. И пак по толкова на рекламите за нова кола, ипотечен кредит, свежи тампони и сайт за залагания.  На следващата сутрин предстои скандал. Шефовете на телевизиите са в паника. Изгубени са, по общи сметки, около половин милион за реклами, оборудване, хонорари на виповете, да не говорим за най-важното: изгубен е Светия рейтинг. Какво да пуснем по телевизора? Някой плахо предлага: \"Меланхолия\" на Ларс фон Триер. Ти ебаваш ли се, пич? Къде сте зомбирани фенове, къде сте жадни за зрелища маргинали, къде сте хора, на които животът върви толкова зле, че единственото, което ви остава е да пуснете телевизора и да клокочите с нас в помийната яма? Уважаеми зрители? Преуважаеми, свръхуважеми, издоявани и стригани, хубавичко монетизирани зрители?   \r\nА далеч по-сериозно е сред политическия елит. Там в централите отдавна се знае, че има нещо твърде общо между броя на риалити публиката и броя на пуснатите бюлетините. Пропукала се е изрядната стадна пропорция, която държи статуквото така както гърбовете на четирите слона държат Света на диска в историите на Тери Пратчет. Нещо става и не е на добре. Дикторски глас: Никой не наблюдава Големият брат.    Брат, това не е на добре.  Райко Байчев ", "date": "2018.09.12", "title": "Единственият Голям брат, който трябва да гледате"}
{"url": "https://www.actualno.com/faces/kalin-iliev-mechtaja-za-svjat-v-kojto-vlastta-ne-stypva-vyrhu-choveshkoto-lice-news_694258.html", "text": "  Калин Илиев е писател и драматург, чиито последни две книги и се превърнаха в бестселър. Разказвани с дълбок литературен език, но с мощни политически послания, историите проследяват завръщане на емигрантите в измислената страна Нулия (метафора за България, но не само). Там те влизат в сблъсък с властта на одиозни фигури, носещи прозвищата на Вълка, Плъха и много други, в които могат да бъде разпознат не само конкретния ни политически елит, но нещо много по-важно: душевни типажи, характери, структури на личността.    Калин Илиев е известен още с пиесите \"Ключът\", \"Пикльото\", \"Границата\", \"Как се гони страх\", \"Приказка за обърканото царство\", \"Приказка за края\", \"Голямата мама\", \"Максимално\" - като драматург има 30 театрални постановки в страната и повече от 20 в чужбина. Текстовете му са превеждани на английски, гръцки, китайски, македонски, немски, румънски, руски, словашки, словенски, сръбски, украински, френски, чешки. Ето какво заяви писателят пред            Не се приемам за пророк, а за мечтател.  Ричард Бах казва: \"Когато имаш мечта, Бог ще ти даде и шанса да я осъществиш\". В този смисъл навярно силните ми мечти са се слели  с мечтите на много други хора, това е акумулирало мощна енергия и съм получил шанса да видя отчасти осъществена мечтата си. Но както виждаме от резултата, това съвсем не е достатъчно. Не спирам да мечтая все същото, което мечтаят светлите умове от Просвещението насам - просветено, почтено управление, а не власт на шайка примитивни наглеци с инстинкт на хищни  зверове. Не спирам да мечтая за пряка демокрация, в някаква форма разбира се. Не спирам да мечтая за възвръщане на Суверена в неговите пълномощия - в момента пропастта между хората и властта е катастрофа. И се надявам отново да се слеят моята и много други мечти. Особено важен е личният пример, ако трябва и от саможертвата на един човек - с честен поглед, вдигнато чело, ум, достойнство и мисъл за обществото. Не говоря за никого конкретно, не говоря за месия, а за онзи личен пример, който заразява масите.\r\nНа въпроса ви. Какво ще се случи в следващите година-две напред. Ще има различни опити на властта да запази заграбеното и не само това, да ни довърши като народ - от предсрочни избори до програмен кабинет. Но изходът е само един - изритване на бунището на всички досегашни партии и прочие алчни негодници. А това, както вече съм писал, може да стане само когато се обединят всички емигранти - вътрешните (всички ние сме от тях) и външните, които са извън страната. Само тогава ще има необходимата критична маса енергия за истинска промяна. Ако това не се случи, не изключвам и дори мечтая да се намери друг начин на премахване на одиозните фигури, включително и физически. Поне това, но все е нещо, нали?      Това не са министри, а част от глутницата. Щом се налага, ще бъдат жертвани, ако трябва и разкъсвани ритуално, а месото им подхвърляно по хребетите на привидното ни правосъдие. Може и да бъдат жертвани всички, до един. Важното е Вожда да оцелее. Какво цитиране, какви статистики? Това не е дори нечленоразделно говорене. Това сладострастно ръмжене няма никаква логика, никакъв рационален смисъл. Целта на това ръмжене не е дори да ни заблуди, това отдавна не е възможно, а да ни приспи. Да ни приспи завинаги, а ако не може завинаги, поне за още малко.   Говорим за Вожда, нали? Удивен съм, че не само придворните така наречени \"медии\", но дори и някои сравнително нормални журналисти съзират в тези подтичвания в съседните държави някакви политически, държавнически постижения. Такива постижения може да очакваме от истински държавник и човек, от личност образована и издигната, уважавана първо в страната си, след това в съседните страни, а накрая в Европа. Привидните похвали, усмивки в чужбина или по посолствата не са нищо повече от дипломатическо лицемерие. Та кой може да приеме на сериозно персона с подобно тъмно минало и излъчване на селски тарикат? В случая нашият герой се опитва да прикрие своите вътрешни пропадания и провали с трескави движения и нови заклинания. Международни заклинания. Впрочем, за да се случват подобни аномалии, заслуга имат и така наречените \"европейски политици\". Излишно е да ги изброяваме. Само един пример. На какво повече прилича Жан Клод Юнкер - на палячо или на сериозен европейски политик? Нашата страна наистина е остров - на отчаянието и безвремието. Късметът ни е, че сме толкова зле, че дори емигрантите не желаят да остават тук. Това е причината за нашето \"спокойствие\". И още една причина да не пропусна - младите продължават да напускат, енергията на страната изтича. Откъде да дойде безпокойствието, от което впрочем силно се нуждаем. Как беше:\"Само циганите я карат до края\". Става дума за песен, но това управление не е ли една постоянна чалга. Подаването на оставка и връщането отново на власт са  селски хитринки, които минават по две причини. Преобладаващо наивен народ и ГЕРБ - машина за избори, за купуване на избори. Заклинанието на властта е: ето, отиваме си, защото сме чувствителни и обидчиви, но пак печелим, защото настоявате да се върнем, ерго ние сме, други няма. Първо - тогава имаше два типа протести. И зад двата стояха политически пари и структури, те яхнаха народното недоволство. И второ, тези, които тогава стояха зад гражданското недоволство и му наливаха енергия, и леви, и десни, сега го играят по друг начин. Политическа ламбада. Да не забравяме, стана дума вече, че активните хора продължават да напускат страната. Да не забравяме, че когато няколко пъти излъжат обществената енергия, хората престават да вярват и протестират. А това е именно целта - на нищо да не се вярва, към нищо да се стремим, да сме обезверени, да не сме народ, а мърша, както е казал класикът. Що се отнася до Босия, убеден съм, че има и други като него, това са онези искри, скрити в пепелта, от които неочаквано лумва огън. От такива хора можем само да се учим на гражданска доблест. Думите едва ли в случая имат някакво значение. Нито дефинициите. Едни хора плащат на други хора, за да внушават на народеца наш това или онова с една единствена цел - поредното заклинание, в случая против събуждане. Тоест, преходът, такъв или онакъв, свърши. Бедните сте бедни, богатите сме богати. Това е положението. Спете. Надявам се тази българска общност в чужбина все по-активно да изживява неволите на своите братя и сестри в България. Надявам се тя да наприви категорична крачка за гражданска активност, така, както емигрантите от измислената страна Нулиа го правят в книгиге ми. Но за да се осъществи такъв акт на масово връщане на емигранти и смяна на политическата система в страната ни, са нужни две неща. На първо място - достойни водачи, а не поставени лица, чиято цел е да дискредитират поредната надежда за промяна. И на второ - нужно е хиляди хора да се откажат за малко от своята кариера там, навън, да имат възможността да предприемат такъв поход. Това са трудни решения и в моите романи те се случват, защото това е литература, това е литературна мечта. Но кой знае, може тази мечта, както вече се случи в Румъния, да се случи и у нас. Това ще бъде е една невероятна литературна мистификация - един сюжет от романите ми се превръща в действителност. Впрочем и двата романа \"Пролетта на емигпрантите\" и \"Морфо\" имат активни читатели сред българските емигранти в чужбина. Тази бразда е в самия мен. Уча се да живея с нея, като първо я разбера и приема, като се развивам непрекъснато. Трудно ми е да давам рецепти, ако кажа едното, ще накърня другото - в себе си, приятелите си, идеите си. Объркан съм, признавам. Ще призная и още нещо - в такива случаи предпочитам да използвам писателското си \"скривалище\" - задавам въпроси като вас. Днес пирамидата е обратна. Помислете - войните сега са повече от тогава, но няма такива масови антивоенни движения. Защото протестите се правят от младите. А младите, изтощени от компютрите и смартфоните, днес са по-големи конформисти от старите. Старите пък, поради удължаване продължителността на живота,  не искат да остаряват и да се оттеглят, карат втора и трета младост. Това от своя страна създава проблем на младите, защото старите заемат работните им места, свалят гаджетата им  с чековите си карти и скъпи джипове и други такива. Пълна бъркотия, само ЛСД-то и сексуалната революция са си на мястото. А сега сериозно. Днес повече от всякога ни е нужен нон-конформисткият дух и каузата на онези изпълнени с противоречия години. Писателят не може да не се съобразява с динамиката на живота. Аз самият се стремя не само да участвам както в литературата и театъра, така и в света на интернет публицистиката. Но това не трябва да става с компромиси по отношение на дълбоките тонове и високите прозрения, които са истинската цел на творчеството. На 16 септември имам премиера на \"Как се гони страх\" в Драматично-куклен театър Шумен. Оригиналът на текста е във вид на приказка и със заглавие \"Приказка за обърканото царство\". Предстои до месеци да излезе в самостоятелна книга в Москва, а от тази есен влиза в учебните бакалавърски и магистърски програми на дисциплината „Литература за деца” във факултета за Начална и предучилищна педагогика на Софийския университет „Св. Кл. Охридски”. През ноември очаквам премиера на \"Пикльото\" в Нов театър НДК, а през декември премиера на \"Голямата мама\" в Киев. Догодина ще бъда включен в издание на сборник пиеси във Варшава, а \"Пролетта на емигрантите\" и \"Морфо\" ще бъдат издадени в Сащ и Канада. Работи се и по премиера на опера-мюзикъл по \"Пролетта на емигрантите\" в Париж. Този път няма да Ви скандализирам, за съжаление. Струва ми се, че е за предпочитане да се радваме на мига, вместо да търсим упование в бъдещето. Не виждам особено основание за това и причините са поне две. За едната - за ненаситната Власт - говори Оруел: \"Ако искате да си представите картина на бъдещето, представете си ботуш, който е стъпил върху човешко лице и остава завинаги там\". И втората причина - идва отмъщението на природата, която убиваме алчно и с настървение; имам предвид засилващите се природни катаклизми. Но това е в глобален план. В по-близко бъдеще можем разбира се да потърсим надежда и радост от живота. Но тя не може да се реализира без активното ни участие. Ето две предложения. Първото - сваляне на правителството и промяна на политическата система. Второто - засаждане на дърво. Няма нищо сложно, нали? Райко Байчев ", "date": "2018.09.12", "title": "Калин Илиев: Мечтая за свят, в който властта не стъпва върху човешкото лице"}
{"url": "https://www.actualno.com/politics/ministerskite-ostavki-shte-se-glasuvat-utre-no-oshte-ne-sa-vneseni-news_694353.html", "text": "   Това обяви председателят на Народното събрание днес в отговор на питане на социалистите.     Проект с предложение за смени в кабинета все още не е внесен в парламента от премиера Бойко Борисов. Тримата министри подадоха оставки по негово искане след тежката катастрофа край Своге, в която загинаха 17 души.   За нови министри се очаква да бъдат предложени депутатът от ГЕРБ Петя Аврамова, която да оглави регионалното министерство, зам.-министърът на икономиката Александър Манолев, който да поеме транспорта, както и главният секретар на МВР Младен Маринов, който да оглави същото министерство.", "date": "2018.09.12", "title": "Министерските оставки ще се гласуват утре, но още не са внесени"}
{"url": "https://www.actualno.com/america/sasht-obmisljat-sankcii-sreshtu-kitaj-zaradi-ujgurite-news_694398.html", "text": "  Държавният департамент на САЩ обяви, че е силно загрижен от „все по-тежките репресии“ срещу мюсюлманското малцинство в северозападния китайски Синдзян-уйгурски автономен регион, докато администрацията на президента Доналд Тръмп предполагаемо подготвя санкции срещу високопоставени китайски официални лица и компании, свързани с нарушения на човешките права. Това пише електронното издание на британския вестник The Guardian, цитирано от агенция \"Фокус\".     Китайската кампания за „тежък удар“, която се провежда като контратерористична операция, е довела, както твърди изданието, до арестуването на повече от един милион души, основно етнически уйгури, казахи и други членове на малцинствата. Според The Guardian те са държани в тайни лагери. „Дълбоко разтревожени сме от все по-тежките репресии, не само срещу уйгурите, но и срещу казахите и други мюсюлмани в този китайски регион“, заяви говорителят на Държавния департамент Хедър Науърт по време на пресконференция, повтаряйки опасенията, изразени през последните месеци, от високопоставени официални лица във Вашингтон.   В края на август група американски конгресмени поискаха от държавния секретар Майк Помпео и министъра на финансите Стивън Мнучин да наложат санкции на седем китайски официални лица, включително на председателя на клона на Китайската комунистическа партия в Синдзян-уйгурския автономен регион Чен Куангуо, който провежда репресиите. От Вашингтон са заявили, че ограничителните мерки все още се обсъждат.\r\nАмериканското правителство обмисля да наложи санкции на китайските компании, които са замесени в изграждането на лагерите и системите за наблюдение на уйгурите.  ", "date": "2018.09.12", "title": "САЩ обмислят санкции срещу Китай заради уйгурите"}
{"url": "https://www.actualno.com/asia/rusija-predloji-na-japonija-skluchvane-na-miren-dogovor-do-kraja-na-godinata-news_694363.html", "text": "  Руският президент Владимир Путин предложи на пленарната сесия \"Далечния Изток: Разширяване на границите на възможностите\" в рамките на Икономическия форум, сключване на мирен договор между Русия и Япония преди края на годината, без предварителни условия.     \"Седемдесет години водим преговори. Премиерът на Япония Шиндзо Абе каза: Дайте да сменим подхода. И ето каква идея ми хрумна: нека да сключим мирен договор - не сега, но до края на годината - без никакви предварителни условия\", каза Путин.   Четвъртият Източен икономически форум се провежда между 11-13 септември, припомня БГНЕС.", "date": "2018.09.12", "title": "Русия предложи на Япония сключване на мирен договор до края на годината"}
{"url": "https://www.actualno.com/politics/mediana-sriv-v-rejtinga-na-borisov-6-samo-za-mesec-news_694359.html", "text": "        Въпреки това ГЕРБ продължава да е първа политическа сила и води на БСП с Резултатите са срещу на сто.   Кризата във властта от последния месец най-сериозно обаче е усетена при от електоралния си потенциал в рамките на месец. Сега те получават 6,6%.\r\nЗасега ДПС се утвърждава като трета политическа сила, като събира 9 на сто подкрепа сред избирателите.  \"Воля\" продължава стремглаво да губи симпатизанти и вече е под 2%.\r\nДесните са извън парламентарния борд, но като съвкупност \"Демократична България\"(2%), Реформаторски блок (1,6 на сто) и СДС (0,6) влизат в НС, при едно условие – да се обединят.   Единственият политик от ГЕРБ във властта, чийто рейтинг не се е понижил в последните месеци, е столичният кмет . Най-сериозен е ударът върху премиера . , зам.-председателят на партията е с минус 3 на сто.    Над половината от избирателите (55%) заявяват, че е възможно да гласуват за хипотетичните и .\r\nАко шоуменът влезе в политиката със своя формация, към този момент за него биха гласували 29,3%, а ако държавният глава измени на Столетницата и реши да играе соло, получава подкрепа от 41,8 на сто от избирателите. \"Тези избиратели очевидно търсят политическа алтернатива вън от основните политически играчи и тяхното поведение при едни избори е непредвидимо. В този смисъл твърденията на президента, че едни избори ще възпроизведат съществуващата в момента картина, не почиват на познаването на обществено-политическите нагласи в обществото\", настояват социолозите от \"Медиана\".    От данните им става видно още, че само за три месеца хората, които считат, че е добре , . Към момента разликата между тези, които биха желали пълен мандат за правителството (37%) и желаещите то си отиде предсрочно (29%) е само 8 на сто.\r\nСпада и общата оценка на работата на кабинета (\"Среден\" – 3.29), като за сравнение през май месец тя е била отново \"Среден\", но тогава 3,44.   и се увеличава песимизмът по отношение на непосредственото бъдеще за българина.\r\n\"Вероятно, влияние оказват и очакванията за покачването на цените на енергоносителите в зимния период\", заключават социолозите.   ", "date": "2018.09.12", "title": "\"Медиана\": Срив в рейтинга на Борисов - 6% само за месец"}
{"url": "https://www.actualno.com/curious/nova-lubov-za-tezi-3-zodii-prez-2019-news_694365.html", "text": "  Дали това ще бъде вашата година на любовта или не зависи от много фактори и един от тях е зодията ви. Въпреки всичко енергията на 2019 е много положителна и ще донесе любовен подарък за всеки.          Звездите ви вещаят истинска любовна трансформация тази година! В романтичен план ще има много и сериозни промени за вас и сегашния ви партньор. Възможно е да срещнете нов човек, който да промени света ви. Месец след месец ще се чувствате все по-щастливи и на върха на емоциите си, защото сърцето ви ще е окрилено от импулсите на любовта.      Ще се срещнете с най-голямата си любов през тази година! Дали тази връзка ще бъде дълга и успешна или ще бъде възпрепятствана от различни трудности и проблеми - зависи само и единствено от вас. Вие и само вие ще движите колелото на тези отношения. В любовен план ще усетите няколко сътресения, които биха ви изкарали извън равновесие, но това ще са моменти състояния.     В последно време не се чувствате като себе си в отношенията си с партньорите ви. Има нещо, което ви пречи да покажете истинската си същност и да отворите сърцето си изяло. През тази година романтичният ви свят ще се промени тотално, защото ще срещнете човек, който ще ви научи на много в любовта и ще ви дари с куп красиви емоции и незабравими моменти.   ", "date": "2018.09.12", "title": "Нова любов за тези 3 зодии през 2019   "}
{"url": "https://www.actualno.com/smolyan/vlagat-11-mln-lv-v-pytja-srednogorci-rudozem-po-bylgaro-grycka-programa-news_694364.html", "text": "   Проектът се съфинансира от Програмата за трансгранично сътрудничество „ИНТЕРРЕГ V-A Гърция – България 2014-2020 г.“ и националния бюджет, чрез Европейския фонд за регионално развитие, съобщиха от Агенция „Пътна инфраструктура“ (АПИ).     Ремонтът на пътя, който е подход към бъдещия граничен контролно-пропускателен пункт Рудозем-Ксанти, е разделен на два участъка.\r\nПървият е с дължина около 3,8 км. Започва в края на Средногорци и завършва в началото на кв. „Койнарци“ в Рудозем.\r\nВторият участък е близо 3,2 км, започва от кв. „Койнарци“ и завършва след кв. „Освобождение“ близо до бензиностанцията     Рехабилитацията и реконструкцията на 7-километровия път ще бъде изпълнена от консорциум „РУДОЗЕМ ГФ 2016“ ДЗЗД с участници „Галчев инженеринг“ ЕООД и „Фармвил“ ЕАД. Стойността на договора е 10 691 928,85 лв. с ДДС, а срокът за изпълнение е 16 месеца.\r\nСтроителният надзор ще бъде осъществен от „Пътинвест инженеринг“ АД с договор за 220 574,40 лв. с ДДС. Авторският надзор е на „Илия Бурда“ ЕООД, чийто договор е за 1 200 лв. с ДДС.    Участъкът от път II-86 от Рудозем до границата с Гърция е изграден в периода 2005-2008 г. по Програма ФАР-ТГС. Извършена е реконструкция и ново строителство на отсечка с дължина около 9,8 км, която завършва малко преди площадката на бъдещия ГКПП „Рудозем“.   Отново по Програма ФАР-ТГС е изпълнена рехабилитация и частична реконструкция на път II-86 в участъка Соколовци - Смолян - Средногорци.\r\nВ програмен период 2007-2013 г. със съфинансиране от Програмата за европейско териториално сътрудничество Гърция - България 2007-2013 г. бяха рехабилитирани 14 км от път II-86 в отсечката между Чепеларе и Соколовци.\r\nСега, освен ремонта на 7-те км между Средногорци и Рудозем е предвидено и изграждането на 2,6 км обходен път на Рудозем, който ще преминава по съществуващи улици на града и по нов терен. В момента се провеждат тръжните процедури за избор на изпълнител и строителен надзор.\r\nПровежда се и процедура за избор на изпълнител, който да построи самия граничен пункт с близо 1 км път до него.   ", "date": "2018.09.12", "title": "Влагат 11 млн. лв. в пътя Средногорци-Рудозем по българо-гръцка програма"}
{"url": "https://www.actualno.com/crime/izdirva-se-2-godishno-dete-ot-peshtera-news_694408.html", "text": "  За общодържавно издирване е обявено 2-годишно момченце от Пещера.     Сигнал за изчезналото дете – Михаил Чиков, подали неговите близки в ранния следобед на 26 август т.г. Според данните същия ден то и негово приятелче си играели в края на квартал „Едиверен“, където живеят - труднодостъпна местност, обрасла с гъста непроходима растителност в склона на планината, откъдето е изчезнало.   Незабавно с телеграма на ГД „Национална полиция“ детето било обявено за издирване, стартирали и действията по неговото установяване, които продължават и в момента. В издирването са ангажирани полицаи, включително и полицейски кучета, пожарникари, горски работници, работещи в общинската администрация, доброволци от туристическото дружество, жители на квартала, но до момента момченцето не е открито.\r\nПо случая е образувано досъдебно производство, действията се провеждат под наблюдението на Окръжната прокуратура в Пазарджик.  Михаил Чиков е слабо дете, с къса кестенява коса, било е облечено със синя тениска, къси дънкови панталони и сини сандали.   Хората, които разполагат с допълнителна информация за момченцето, могат да сигнализират на тел.112 или в най-близкото поделение на МВР.", "date": "2018.09.12", "title": "Издирва се 2-годишно дете от Пещера"}
{"url": "https://www.actualno.com/crime/doklad-prestypnostta-v-bylgarija-prodyljava-da-narastva-news_694403.html", "text": "   Това сочи годишният доклад за дейността на прокуратурата, който беше подкрепен от мнозинството в Народното събрание.     Документът отчита, че високите нива на престъпност са свързани с бедността, обезлюдяването на малките населени места и високата вътрешна миграция към големите градове.   Последният доклад на прокуратурата сочи още, че за миналата година разкриваемостта на престъпленията е близо 44 %, което е с близо четири на сто по-малко спрямо 2016. Главният прокурор Сотир Цацаров отчете два основни проблема, превърнали се в трудно преодолими фактори за забавяне на досъдебното производство.\r\n\"Чакането на експертизи е един от основните фактори, които причинява забавянето на досъдебното производство. Необходимо е предприемане на мерки на обучение на разследващите полицаи\".  Главният обвинител призова за изменение в Наказателния кодекс за корупционни престъпления в частния сектор, търсене на имунитет срещу свидетелстване за тежки престъпления, СРС-та да могат да се използват и при разследване на престъпления против финансовата, данъчната и осигурителната система и възможността за по-продължителното им прилагане само при организирани престъпни групи. От опозицията в лицето на БСП гласуваха \"въздържали се\" по доклада на Прокуратурата. Филип Попов хвърли вината за данните в доклада върху управляващите.   \"И се запазва криминогенната обстановка в България - безработица, бедност, битова престъпност. Не искате да промените този модел на управление, но за България той е пагубен\".\r\nДвата доклада за дейността на съдилищата бяха отложени за обсъждане заради неявяване на председателя на ВКС Лозан Панов въпреки, че беше извикан да се яви в пленарната зала.    ", "date": "2018.09.12", "title": "Доклад: Престъпността в България продължава да нараства"}
{"url": "https://www.actualno.com/asia/papa-francisk-shte-poseti-japonija-prez-2019-g-news_694409.html", "text": "  Папа Франциск съобщи, че възнамерява да посети Япония през 2019 г., ставайки първият понтиф, който го е правил след Йоан Павел II.     \"Бих искал да съобщя намерението си да посетя Япония през следващата година\", каза папата на група японци по време на аудиенция във Ватикана. \"Надявам се да мога да изпълня това желание.\"   Папата посрещна делегати от благотворителната асоциация \"Теншо Кенохо Шисетсу Кеншокай\", отбелязвайки посещението на четирима млади японски мъже, придружени от йезуитски мисионери през 1585 г., съобщи БГНЕС.\r\nАржентинският понтиф многократно е заявявал, че смята да посети Япония. Той е искал да работи като мисионер там в младежките си години, но операция на белите дробове осуетява плана му.  ", "date": "2018.09.12", "title": "Папа Франциск ще посети Япония през 2019 г."}
{"url": "https://www.actualno.com/society/krizata-v-nimh-sinopticite-si-iskat-imotite-ot-ban-news_694336.html", "text": "   От следващия вторник Националният институт по метеорология и хидрология (НИМХ) може да спре работа, няма и да се прави прогноза за времето. Причината - липса на ръководство в Института. От БАН заявиха по-рано, че търсят заместник на вече бившия директор на НИМХ проф. Христомир Брънзов.      През последните месеци системно нямаше финансови средства, на няколко пъти те бяха осигурени от МОН, което помогна да не спираме работата си. Но в момента ситуацията е свързана с юридически казус - няма кой да разписва документите и ние не можем да извършваме нито плащания, нито експертизи, обясни синоптикът Орлин Георгиев в ефира на БНТ.   Част от нашите имоти действително се водят към БАН, но те са направени с държавни средства. Освен това, те са дадени като активи и пасиви на структури на НИМХ преди да влезе в БАН, заяви синоптикът по темата за материалната база на Института.\r\n\"Законът за БАН казва, че имоти може да се трансформират или чрез решение на Общото събрание, или чрез законодателни промени. Което значи, че законодателната власт трябва да се намеси. Ние не искаме нищо в повече, искаме тези имоти, на които си вършим работата\", каза Георгиев.  По думите на му НИМХ е на последно място по заплати, а учените в структурата извършват специфична дейност, тъй като имат различно отношение на ниво научен и технически персонал, в сравнение с останалите звена към БАН.   Проблем с нормалното изпълняване на работните си задължения имат и синоптиците от клона на НИМХ във Варна, заяви Вяра Рафайлова, ръководител сектор \"Прогнози\" в Института в морската столица.\r\nПредседателят на БАН акад. Юлиан Ревалски поясни, че е поканил общото събрание на учените в НИМХ да направи и други предложения за човек, който да е от техните среди. Акад. Ревалски посочи, че ще се предостави безвъзмездно материалната база на НИМХ, като изрази убеденост, че Общото събрание ще гласува за това.     ", "date": "2018.09.12", "title": "Кризата в НИМХ: Синоптиците си искат имотите от БАН"}
{"url": "https://www.actualno.com/asia/putin-nie-znaem-koi-sa-zapodozrenite-po-sluchaja-skripal-namerihme-gi-news_694361.html", "text": "  Руският президент Владимир Путин заяви, че руските власти знаят самоличността на заподозрените в случая \"Скрипал\". \" \", каза Путин, цитиран от РИА Новости, на пленарна сесия на Източния икономически форум.      припомня, че в Солсбъри на 4 март бившият офицер на ГРУ Сергей Скрипал, осъден по-рано в Руската федерация за държавна измяна, и дъщеря му Юлия бяха отровени, което предизвика международен скандал. Лондон вярва, че руската държава е замесена в отравянето с веществото А234, но Москва категорично отрича. Британската прокуратура на 5 септември повдигна обвинения срещу двамата руски граждани Петров и Боширов по четири случая, включително опитите за убийство на Скрипал и британския полицай Ник Бейли.    Междувременно в рамките на пленарната сесия на форума \"Далечния Изток: Разширяване на границите на възможностите\" - без предварителни условия. \"Седемдесет години водим преговори. Премиерът на Япония Шиндзо Абе каза: Дайте да сменим подхода. И ето каква идея ми хрумна: нека да сключим мирен договор - не сега, но до края на годината - без никакви предварителни условия\", заяви Путин.\r\nПо време на речта си на пленарното заседание стопанинът на Кремъл се изказа . „Светът и глобалната икономика днес все по-често се сблъскват с нови форми на протекционизъм и с различен вид бариери, които в последно време се изостриха рязко и растат безконтролно. Базовите принципи на търговията, конкуренцията, икономическата взаимна изгодност девалвират и, за съжаление, се рушат и стават заложници на идеологически подходи и краткосрочни политически цели“, констатира руският държавен глава.  „Гледаме на това като на сериозно предизвикателство пред цялата световна икономика и особено за динамичното развитие на Азиатскотихоокеанския регион и неговото лидерство“, подчерта Путин. Той е убеден, че \"нашият регион може и в бъдеще да постига високи темпове на ръст и да остане ключов участник в световната икономика. Той трябва да запази духа на икономическа свобода и да бъде пространство на делова инициатива, без санкции, забрани и политически пристрастия“.   Руският лидер отбеляза, че, „включвайки чуждестранни партньори в съвместните проекти в Далечния Изток, Русия действа на основата на прагматизма, рационалното мислене и взаимната изгода и иска честната конкуренция на инвеститорите да нарасне и те да имат възможност да реализират своите проекти в Далечния Изток на Русия, да побеждават най-добрите делови предложения, които ще донесат голяма печалба, което е и основната цел на всеки бизнес“.\r\nПутин напомни, че в този регион „вече работят компании от Казахстан, Индия, Виетнам, Австралия, Нова Зеландия и много други страни – много различни по своите интереси, традиции, култура, политическо устройство, международни задължения и приоритети“. „За всички – искам да подчертая това, именно за всички предприемачи – ние създаваме равни условия за успешна и ефективна работа“, увери президентът на Русия, пише още агенция \"Фокус\".    Четвъртият източен икономически форум се провежда в дните 11-13 септември във Владивосток.", "date": "2018.09.12", "title": "Путин: Ние знаем кои са заподозрените по случая \"Скрипал\", намерихме ги"}
{"url": "https://www.actualno.com/kardjali/dete-postrada-tejko-sled-padane-ot-kolelo-news_694414.html", "text": "  Дете на 9 години с тежка травма на корема след падане и удар в една от дръжките на колело. Направените изследвания показват, че момчето има разкъсване на черен дроб и кръвоизлив в коремната кухина, съобщиха от областната болница в Кърджали.     Сформиран е спешен екип от д-р Александър Милчев и д-р Петко Калчев,анестезиолозите д-р Стоян Петков и д-р Владимир Йорданов, които извършват тежка операция.   Детето е поставено под активни интензивни грижи и наблюдение. В резултат на бързата реанимация е възстановена кръвозагубата и състоянието му е стабилизирано. В момента момчето се възстановява в хирургично отделение. То е контактно и в добро състояние, допълват още от лечебното заведение.\r\nТова е вторият тежък случай на пострадало с велосипед дете за последните две седмици.  Преди дни друго момче на 14 г. е прието със сериозен вътрешен кръвоизлив и разкъсване на далака вследствие падане от колело.Това е наложило спешна операция за отстраняване на далака, направена от д-р Петко Калчев в екип с анестезиолога д-р Диана Димитрова. Момчето е изписано в добро общо състояние.   Наблюдава се зачестяване на случаите с деца, преминали през травматологично и хирургично отделение на болницата в Кърджали с различни травми и наранявания след инциденти при падане от колело през август и началото на септември.", "date": "2018.09.12", "title": "Дете пострада тежко след падане от колело"}
{"url": "https://www.actualno.com/sofia/chast-ot-jk-mladost-3-v-sofija-ostava-bez-voda-news_694194.html", "text": "  „Софийска вода” временно ще прекъсне водоснабдяването в някои части на столицата на 12 септември 2018 г. (сряда), съобщиха от пресцентъра на дружеството.     Във връзка с ремонтни работи на ул. „Полк. Владимир Серафимов“, ж.к. „Младост“ 3, се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Филип Аврамов“, ул. „Владимир Сарафов“, ул. „Свето Преображение“ и ул. „Жечо Гюмюшев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред бл. 346.   Във връзка с подмяна на сградно водопроводно отклонение в кв. „Център“, район „Средец“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на ул. „Стефан Караджа\", от ул. „Георги С. Раковски\" до ул. „Дякон Игнатий\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кузман Шапкарев“, на ъгъла с ул. „Стефан Караджа“.\r\nВъв връзка с изграждане на сградно водопроводно отклонение на ул. „Христо Ботев“, с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Христо Ботев“, ул. „Заводска“, ул. „Васил Левски“, бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“, на кръстовището с ул. „Христо Ботев“.  Във връзка с подмяна на сградно водопроводно отклонение на ул. „Милан Делчев“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\n- ул. „Милан Делчев“;   - ул. „Планинско цвете“ от ул. „Милан Делчев“ до ул. „Емборе“.    При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“, на кръстовището с ул. „Милан Делчев“.\r\nВъв връзка с подмяна на сградно водопроводно отклонение в кв. „Република“2, се налага спиране на водоподаването от 09:00 до 15:00 часа на клиентите на „Софийска вода”, живеещи в района на ул. \"Салвия\" и ул. \"Живите камъчета\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Салвия\", на ъгъла с ул. \"Живите камъчета\".   Във връзка с изграждане на уличен водопровод на ул. „Проф. Иван Дуйчев“, ж. к. „Бъкстон“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на ул. „Проф. Иван Дуйчев“, между ул. „Симеон Радев“ и ул. „Витошко лале“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев“, на кръстовището с ул. „Проф. Иван Дуйчев“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството.", "date": "2018.09.12", "title": "Част от ж.к. \"Младост\" 3 в София остава без вода"}
{"url": "https://www.actualno.com/health/kak-da-predotvratite-problemite-s-kojata-sled-brysnene-news_694265.html", "text": "  Несъмнено най-лесният и бърз начин за премахване на окосмяването е бръсненето, но то често има неприятни последствия. Кожата се възпалява, появяват се малки пъпчици и кожата започва да пари. Използването на самобръсначка е обаче и най-евтиният начин. Ако не искате да заменяте този метод с друг, а просто да се отървете от проблемите след използването му, сте на точното място. Сега ще разберете как да успокоявате кожата си след бръснене по различни начини.      -  има един много странен, но в същото време ефективен начин, чрез който да премахвате окосмяването базупречно и да се радвате на изключително мека и нежна кожа след това, а именно балсамът за коса. Повечето дами само мокрят зоната преди да започнат бръсненето. Закупете си възможно най-евтиния балсам и вместо само вода, нанасяйте и него преди бръснене. След това кожата е изключително мека и нежна. - най-лесният и достъпен начин е с бебешка пудра, която мигновено успокоява зоната. Тя е създадена да се грижи за нежната бебешка кожа, съответно действието и върху нашата също е благоприятно. Тя ще предпази от зачервяване и възпаление. - нанася се директно върху кожата. Със своите антимикробни и противовъзпалителни свойства, пчелният мед успокоява кожата, омекотява и я изглажда. Нанесете върху зоната и оставете да подейства около 10-15 минути. След това добре отмийте с хлада вода. Уверете се, че медът ви е истински, тъй като в протиен случай  определено няма да има същия ефект върху кожата ви.      - веднага след бръсненето следва парене и зачервяване. За да уравновесите температурата на зоната, можете да нанесете студен компрес, който много бързо ще успокои кожата ви. – това  растение е подарък за кожата ви. То е изключително ефикасно при подобни кожни проблеми, тъй като я успокоява и подхранва в дълбочина, благодарение на силните антиоксиданти, които съдържа. Трябва само да извлечете гела от листата на растението и директно да нанесете. След като изсъхне отмийте с хладка вода. - бръсначката ви е за смяна, но точно в този момент нямате време да ходите до магазина и трябва да действате бързо - остатъчно е само да имате вазелин. Премахнете окосмяването по познатия ви начин и веднага след това намажете с вазелин, за да може клетките на кожата ви да се хидратират и регенерират.    ", "date": "2018.09.12", "title": "Как да предотвратите проблемите с кожата след бръснене?"}
{"url": "https://www.actualno.com/healthy/predlagat-vyvejdaneto-na-zadyljitelna-zdravna-zastrahovka-news_694310.html", "text": "  Въвеждане на задължителна здравна застраховка. Това предвиждат промени в здравноосигурителния модел у нас, подготвени от Mинистерството на здравеопазването. Документът все още не е официално публикуван, информира .     Осигуровката от 8%, която сега отива в Здравната каса, ще се запази, но се въвежда допълнителна, която ще е задължителна и ще отива в застрахователите. Касата ще плаща лечението до определена сума, всичко над нея ще се поема от съответния застраховател.   Здравният министър преговаря с представителите на различни организации в опит да ги убеди в идеите си. Най-общо казано, предлага се освен вноската за здраве, която правим сега, да има и още една. Тя ще отива в застрахователните. Размерът ѝ няма да зависи от дохода ни, а ще се определя спрямо възрастта, пола и региона, пише в документа.\r\nЕксперти казват, че идеята парите за здраве да не се  управляват само от Касата е добра, но така разписана, поражда твърде много въпросителни и е спорно дали може да заработи, още повече пък успешно. Здравното министерство е направило примерни сметки, които показват, че вноската за застраховката ще е около 12 лева на месец. Изчисленията обаче са направени на база цените на клиничните пътеки, по които лекуват болниците. Не са взети предвид разходите за лекарства например.  Реалният размер на вноската ще се определи от застрахователя, който няма да има право да отказва задължителна застраховка. С предложените промени се въвежда т. нар. „критична линия” – сумата, до която Касата и пациентът ще си  поделят плащането, а над нея ще плаща изцяло застрахователят.   В примерните сметки за „критична линия” се посочват 700 лв.  – ако лечението е до тази сума, 85 на сто от нея ще плати Касата, 15 на сто – пациентът. Ако лечението е по-скъпо, всичко над нея ще се поема от застрахователя. Ако пациентът е ползвал някакви екстри, ще плаща за тях кеш или за сметка на нарочна доброволна застраховка.\r\nЗасега остават много въпроси без отговор, например кой ще сключва задължителните застраховки за хората, които сега държавата осигурява, като децата и пенсионерите например. Експертите казват, че така разписана, идеята на практика означава, че Касата ще плаща евтиното лечение, а скъпоструващото ще е изцяло за сметка на застрахователите. Специалистите са критични и за това, че липсват разчети за риска и за резервите, които трябва да формират дружествата и за това как ще се случи тази промяна.    Очаква се днес здравният министър да запознае кабинета с идеите си по време на заседанието на Министерския съвет, а по план те трябва да заработят от 2020 г.   ", "date": "2018.09.12", "title": "Предлагат въвеждането на задължителна здравна застраховка"}
{"url": "https://www.actualno.com/europe/polsha-objavi-imeto-na-novija-predsedatel-na-vyrhovnija-syd-news_694326.html", "text": "  Властите в Полша обявиха във вторник името на новия председател на Върховния съд, предава АФП.     Варшава опитва да прокара съдебна реформа, която според опозицията в страната, както и според редица висши дейци на Евросъюза, подкопава върховенството на закона, предаде БГНЕС.   Брюксел, полската опозиция и неправителствени организации са на мнение, че реформите на управляващите от Право и справедливост (ПиС) са по същество намеса на изпълнителната власт във функциите на съдебната система.\r\nЕдна от основните точки от реформата, която беше приета от парламента на 3 април тази година, е намаляването на пенсионната възраст за висшите магистратите от 70 на 65 години, което ще засегне 27 от всички 73-ма съдии от Върховния съд.  Председателят Малгожата Герсдорф, която вече навърши 65 години, отказва да напусне поста си, въпреки че така нарушава закона. Тя твърди, че трябва да изпълни мандата си до 2020 година, независимо, че по закон е вече пенсионер. Герсдорф обяви намерението си да излезе в отпуск и да назначи по време на своето отсъствие за временно изпълняващ длъжността Йозеф Ивулски.   Президентът на Полша обаче не прие нейните аргументи и във вторник Дариуш Завистовки за временно изпълняващ длъжността председател на Върховния съд.\r\nБрюксел започна процедура срещу Полша за нарушаване върховенството на закона, заплаши да спре финансирането по редица европейски програми, както и да активира член седми от договора за ЕС, който предвижда лишаване на страната от право на глас.    От дясната ПиС настояват, че съдебната реформа има за цел борба срещу корупцията и премахване на комунистическото наследство в закостенялата система.   ", "date": "2018.09.12", "title": "Полша обяви името на новия председател на Върховния съд"}
{"url": "https://www.actualno.com/politics/v-programata-na-ms-vlizat-dokladi-za-pytnata-bezopasnost-i-nacionalna-nauchna-programa-news_694301.html", "text": "  На редовното си заседание Министерският съвет ще приеме доклади на Държавно-обществената консултативна комисия по проблемите на безопасността на движението по пътищата. Докладите ще бъдат за безопасността на движението по пътищата през периода 2011-2016 г. и през 2017 г.     Ще се възложи да бъде внесен в Министерския съвет проект на решение за одобряване на мерки за ограничаване на пътнотранспортния травматизъм до 2020 г. Министрите ще приемат и доклад за касовото изпълнение на Консолидираната фискална програма за първото полугодие на 2018 г. Ще бъде разгледан проект на решение за одобряване проект на Закон за изменение на валутния закон.   Кабинетът ще одобри национална научна програма, както и преобразуване на Факултета по начална и предучилищна педагогика в структурата на Софийския университет „Св. Климент Охридски“ във Факултет по науки за образованието и изкуствата.\r\nМинистрите ще одобрят допълнителни трансфери по бюджетите на общините за 2018 г. за стипендии за образователни резултати на общинските училища. Предстои да се разгледа доклад за одобряване позицията на България за провеждане на преговори и подготовка на проект на междуправителствено споразумение между България и Гърция, уреждащо данъчното третиране на проект „Междусистемна газова връзка Гърция – България“ (проект IGB).  Кабинетът ще одобри и годишния отчет за дейността на Държавен фонд „Земеделие“ и Разплащателната агенция за 2017 г.   ", "date": "2018.09.12", "title": "В програмата на МС влизат доклади за пътната безопасност и национална научна програма"}
{"url": "https://www.actualno.com/cinema/edinajset-bylgarski-filma-na-cinelibri-2018-news_694352.html", "text": "  Пет игрални и шест документални български филма ще могат да гледат зрителите на кино-литературния фестивал CineLibri 2018. Част от продукциите са литературни адаптации, други са вдъхновени от постиженията на бележити артисти, а две от тях стават повод за написването на книги, които ще се появят на пазара през 2019 г.     За първи път в конкурсната програма на CineLibri влиза българско заглавие – става дума за филма омнибус „8 минути и 19 секунди“, който се състои от шест късометражни новели, претворяващи разкази от сборника „И всичко стана луна“ на Георги Господинов. Изключително емоционален проект, който обединява усилията на едни от най-талантливите и любопитни български режисьори: Кристина Грозева, Петър Вълчанов, Любомир Младенов, Надежда Косева, Теодор Ушев, Владимир Люцканов. Сред фестивалните заглавия на 2018 г. е „Безкрайната градина“ на Галин Стоев. Създаден по мотиви от пиесата „Приятнострашно“ на Яна Борисова, филмът е дебют в игралното кино на един от най-големите ни театрални режисьори и представлява съвременна градска драма, под чиято повърхност пулсират невидими светове и се раждат неочаквани чувства. Спряган като „поетичен жест към зрителя” и като най-нежната българска кинотворба, „Безкрайната градина“ заслужено беше удостоен с наградата на Съюза на българските филмови дейци по време на фестивала „Любовта е лудост” във Варна.  В паралелната програма на CineLibri присъства и режисьорът Петър Попзлатев с филма „Аз съм ти, Адриана”, ефектна екранизация по „Роман без заглавие” на Димитър Димов и „Адриана“ на Теодора Димова. Неочакваната среща на една студентка и възрастна жена, чието минало е изпъстрено със събития, някои от които драматични, се оказва съдбовна. Ролите са поверени на звездни актьори като Жанет Спасова, Ирмена Чичикова, Деян Донков, Захари Бахаров, Ованес Торосян, Владимир Пенев, Михаил Билалов. В рамките на фестивала ще се състои среща с екипа, а самият филм ще бъде излъчен на лентово копие, което го прави една от последните български кинопродукции, които съществуват и на такъв носител.    Четвъртото издание на CineLibri оказва чест на най-гледания български филм за 2017 година – „Възвишение“ на режисьора Виктор Божинов. Лентата е екранизация по хитовия роман на Милен Русков, удостоен с Европейска награда за литература. Последният филм на Николай Волев също е част от българския фестивален модул. „Извън пътя” разказва историята на 55-годишния драматург Стефан, който търси творческо вдъхновение сред природата, но го открива в лицето на 19-годишната Салия, чиято стремителност и жизнелюбие са заразителни. Тяхната смущаваща платонична връзка се движи по ръба на бръснача и причинява страдание на дългогодишната съпруга на Стефан, актрисата Лидия. Премиерата на филма у нас се състоя почти едновременно с излизането на книгата на режисьора – „Девствената проститутка”, която светкавично се нареди сред най-търсените заглавия на пазара.    По случай 100-годишнината от рождението на един от най-великите филмови стилисти на всички времена – Ингмар Бергман, CineLibri организира изискана галавечер в зала „България” на 13 октомври, съпроводена с филмова музика, почерпка и много празнични изненади. В рамките на честването ще се състои премиерна прожекция на документалния филм „Лив Улман и къщата на спомените“ - парченца живот, подредени от журналиста Георги Тошев и оператора Румен Василев. Приветствайки каузата на фестивала, за първи път легендарната норвежка актриса, която тази година навършва 80, отваря малката си ваканционна къща край Осло, за да посрещне снимачен екип, при това български! В прегръдката на природата и спомените Лив намира покой, връща се към вълнуващи роли и срещи, белязали живота й, към всички онези неизбледняващи шедьоври, които са я променили. Това е първото българско филмово заглавие с участието на музата на Бергман.   Както подчертахме в началото, две от документалните продукции, намерили място в тазгодишната програма на CineLibri, стават повод за написването на книги. Едната от тях е уебсериалът „Да се изгубиш нарочно“ (2018), дело на нашумелите влогъри Крис Захариев, Ясен Атанасов и Анастас Шипков. Необичайно приключение, което показва България такава, каквато никога не сте я виждали. Другото заглавие е „Червено, твърде червено“ (2018 ) на младото дарование Божина Панайотова. След 25 години във Франция тя се връща в България с камера в ръка и едно съмнение: ами ако родителите й са сътрудничили на Държавна сигурност? Така се ражда този дълбоко личен филм, оценен високо на Берлинале и предизвикал майката на Божина да напише книга, която се очаква на българския пазар през 2019 г.\r\nФестивалът предвижда и три документални филма, посветени на знакови български личности: „Симон срещу страха (Случаят Варсано)” на писателя Георги Тенев, филм за гениалния български поет и преводач Валери Петров и за Иглика Василева, изтъкната преводачка от английски език, отличена с множество награди.\r\nCineLibri 2018 ще се проведе от 10 до 24 октомври и ще предложи над 300 прожекции, 45 актуални кинопродукции, много специални гости, събития и емоции. Тематичен фокус тази година е красотата на любовта във всичките й форми, което обяснява и мотото: „Любов между редовете”.", "date": "2018.09.12", "title": "Единайсет български филма на CineLibri 2018"}
{"url": "https://www.actualno.com/asia/sasht-otnovo-preduprediha-asad-da-ne-izpolzva-himichesko-oryjie-news_694325.html", "text": "  Министърът на отбраната на Съединените американски щати Джим Матис подчерта във вторник, че сирийският президент Башар Асад е бил много сериозно предупреден да не прибягва до употреба на химическо оръжие при предстоящата офанзива в провинция Идлиб, предава АФП.     „Режимът на Асад“ вече два пъти беше атакуван от САЩ, след като беше обвинен в употреба на химическо оръжие. През последните дни официални представители от различни нива на американската администрация предупредиха, че ще последва трета атака в случай, че Асад прибегне до употребата на забранени вещества срещу антиправителствените сили, които са се окопали в Идлиб.   „Ние наблюдаваме отблизо режимът на Асад в Идлиб, който там получава подкрепа от иранците и руснаците“, заяви Матис пред репортери в Пентагона.\r\nСпоред него при предишното американско нападение през април 2017 година Асад е понесъл тежки загуби, предаде БГНЕС.  „Тогава той загуби около 17% от остроносите си самолети“, каза Матис като имаше предвид руските военни самолети на въоръжение в Сирийските военновъздушни сили.   „Той е предупреден и ще видим дали е помъдрял“, добави ръководителят на Пентагона.\r\nПровинция Идлиб е една от последните значителни територии, които все още се намират в ръцете на противниците на сирийското правителство. От началото на септември Сирийската арабска армия и нейните съюзници засилиха бомбардировките и артилерийския обстрел срещу окопалите се там бунтовници.    ", "date": "2018.09.12", "title": "САЩ отново предупредиха Асад да не използва химическо оръжие"}
{"url": "https://www.actualno.com/books/vikingite-idvat-news_694070.html", "text": "  Издателство „Дамян Яков“ има удоволствието да представи на Вашето внимание „Викингите идват!“от популярния вече и в България съвременен детски писател от Финландия Маури Кунас.     Запознайте се със снажните викинги и техните стройни моми! Славата на безстрашните и неудържими мореплаватели от Севера се разнесла чак до бреговете на Англия още през 793 г., а историите за техните приключения вълнуват и малки, и големи дори и в наши дни.   В духа на старите саги на северните народи Маури Кунас разказва осем шеговити истории за викингите от ония времена. Представя ни много легендарни герои, като например Гунар от Овнешкия фиорд, който се перчел с героичните си подвизи, берсерка Ерик, който ненавиждал да му викат мамино синче, проницателното момиче на име Досетливата Óса, а също и Ягодка, която мучала от носталгия по дома.\r\nВпуснете се в приключението на своя живот! Същевременно ще се запознаете с проверени исторически сведения за живота, обичаите, корабите и къщите на викингите.  Книгата е предназначена за деца между 4 и 12 годишна възраст.   Преводът от фински е на Росица Цветанова.        ", "date": "2018.09.12", "title": "Викингите идват!"}
{"url": "https://www.actualno.com/society/victoria-group-oproverga-pismo-izprateno-do-mediite-news_694332.html", "text": "  \"Във връзка с писмо с обръщение към медиите, публикувано в онлайн медия от името на семейство Арабаджиеви, ръководният мениджмънт на Victoria Group категорично заявява, че въпросният текст \".     Това се казва в кратко изявление на ръководството на Victoria Group по повод разпространено \"писмо\", в което се обясняват \"причините\" за издирването на семейство Арабаджиеви.   Текстът е публикуван в блог платформа през вчерашния 11 септември и навежда на мисълта за фалшиво изявление, в което се използва името на Арабаджиеви. В опроверганото писмо се посочва, че \"бизнесмените обвиняват премиера Бойко Борисов в рекет\".\r\nВ края на съдържанието дори се появява съобщение, че домейнът \"blogspot.com\" е невалиден.  По-рано стана ясно, че до дни Арабаджиеви ще се върнат в страната.", "date": "2018.09.12", "title": "Victoria Group опроверга \"писмо\", изпратено до медиите"}
{"url": "https://www.actualno.com/cosmos/rusija-razsledva-amerikanski-astronavti-za-sabotaj-na-kosmicheskija-korab-souz-news_694331.html", "text": "  Специална комисия към Руската космическа агенция „Роскосмос“ разследва инцидента с разхерметизирането на космическия кораб „Союз“, съобщава вестник „Комерсант“.     Сред основните версии на разследването е умишлена повреда от страна на американски астронавти, допълва БГНЕС.   Според вестника възможно е действията на американските астронавти .\r\nСпоред неназован източник досега комисията е установила, че пробивът на обшивката е бил направен, когато корабът вече се е намирал в космическото пространство. На извършителя са му били необходими няколко опита, а оставените следи са характерни за работа в безвъздушно пространство. Не е изключено да става въпрос за несанкционирано проникване на американци на борда.  Според „Комерсант“ от „Роскосмос“ вече са изискали от НАСА копие на записите от персоналните видеокамери на астронавтите и техните медицински картони. В случай, че от американска страна откажат сътрудничество „всякакви допълнителни въпроси относно тяхната съпричастност към инцидента ще бъдат излишни“, смята източникът.   На 11 септември ръководителят на Руската космическа агенция официално заяви, че комисията не е могла да определи точните причини за пробива в обшивката на космическия кораб „Союз МС-09“. Според него „ситуацията е много по-сложна“ от очакваното. Рогозин обаче отказа да коментира версията за саботаж от американски астронавти.\r\nПрипомняме, че в нощта на 30 август на борда на Международната космическа станция беше установено изтичане на въздух. Екипажът провери всички отсеци и откри микропробив в корпуса на космическия кораб „Союз МС-09“.    Първоначално се смяташе, че пукнатината е в резултат на сблъсък с микрометеорит.   ", "date": "2018.09.12", "title": "Русия разследва американски астронавти за саботаж на космическия кораб \"Союз\""}
{"url": "https://www.actualno.com/healthy/d-r-cveteslava-gylybova-obshtestvoto-boleduva-brojat-na-psihopatite-se-uvelichava-news_694321.html", "text": "  \"Обществото ни определено боледува и има много дефицити. Броят на психопатите се увеличава. Агресията се възприема като нещо нормално в нашето общество. За българина да агресира и раздава юмручно правосъдие стана норма на поведение.\" Това каза в интервю за Bulgaria ON AIR директорът на психиатричната болница \"Св. Иван Рилски\" д-р Цветеслава Гълъбова. По думите ѝ причините за агресията са разделени на две групи и са свързани със самата личност и с външните фактори.     \"Децата от все по-малки започват да раздават юмручно правосъдие. Институцията семейство се разпадна и изчезна. Много деца са жертва на синдрома на родителското отчуждение. От тези деца, които не са расли в любов, израстват перфектните насилници\", обясни д-р Гълъбова в предаването \"Денят ON AIR\".   Според нея политическият ни елит използва уличен речник, което по думите ѝ е абсолютно недопустимо.\r\n\"Как може бивш депутат да нарече президента \"тоя тип\"?! Циничното отношение към живота ни се налага от най-високо ниво\", отбеляза д-р Цветеслава Гълъбова.  Тя призна, че не очаква повече пари за психиатрично здраве. Д-р Гълъбова е на мнение, че системата е \"тотално забатачена\". Тя е категорична, че са необходими много пари за дълбока и цялостна психиатрична реформа.   Тревожните разстройства бележат ръст и в световен мащаб, не само в България, посочи д-р Гълъбова. Тревожността се покачва, когато човек има проблеми, които го тормозят и с които не може да се справи, обясни тя и посъветва зрителите да бъдат себе си.", "date": "2018.09.12", "title": "Д-р Цветеслава Гълъбова: Обществото боледува, броят на психопатите се увеличава"}
{"url": "https://www.actualno.com/education/za-17-g-u-nas-sa-zakriti-1084-uchilishta-news_694313.html", "text": "  Учениците у нас са намалели с във всички випуски, а заради демографската криза , пише \"Монитор\".     През учебната 2000/2001 година образователните институции са били 3497, докато през 2017/2018 г. те вече са 2413. Това означава, че близо една трета от школата са затворили завинаги врати, а класните им стаи тънат в разруха.   Повечето от училищата са основни, а най-малък е броят на закритите гимназии. Въпреки негативната тенденция, през последните 17 г. се наблюдава лек ръст на средните училища. Те са се увеличили с 20. Тогава през юни 325 школа изпращат последните си ученици, а коридорите им никога повече няма да чуят детски глас. Най-много закрити учебни заведения у нас има в Южна Централна България, където попадат областите Пловдив, Кърджали, Пазарджик, Смолян и Хасково.      Припомняме, че преди новата учебна година по-рано апелира родителите да изпращат децата си в градина и на училище . \"Трябва да възпитаме децата си да уважават учителя\", каза министърът и препоръча на преподавателите да положат максимални усилия за взаимодействие с родителите. Училището трябва да възпитава и в толерантност, когато учи децата на правилата на движение по пътищата, каза министърът по повод увеличението на часовете по пътна безопасност от тази година. Той коментира и продължаващите ремонти в редица училища в страната, като подчерта, че .\r\nМинистърът лансира тезата, че до 10 години . В момента Образователното министерство диференцира срока за преминаване на всички училища в България в едносменен режим, като най-голям ще бъде срокът в големите общини – 10 години в София, около 9 години във Варна и т.н., обясни още Вълчев.    ", "date": "2018.09.12", "title": "За 17 г. у нас са закрити 1084 училища"}
{"url": "https://www.actualno.com/asia/deca-uloviha-piranja-v-reka-v-slovakija-news_694329.html", "text": "  Половинметрова пираня беше уловена в река в Словакия. Група деца си играели в река Нитра, когато видели рибата и я хванали.     Те я сложили в басейн, но пиранята умряла малко по-късно. Все още не е ясно как тя се е озовала в реката, съобщи bTV.   Най-вероятно е била пусната от аквариум. Преди осем години две подобни риби бяха открити в друга река в Словакия.", "date": "2018.09.12", "title": "Деца уловиха пираня в река в Словакия"}
{"url": "https://www.actualno.com/help/daniela-ima-nujda-ot-pomosht-za-lechenie-news_694337.html", "text": "  Даниела Стоянова е на 36 години. От 7-годишна възраст е с диабет ТИП 1, в следствие на което ми са увредени бъбреците, както и всички други останали органи. Бъбреците напълно отказаха.     Вече шест години е на хемодиализа и нещата от ден на ден стават все по-сериозни и кошмарни. Три пъти седмично е на хемодиализа, по 4 часа дневно. Зрението на едното око е увредедено, вече не вижда с него.  Има увреждания и на костите.   Даниела има сили да се бори и всичко скоро да е минало, но няма необходимите средства да го направя. Донор има - майка ѝ. Проформата за трансплантацията, от клиника в Турция е на стойност Ето и Facebook групите, на които може да подпомогнете Даниела:       ", "date": "2018.09.12", "title": "Даниела има нужда от помощ за лечение"}
{"url": "https://www.actualno.com/africa/oon-edin-ot-vseki-devet-dushi-zaspiva-gladen-news_694330.html", "text": "  В доклад, изготвен от Организация по прехрана и земеделие (FAO) към ООН, е записано, че 821 млн. души или един от всеки девет жители на земята гладуват, предава Анадолската агенция.     Текстът на документа е съставен съвместно с УНИЦЕФ, Световната продоволствена програма (WFP), Световната здравна организация (СЗО) и Международния фонд за развитие на селското стопанство (IFAD), предаде БГНЕС.   Броят на хората, които не могат да си осигурят достатъчно храна нараства за трета поредна година, отбеляза генералният директор на FAO Хосе Грациано Да Силва по време на пресконференция, организирана в централата на организацията в Рим.\r\nФокусът на тазгодишния доклад са климатичните промени, които оказват все по-сериозно въздействие върху прехраната, смята Да Силва.  Директорът на WFP Дейвид Бисли изчисли, че „на всеки пет секунди по едно дете умира от глад“.   ", "date": "2018.09.12", "title": "ООН: Един от всеки девет души заспива гладен"}
{"url": "https://www.actualno.com/europe/unker-poiska-v-es-da-bydem-patrioti-a-ne-nacionalisti-idioti-news_694375.html", "text": "  Европейският съюз (ЕС) е гарант за сигурност. . Основателите на ЕС знаеха, че след Втората световна война основната задача на ЕС е опазването на мира. Трябва да запазим суверенитета и така ще направим страните-членки на ЕС по-силни. . Европа принадлежи на всички ни. Това заяви председателят на Европейската комисия (ЕК) Жан-Клод Юнкер в традиционната си реч относно състоянието на Европейския съюз преди новия политически сезон.     Юнкер специално наблегна, че регионите в Европа трябва да се изравнят до европейските избори през май 2019 година, които ще са акцент за развитието на ЕС през следващата година. Къде ще се плащат данъци и какво ще е състоянието на онлайн пазара – това, според председателя на ЕК, ще интересува много европейските граждани. Той смята и, че ЕС има нужда от закон, с който да се спре замърсяването на моретата – специално с пластмасата. .    С оглед предстоящите европейски избори, Юнкер поиска да бъдат взети мерки, за да бъде предотвратена \"намеса от трети страни\". И пожела преди изборите да има разбирателство за следващата многогодишна финансова рамка на ЕС (2021 – 2027).  Що се отнася до миграцията, председателят на ЕК призова за солидарност, защото това е единственият начин да се запази общият европейски пазар. Юнкер изрично посочи, че подкрепя принципа за солидарност – всички в Европа да поемат мигрантския товар. Председателят на ЕК призова австрийското правителство да работи за систематичен механизъм, а не при пристигането на всеки кораб с мигранти през Средиземно море да се търсят ситуационни решения.\r\nПредлагаме да се увеличи броят на граничните служители до 10 000 души до 2020 година, каза още Юнкер как ЕК вижда нещата относно миграцията. Той добави, че има нужда от по-голям административен капацитет за обработка на документи на мигранти, че вече има предложения за по-олекотени процедури относно приемането или отхвърлянето на мигранти, както и че следва ЕС да търси начини да привлича легални мигранти. Специално внимание беше обърнато на Африка и това, че скоро всеки четвърти човек на планетата ще е роден там. До 2020 година ЕС ще подкрепи 35 000 африкански студенти, каза Юнкер и поиска по-засилен търговски обмен между Европа и Африка.   Европа не може да бъде сигурна, че ангажиментите, които се поемат днес, ще бъдат спазвани и утре, подчерта Юнкер. И добави, че ЕС не се милитализира, но \"само една силна и обединена Европа може да защити европейците\". Не е нормално Европа да мълчи в Съвета за сигурност на ООН, трябва да сме по-силни и единни във външната си политика. , заяви председателят на ЕК.     Освен външната политика, Юнкер счита, че . Председателят на ЕК уточни, че Комисията ще излезе със специално предложение относно това в кои области Европейският съвет да решава с квалифицирано мнозинство.\r\nЕвропа успя да обърне страницата на икономическата активност. Имаме един постоянен растеж, от 20 години. Заетостта става все по-голяма – имаме 12 млн. нови работни места, 239 млн. души работят. е малко над 14%, което е много, но е най-ниското ниво от 2000 година насам. Фондът \"Юнкер\" задейства инвестиции за 400 млрд. евро. Това изброи председателят на ЕК.   Юнкер специално поздрави Гърция и обяви, че \"като че ли други европейски народи\" подценяват стореното от Атина, за да излязат южните ни съседи от кризата.\r\nПредседателят на ЕК обяви и, че ЕС вече е непреодолим фактор що се отнася до световната търговия. Той наблегна, че ако Европа говори с един глас, винаги успява да се наложи над другите, изтъквайки разговора си с американския президент Доналд Тръмп, благодарение на който беше поставена основа за ограничаване на новите американски мита върху вноса на стомана (25%) и алуминий (10%). Но Юнкер поиска ЕС да направи повече, за да е по-силен фактор еврото в света, като посочи, че ЕК вижда развитие в тази посока чрез капиталов ликвиден пазар. Абсурдно е да плащаме в долари, подчерта Юнкер и даде два примера - 300 млрд. долара за енергия, както и купуване на самолети. Председателят на ЕК обяви, че до края на годината Брюксел ще представи предложение за развитие на еврото.   Специално внимание Юнкер обърна внимание на Brexit. Искаме от британското правителство да разбере, че не може Великобритания да има същите привилегии, каквито имат страните-членки на ЕС. Щом напускате Единния пазар, вече не сте част от него, обобщи очевидното председателят на ЕК. Той изрично подчерта, че ЕС иска разумно решение, с което да не се позволи въвеждане на физическа граница между Ирландия и Северна Ирландия. Председателят на ЕК обаче не пропусна да обяви, че независимо от излизането на Великобритания, тя ще е близък съсед на ЕС и подкрепи бъдещо споразумение за свободна търговия между ЕС и Обединеното кралство.", "date": "2018.09.12", "title": "Юнкер поиска в ЕС да бъдем патриоти, а не националисти-идиоти"}
{"url": "https://www.actualno.com/europe/ispanski-ministyr-podade-ostavka-zaradi-neredovna-magistratura-news_694327.html", "text": "  Министърът на здравеопазването на Кралство Испания Кармен Монтон във вторник подаде оставка, след като не успя да даде убедителни обяснения как е получила дипломата си за магистър, съобщават испанските медии.     Медийно разследване разкри, че Монтон е получила диплома от университета \"Крал Хуан Карлос\" в нарушение на редица процедури, без да посещава лекции и упражнения. В понеделник, по време на извънредна пресконференция, министърът опроверга всички обвинения, но не можа да си спомни в кой кампус на висшето училище е посещавала лекции. За кратко тя показа и заглавната страница на магистърската си теза, но отказа да предостави целия текст на журналистите.   „Съобщих на премиера, че подавам оставка“, заяви Монтон само ден по-късно, без да влиза в подробности, предаде БГНЕС.\r\nСоциалистът Педро Санчес дойде на власт с обещание за нов стил в политиката. За разлика от предишния кабинет на консерватора Мариано Рахой, този път в министерския преобладават жените. Самата Монтон преди години доби известност с борбата си за еднополови бракове.  Твърде скоро обаче се оказа, че новата власт не се различава коренно от предишната. Само седем дни след встъпване в длъжност на новото социалистическо правителство на 7 юни 2018 година, оставка заради предишни данъчни измами подаде министърът на спорта Максим Уерта.   Оставката на Монтон във вторник доказа, че испанският „магистър гейт“ все още продължава и сред лицата на новото правителство също има такива с фалшиви или най-малкото нередовни дипломи.\r\nВ началото на годината медиите разкриха, че редица политици от различни политически сили, са получили по нередовен начин дипломи за магистър или са излъгали в автобиографиите си. В други случаи, като например при премиера на областта Мадрид Кристина Сифуентес, се оказа, че става въпрос за подправени документи.    През април политологът Пабло Симон заяви пред вестник „Ел Паис“, че цялата политическа класа в Испания страда от „дипломания“, т.е. стремеж за трупане на кухи дипломи и сертификати. Според него политиците получават дипломите си по „изключително непрозрачен начин“. Още повече редица министри и политически лидери вече са се сдобили с докторски степени, но не са направили дисертациите си публично достояние.", "date": "2018.09.12", "title": "Испански министър подаде оставка заради нередовна магистратура"}
{"url": "https://www.actualno.com/education/dyrjavata-v-tyrsene-na-hiljadi-deca-koito-ne-hodjat-na-uchilishte-news_694320.html", "text": "  Държавата започва издирване на хиляди деца, които не посещават училище. В търсенето им ще се включи и Националната агенция за приходите, която да хвърли светлина къде живеят децата - у нас или в чужбина, съобщи bTV.     От миналата учебна година просветното министерство издирва децата, които не са обхванати от задължителната образователна система. Досега междуведомствените екипи са обходили над 200 000 адреса в търсене на почти толкова деца. По-голямата част от тях са заминали със семействата си в чужбина.   Върнати обратно или записани за първи път в образователната система са малко над 20 хиляди. Повече от 2 хиляди обаче са отпаднали отново, а над 9 хиляди не са пожелали да влязат в час. Отпаднали от училище са и други над 14 хиляди деца. Точно те ще бъдат търсени приоритетно сега.\r\nВ основното училище \"Св. Св. Кирил и Методий\" в село Веселиново учат 218 деца от първи до седми клас. След като мобилните екипи започват да издирват отпаднали ученици и да ги убеждават да влязат отново в час, се наложило училището да разкрие допълнителни класни стаи. Евгения Паламаркова е начален учител и участва в екипа.  \"С ръка на сърцето мога да кажа, че е възможен този синхрон, който се получава, стига човек да има желание за работа – да ходи в махалата, да се среща с родителите, ако щете да пие едно кафе с тях. Даже и самите ученици казват – Госпожо,ние не искаме да сме неграмотни”, коментира Паламаркова.   От министерството на образованието отчитат спад в броя на новотпадналите ученици през изминалата учебна година, в сравнение с предходните. Планират обаче да се обърнат за помощ към Националната агенция за приходите, за да разберат дали всяко дете, което е напуснало системата има издадена европейска здравна карта и дали родителите плащат данъци в България.\r\n\"В момента можем да се похвалим с тези резултати, но да го наречем успех може би ще трябва да минат още една две години, за да има устойчивост на тези резултати”, заяви Деница Сачева, зам.-министър на образованието и науката.    В издирването на учениците се включват над 1000 екипа от учители, директори, социални работници, полицаи и общински служители. Издирването на отпаднали ученици вече ще бъде целогодишно. Целта е до 2020-та година делът им да е до 11% от общия брой.   ", "date": "2018.09.12", "title": "Държавата в търсене на хиляди деца, които не ходят на училище"}
{"url": "https://www.actualno.com/starazagora/bolnicata-v-stara-zagora-e-zatynala-v-dylgove-news_694335.html", "text": "  Университетската болница в Стара Загора е затънала в дългове – тя дължи 24 млн. лв., като всяка година лечебното заведение плаща по 8 млн. лв., за да оцелее.     През болницата годишно минават 27 хил. пациенти. „Печалбата, която се фактурира всеки месец, отива за преразпределение на просрочените задължения и става омагьосан кръг – хем работим на печалба, хем имаме просрочени задължения”, обясни директорът на лечебното заведение проф. Йовчо Йовчев в интервю за bTV.   Всеки месец болницата заделя около 1 млн. лв. за текущите и старите задължения, като засега няма опасност от закриване на отделения.\r\nОтделението по реанимация чака ремонт и така от 2011 г., когато е подготвен проектът.  Рискът лекари и пациенти да студуват също не е за пренебрегване – в паровата централа работят само два котела, които са стари половин век. Ремонтите са козметични, а за цялостен са необходими 280 хил. лв.   Последните трима здравни министри са уведомени за проблемите на болницата.", "date": "2018.09.12", "title": "Болницата в Стара Загора е затънала в дългове "}
{"url": "https://www.actualno.com/business/prevozvachite-gotovi-da-sydjat-mosv-zaradi-ekotaksite-za-stari-avtobusi-i-kamioni-news_694334.html", "text": "   По-високи екотакси за стари автобуси и камиони предвижда нова подзаконова уредба на Министерството на околната среда и водите (МОСВ). Стойностите са 938 лв. за нов камион или автобус, и 2325 лв. екотакса за превозни средства над 10 години. Промяната предизвика недоволството на превозвачите, които не са съгласни с таксата и настояват за диалог с ведомството.      Експертът от ресорното министерство Антон Пейчев обясни в ефира на БНТ, че . Таксата е продуктова и покрива разходите за създаване на нови системи и обезвреждане на опасните компоненти в превозните средства.   Тази такса ще заплащат само задължените лица, които ще пускат на пазара тези автомобили. Режимът за изграждането на тези системи е въведен със закона за събиране на отпадъци, допълни експертът. . Магдалена Милтенова от Националното сдружение на автобусните превозвачи коментира, че те заплащат продуктовата такса още при закупуването, а не при самото рециклиране на превозните средства. Тук говорим не за събиране на средства при рециклиране, а при вкарване на превозно средство за експлоатация в страната. В момента абсолютно неправомерно от нас се събират средства, заяви Милтенова.  Тя допълни, че ако превозвачите не постигнат съгласие с правителството, ще заведат дело в съда и ще искат отмяна на тази такса.   В отговор представителят на министерството заяви, че таксата се заплаща при самото пускане на пазара на съответния продукт, който при някакъв следващ бъдещ период ще се превърне в отпадък, но експертите не могат да знаят кога точно ще се случи това.     ", "date": "2018.09.12", "title": "Превозвачите готови да съдят МОСВ заради екотаксите за стари автобуси и камиони"}
{"url": "https://www.actualno.com/curious/skandalnijat-artist-ivo-dimchev-izumi-sydiite-v-britanskija-x-factor-news_694366.html", "text": "  Скандалният артист Иво Димчев изуми съдиите и публиката в британския X Factor. Много таблоиди на Острова писаха за него, като го определиха като един от най-запомнящите се изпълнители, явявали ли се в музикалното шоу.     Представянето на 42-годишния творец беше доста странно и различно, заради което си спечели симпатиите на трима от журито, сред които Роби Уилямс, жена му Айда и Саймън Коуел. Бившият певец от Take That каза, че не е успял да отмести поглед от него, а създателят на предаването намери нещо \"пленително\" в него.   \"В тялото ми има много музика, която просто чака да излезе и да бъде споделена със света\", каза Айво, както сам се представи.   Иво Димчев е съвременен артист, който създава авторски спектакли, преплитащи музика, танци, игра и театър. Използва тялото си като начин да изрази себе си. Наскоро призна, че от 12 години живее с вируса на СПИН, с който се е заразил при случаен хомосексуален контакт в Хърватия.   ", "date": "2018.09.12", "title": "Скандалният артист Иво Димчев изуми съдиите в британския X Factor"}
{"url": "https://www.actualno.com/celebrate/sv-mychenik-iulian-ulijan-news_694196.html", "text": "  При царуването на Диоклетиан и Максимиан за управител на Галатийската област бил назначен Антонин. Донесли му, че в една планинска пещера се крие свети Иулиан заедно с други четиридесет християни, които извършват там християнско богослужение. По заповед на управителя хванали светия и започнали да го убеждават да издаде останалите, но той не склонил.     Преди да застане пред съда, свети Иулиан възкликнал високо, обръщайки се към сподвижниците си, останали в пещерата:\r\n- Ето, вече ме водят на съд и аз отивам на мъченически подвиг за Христа, без да ви издам! Но вие ревнувайте да ме последвате в моя подвиг!\r\nКогато светецът застанал пред управителя, Антонин му казал:  - Пристъпи към боговете и им принеси жертва.\r\nСветият мъченик с дръзновение му отговорил:\r\n- Не ми е угоден твоят съвет. За нас, християните, няма по-добра участ от участта да умрем за святата вяра, в която сме възпитани.    Тогава управителят заповядал да нагорещят един железен одър, да съблекат мъченика и да го сложат на него. Светият страдалец се осенил с кръстно знамение и сам легнал на одъра. Но се явил ангел Господен, охладил пламъка и опазил мъченика невредим.\r\n- Кой си ти? - запитал го Антонин. - И как тъй лесно угаси огъня?\r\n- Аз съм Божий слуга, името ми е Иулиан - отговорил светият страдалец.\r\n- Кои са родителите ти? - продължил хегемонът.   Мъченикът отвърнал:   - Майка ми е стара жена, а баща ми се престави в Господа.\r\nАнтонин заповядал да доведат майка му, погледнал я гневно и казал:\r\n- Убеди своя зъл син да принесе тамян на богинята. Ако не сториш това, ще предам тялото ти на поругание.   Доблестната майка на светия мъченик отговорила:\r\n- Ако против моята воля осквернят тялото ми, това не само няма да ми бъде вменено във вина, но ще стане залог за вечна слава и блажено въздаяние.\r\nПосрамен от думите на старицата, хегемонът заповядал да я пуснат, а свети Иулиан осъдил на посичане с меч. Когато бил отведен на мястото за наказание, светият мъченик помолил да му дадат време за молитва.\r\n- Благодаря Ти, Господи - молел се той, - че ме укрепи и ми помогна да остана твърд дори до проливането на кръв. Подай на онези, които ще вземат пръст от гроба ми, прощение на греховете и избавление от страстите. И нека не напада нивите им никое вредно насекомо: нито скакалци, нито гъсеници, нито пък друго, както и да бъдат избавени от хищните птици! Приеми в мир духа ми!   И от небето се чул глас:\r\n- Твоят подвигоположник Христос отвори вратите на Царството Си за тебе. Влез в тях, защото законно се подвизаваше за името Му!\r\nТози глас чули и другите четиридесет християни, които се криели в пещерата. Отишли на мястото, където пострадал светият мъченик, но го намерили вече мъртъв. Тогава те пред всички изповядали Христа, истинския Бог. Воините ги вързали и ги завели при хегемона, а той заповядал да бъдат посечени. © Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски. ", "date": "2018.09.12", "title": "Св. мъченик Иулиан (Юлиян)"}
{"url": "https://www.actualno.com/crime/predade-se-shofioryt-ubil-koloezdach-vyv-varna-news_694382.html", "text": "        Колата е открита изоставена на около 200 метра от мястото на катастрофата.   Велосипедистът е бил настанен в болнично заведение, където по-късно починал от травмите си. Той е известен балетист от Държавната опера във Варна. По информация на БНР извършителят се е предал в полицията с адвокат. В социалните мрежи се появиха снимки с автомобила, за който се смята, че е ударил 39-годишния мъж.   ", "date": "2018.09.12", "title": "Предаде се шофьорът, убил колоездач във Варна"}
{"url": "https://www.actualno.com/europe/spored-lavrov-dvupartijnata-sistema-v-sasht-se-e-provalila-news_694328.html", "text": "  Министърът на външните работи на Руската федерация Сергей Лавров заяви, че двупартийната система в Съединените американски щати е претърпяла провал, предава ТАСС.     Според него Демократите все още не са готови да приемат резултатите от последните президентски избори.   Лавров изрази подобно мнение в сряда, по време на Форума на младите дипломати от Азиатско-тихоокеанския регион, който протича в рамките на Източния икономически форум.\r\n„Струва ми се, за съжаление, че двупартийната система, която съществува в САЩ се провали. Демократическата партия и досега отказва да приеме резултатите от президентските избори и с всички сили се опитва да обясни, че ако не беше руската намеса, то щеше да победи кандидатът на демократите“, каза първият дипломат на Руската федерация.  Лавров отново подчерта, че обвиненията по адрес на Русия за кибер нападения преди изборите в САЩ „не са подкрепени от нито един сериозен факт“.   „Американските политици представят страната си толкова слаба и беззащитна, че според тях няколко хакери са в състояние преобърнат хода на историята на Съединените щати“, отбеляза руският външен министър.", "date": "2018.09.12", "title": "Според Лавров двупартийната система в САЩ се е провалила"}
{"url": "https://www.actualno.com/europe/ryanair-otmeni-150-poleta-ot-i-za-germanija-news_694333.html", "text": "  Служителите на авиокомпанията Ryanair започнаха нова стачка. Отменени са 150 полета от и за Германия.     Протестът ще продължи 24 часа. В него участват пилоти и кабинен персонал. Стачкуващите искат нови договори, включващи по-високи заплати и по-добри условия на труд.   Ръководството на компанията заплаши, че ако протестите продължат, може да се стигне до съкращаване на работни места, съобщи bTV.\r\nПрез последните месеци авиопревозвачът беше разтърсен от редица протести, в резултат на които бяха отменени стотици полети в цяла Европа.  ", "date": "2018.09.12", "title": "Ryanair отмени 150 полета от и за Германия"}
{"url": "https://www.actualno.com/politics/trite-ministerski-ostavki-sa-vneseni-v-parlamenta-news_694377.html", "text": "        Министрите на регионалното развитие, вътрешните работи и транспорта – Николай Нанков, Валентин Радев и Ивайло Московски депозираха оставките си след настояване на премиера Борисов, а повод за тях стана тежката автобусна катастрофа в Искърското дефиле, при която загинаха 17 души. След проведения Коалиционен съвет в началото на седмицата министър-председателят Бойко Борисов обяви, че те ще бъдат внесени в Народното събрание в четвъртък.   Вече са ясни и трите номинации, които ще наследят постовете в силовото министерство, в транспорта и в регионалното развитие. Това са Александър Манолев, досега зам.-министър на икономиката, който ще седне на стола на Нанков. За министър на вътрешните работи ще бъде номиниран Младен Маринов, сегашен главен секретар и за регионален министър Петя Аврамова, която сега е депутат и зам.-кмет във Враца.", "date": "2018.09.12", "title": "Трите министерски оставки са внесени в парламента"}
{"url": "https://www.actualno.com/society/prognoza-za-vremeto-12-septemvri-srjada-news_694309.html", "text": "  Днес ще бъде предимно слънчево, но след обяд над източните и планинските райони облачността ще се увеличи, ще е по-често значителна и на места там ще има краткотрайни валежи. Ще духа слаб, в източната половина от страната - до умерен вятър от север-североизток. Максималните температури ще са между 23° и 28°. Такава е прогнозата за времето на Националния институт по метеорология и хидрология (НИМХ), съобщи дежурният синоптик Мартин Славчев, цитиран от агенция \"Фокус\".     Атмосферното налягане ще се понижи, но ще остане по-високо от средното за месеца.   Над Черноморието облачността ще е значителна и след обяд на много места ще превали. По-интензивни ще са валежите по южното крайбрежие. Ще духа до умерен вятър от север-североизток. Максималните температури ще са 22-24°. Вълнението на морето ще е 1-2 бала. Температурата на морската вода е 25-26°.\r\nПреди обяд над планините ще бъде предимно слънчево, но в следобедните часове облачността ще се увеличи и на много места в масивите от Централна и Източна България ще превали. Ще духа умерен и силен вятър от север-североизток. Максималната температура на височина 1200 метра ще е около 16°, на 2000 метра - около 9°.  През следващите дни времето ще бъде променливо. Повече облачност ще има над източната половина от страната и планините, но и там ще е почти без валежи, краткотрайни превалявания са възможни само на отделни места в четвъртък. Тогава и вятърът ще отслабне и ще стане от изток-североизток, а в петък и събота ще е почти тихо. Бързо ще се затопли и дневните температури в събота ще достигнат 27°-32°; сутрешните ще са предимно между 12° и 17°.   ", "date": "2018.09.12", "title": "Прогноза за времето - 12 септември (сряда)"}
{"url": "https://www.actualno.com/politics/parlamentyt-shte-razgleda-godishnite-dokladi-na-vss-sydilishtata-i-prokuraturata-news_694296.html", "text": "  На първото си пленарно заседание през тази седмица депутатите ще разгледат годишните доклади за дейността на Висшия съдебен съвет (ВСС) за 2016 г. и 2017 г., предаде БГНЕС.     Докладите на ВСС съдържат преглед на политиките му, както и подробна информация за функциите, които кадровият орган на съдебната власт осъществява. Отчетните години са свързани с доста съществени структурни и функционални промени и реформи във ВСС, които произтичат от конституционните промени през 2015 г. и измененията в Закона за съдебната власт през месец април и месец август 2016 г.   На вниманието на депутатите са представени още годишните доклади за дейността на гражданските и административните съдилища, както и на прокуратурата и разследващите органи.\r\nВ рамките на пленарното заседание депутатите се очаква да обсъдят и промени в Закона за културното наследство. Те се отнасят до дейността по дигитализация на културното наследство, като една от основните за министъра на културата функции по опазване му. Предвидено е заседанията на специализираните експертни съвети да се излъчват в реално време чрез интернет страницата на Министерството на културата. Разширява се законово предметът на дейност на Центъра за подводна археология с издирване, изучаване, идентифициране, опазване и представяне на културни ценности, открити под вода, с познавателна, образователна и естетическа цел.  Промените предвиждат деца, учащи се и хора с увреждания, при посещения в музеи да заплащат намалени цени или да се освободят от заплащане на входен билет. Законопроектът предвижда същото да се отнася и за придружителите на хора с увреждания.   ", "date": "2018.09.12", "title": "Парламентът ще разгледа годишните доклади на ВСС, съдилищата и прокуратурата"}
{"url": "https://www.actualno.com/chronicles/systaveno-e-chetirideset-i-chetvyrtoto-pravitelstvo-na-carstvo-bylgarija-nachelo-s-andrej-ljapchev-news_694092.html", "text": "  Първото правителство на Андрей Ляпчев е четиридесет и четвърто правителство на Царство България, назначено с Указ № 3 от 4 януари 1926 г. на цар Борис III. Управлява страната до 12 септември 1928 г., след което е наследено от второто правителство на Андрей Ляпчев.         Новото правителство е посрещнато благосклонно както от легалната опозиция, така и от Великите сили. Непосредствено след идването си на власт кабинетът предприема редица мерки за стабилизиране на икономиката, демократизиране на обществения живот и ограничаване влиянието на Военния съюз. През февруари 1926 г. Двадесет и първото ОНС гласува частична амнистия за политическите и криминалните затворници (освободени са 7000 лишени от свобода, 1157 от тях – политически затворници). Възстановени са редица демократични права – свобода на словото и на печата, дава се възможност на БКП (т.с.) да легализира дейността си (през 1926-28 г. са образувани Българска работническа партия и Работнически младежки съюз). Парламентът започва да играе водеща роля в обществото.\r\nДемократичните промени, осъществени от кабинета, му позволяват да получи необходимата финансова подкрепа от Запада. Още през 1926 г. на България е отпуснат от американски и английски банки т.нар. Бежански заем, чрез който са оземлени и настанени в границите на царството десетки хиляди български семейства от Тракия, Добруджа и Македония. Две години по-късно, отново под покровителството на Обществото на народите, е отпуснат нов заем за покриване на щетите от земетресението в Пловдивско и Чирпанско (над 73 000 напълно или частично разрушени сгради). Финансовата помощ стабилизира и българския лев.      Във външната политика на кабинета се забелязва ориентация към Италия на базата на общото негативно отношение и териториални спорове на двете държави със Сръбско-хърватско-словенското кралство. Ляпчев заема твърда позиция по въпроса за подобряване положението на българите в Македония (той самият е роден в областта), което довежда до затваряне на българо-югославските граници през 1929 г.\r\nЗа да излезе от международната изолация, кабинетът е принуден не само да признае териториалните промени, но и да подпише на 9 декември 1927 г. спогодба с Гърция (Моллов-Кафандарис) за изселването на българите от Западна Тракия. Областта е окончателно загубена за България, но Великите сили опрощават голяма част от репарационните задължения на страната.        Кабинетът, оглавен от Андрей Ляпчев, е образуван от политически дейци на Демократическия сговор.", "date": "2018.09.12", "title": "Съставено е четиридесет и четвъртото правителство на Царство България, начело с Андрей Ляпчев"}
{"url": "https://www.actualno.com/society/milosyrdie-na-pogrebenija-v-rodopsko-selo-news_694381.html", "text": "        Днес ще ви разкажем как жителите на едно родопско село си помагат при погребение. В доспатското село Бръщен тази традиция датира неотдавна – от около 20 години. Но я споделяме, защото е уникална. А и защото добрият пример на съпричастие и взаимопомощ трябва да се предава, може да е заразителен.\r\nСелото е мюсюлманско и за починал човек се съобщава сутрин рано по микрофон от джамията.\r\nВ дома на съкрушеното семейство започват да подготвят покойника, за да го изпратят в последния му земен път. Роднините застават пред дома като армия и се разпределят кой каква задача има да изпълни. С тиха скръб - без говор на висок тон и сърцераздирателен плач. Когато наближи времето за самото погребение, в дома на починалия започват да прииждат неговите съселяни, за да изкажат съболезнования на близките му.  Но не идват само заради това. Носят тави с изпечени баници, пити, кексове, пилешко, ориз с месо и много други готвени ястия. Отделно от това донасят пакети с брашно, ориз, леща, захар, фасул, фиде, спагети, бутилки олио, шоколадови бонбони. И питат опечалените дали имат нужда от още нещо.   Когато приключи погребалната церемония, следва второ важно задължение. Стаята, в която до последния му час е бил покойният, трябва основно да се почисти и измаже, коридорите и стълбите до нея – всичко да блесне. Роднини и съседи отново са на линия и помагат усърдно. Почистването и подреждането на мебели и килими приключва преди да се свечери, когато започват да идват гости от цялото село.\r\nТова за опечалените домакини не е допълнително натоварване, защото всичко е чисто и подредено, а сготвени ястия вече има. Донесени са преди погребението, само трябва да се стоплят и наредят в чинии по масите. Всички идват, за да споменат починалия, да споделят мъката на огорченото семейство и да не ги оставят сами в скръбта им.    С брашното, дарено преди погребението, домакинството в продължение на 52 дена ще пече сладки и соленки и ще раздава на своите съселяни в памет на своя близък. Така ще изпълни своя религиозен дълг. А другите пакетирани храни ще послужат за дълготрайна материална помощ на покосените от тежката загуба. Идеята на тази подкрепа е семейството да не изпадне в беда след като разплати всички разходи по погребението.", "date": "2018.09.12", "title": "Милосърдие на погребения в родопско село"}
{"url": "https://www.actualno.com/burgas/poveche-pyrvoklasnici-shte-posreshtne-prez-novata-uchebna-godina-pomorie-news_694405.html", "text": "  Повече първокласници ще посрещне през новата учебна година Поморие. Това каза за сутрешния блок „Добро утро, България“ на Радио „Фокус“ кметът на града Иван Алексиев по повод предстоящата учебна година. Той обясни, че учениците в първи клас миналата година са били 220, а тази година се очаква да бъдат 252.     Кметът на Поморие коментира и ремонтните дейности на училищата в града, като каза, че има довършителни работи само в ОУ „Христо Ботев“.   \"И тази година в Средно училище „Иван Вазов“ извършихме голям ремонт по Оперативна програма „Региони в растеж – Енергийна ефективност\", като използвахме случая и направихме цялостен ремонт на училищната сграда и в момента благоустрояваме двора с изграждане на спортна инфраструктура. Тази година доста средства бяха насочени към образованието и мисля, че ще открием с удоволствие една, надявам се, успешна учебна година\", обясни кметът на Поморие Иван Алексиев.\r\nТой каза още, че в град Ахелой се работи по проект за въвеждане на електронни учебници и дневници. Според него трябва да се следват тенденциите на времето, в което живеем.  ", "date": "2018.09.12", "title": "Повече първокласници ще посрещне през новата учебна година Поморие"}
{"url": "https://www.actualno.com/showbusiness/krisko-i-tita-s-novo-video-kavyr-na-misho-shamara-ot-2001-godina-news_694419.html", "text": "  Криско избухна с нова песен. В “Искам Да Бъда С Теб” певецът си партнира с изпълнителката Тита. На кадрите се вижда как я дарява с нежна целувка, а видеото определено се хареса на всички негови почитатели.     Оригинала на песента излиза през 2001 година и се изпълнява от рапъра Мишо Шамара и Антибиотика. Криско и Тита вдъхнаха нов живот на големия хит, а някои от техните най-верни фенове оприличиха част от кадрите в клипа със сцени от романтичния филм \" 3 метра над небето\".    \"Благодаря на Шамара, който отстъпи правата на неговата песен от 2001г. Израснах в годините, когато това парче обединяваше всички чувства между едно момче и момиче. Сега ви го поднасям по този начин. Приятно слушане и гледане!\" , написа певецът в личния си профил.\r\nСамо за ден парчето е гледано над 523 208 пъти.   ", "date": "2018.09.12", "title": "Криско и Тита с ново ВИДЕО, кавър на Мишо Шамара от 2001 година"}
{"url": "https://www.actualno.com/politics/hristo-prodanov-e-novijat-zam-predsedatel-na-grupata-na-bsp-v-parlamenta-news_694384.html", "text": "   Депутатът става част от ръководството на мястото на Жельо Бойчев.     Промяната бе направена на заседание на групата и беше гласувана единодушно. Парламентарната група има и нов секретар.   На мястото на народния представител от Пловдив и зам.-председател на комисията по бюджет и финанси Георги Търновалийски беше избрана Ирена Анастасова.", "date": "2018.09.12", "title": "Христо Проданов е новият зам.-председател на групата на БСП в парламента"}
{"url": "https://www.actualno.com/education/ms-odobri-nacionalna-nauchna-programa-news_694415.html", "text": "  Министерският съвет одобри национална научна програма „Иновативни нискотоксичии биологично активни средства за прецизна медицина“ (БиоАктивМед), съобщиха от правителствената пресслужба.     С изпълнение на програмата се очаква изследванията да доведат до създаване на нови и съществено подобрени продукти, получени от природни източници. Следва да се разработят нови методологии за изследване на биологично активни вещества и да се определи качеството и приложимостта им, като нови продукти за целите на персонализираната и превантивна медицина.   Успешното разработване на алтернативни подходи в борбата срещу инфекциозни, невродегенеративни и злокачествени заболявания ще допринесе за подобряване на качеството на живот на населението. Също така, ще намали натиска върху здравната и социалната система чрез оптимизиране и намаляване на медицинските разходи при мултирезистентни инфекции, както и периодите на нетрудоспособност на засегнатите, което се очаква да доведе до икономически и социални ползи за страната.\r\nОбщият бюджет на програмата за периода 2018-2021 г. е в размер на 5,9 млн. лв. Изпълнението й ще се наблюдава и координира от Министерството на образованието и науката. Целта е да се постигне преодоляване на фрагментацията в научноизследователската система, консолидиране на научноизследователския потенциал, концентрация на финансови ресурси за решаване на важни за обществото проблеми и избягване на двойното финансиране.     ", "date": "2018.09.12", "title": "МС одобри национална научна програма "}
{"url": "https://www.actualno.com/volleyball/programa-za-svetovnite-po-volejbol-i-hudojestvena-gimnastika-za-dnes-news_694383.html", "text": "         10:00-11:17: Индивидуално квалификации, Група D Бухалки и Лента  11:18-12:43: Индивидуално квалификации, Група C Бухалки и Лента  14:15-15:29: Индивидуално квалификации, Група B Бухалки и Лента    15:30-16:47: Индивидуално квалификации, Група A Бухалки и Лента  Квалификациите можете да следите на живо по БНТ3.        14:00 Група В, в Русе Франция - Китай  14,00 Група С, в Бари Камерун - Тунис  17:00 Група А, в Рим, Доминикана - Словения  17:00 Група В, в Русе Холандия - Канада       17:00 Група С, в Бари Австралия - Русия  17,00 Група D, във Варна Иран - Пуерто Рико  20:30 Група А, в Рим, Белгия - Аржентина  20:30 Група В, в Русе Бразилия - Египет     20:30 Група С, в Бари САЩ - Сърбия  20:30 Група D, във Варна Куба - Полша Двубоите Франция - Китай, Холандия - Канада, Куба - Полша и Бразилия - Египет можете да гледате на живо по БНТ 3. ", "date": "2018.09.12", "title": "Програма за световните по волейбол и художествена гимнастика за днес"}
{"url": "https://www.actualno.com/curious/dneven-horoskop-za-13-septemvri-news_694466.html", "text": "        Днес може да се сетите, че сте забравили нещо важно. Опитайте се да възстановите информацията изцяло. Това ще е важно и ще ви подскаже как да действате. Днес ви очаква голяма доза признание от колеги и началници. Не си поставяйте граници на инициативите, които предприемате.   Очаква ви сериозен семеен разговор. Партньорът ви иска всичко да е по-лесно и бързо, но вие ще сте на друго мнение. Бъдете максимално деликатни, ако не искате проблеми във връзката ви.     Това е добър ден за купуването на дрехи и аксесоари към тях. Не се колебайте да експериментирате. Много е важно да бъдете в поглед напред към новото. Смело изневерявайте на стила си. Денят ще ви предложи много изкушения. Възползвайте се от някои от тях, но не преминавайте границата. В противен случай ефектът ще бъде обратен. Днес гледайте по-лежерно и с огромна доза чувство за хумор на нещата. Това е единственото, което ще може да направите, за да се почувствате по-добре и да излетете от всяка ситуация с достойнство.   Това е ден за романтика. Може да изберете малък подарък за половинката ви. Дайте воля на фантазията си. Не отхвърляйте предложение за сътрудничество само, защото сте в лошо настроение. Оставете си вратичка, защото след време може да размислите.    Това е ден за толерантност и равносметка. Каквото било-било. В бъдещето също е рано да се гледа, така че съсредоточете усилията си в настоящето. През този ден не изпадайте в излишни обяснения. На различните хора им трябва различно време, за да осъзнаят нещата.    Днес не навлизайте в ничие лично пространство. Иска ви се да направите дадено внушение, но със сигурност не бихте искали с вас да действат по същия начин. Обясненията често са ненужни. Ако човек притежава необходимия потенциал просто няма да има нужда от тях. Излезте на дълга разходка следобеда.", "date": "2018.09.12", "title": "Дневен хороскоп за 13 септември "}
{"url": "https://www.actualno.com/music/ypsurt-davat-start-na-novija-muzikalen-sezon-v-kultovija-sofia-live-club-news_694387.html", "text": "  Традицията повелява да дадем старт в началото на есента, а за да бъде музикалната година провокативно интересна, то залагаме на най-добрата комбинация –      На 29-ти септември Sofia Live Club официално отваря врати за своя 10-ти музикален сезон. Още повече музика, повече любими изпълнители, нови чуждестранни гости и все така добро настроение.\r\n“Ъпсуртно” ли е, че отново ще се вихрим с най-добрите улични поети?! Комбинацията от таланти, събрани в едно (3 в 1), които диктуват ритъма повече от две десетилетия, непретенциозно ще отреже лентата на сезон 2018/2019.\r\nКолеги в най-добрите партита, певци сред рапърите и поети сред певците, ЪПСУРТ ще се качат на сцената, за да въвлекат в хип-хоп приключението всички гости в столичния клуб. Вярна на стила си тройката ще гостува със своя лайв бенд, очарователната , балет и най-добрата .   на цена от 15 лева може да се купят от мрежата на www.eventim.bg - OMV, билетен център НДК, Office 1 Superstore, Orange Center, Usit Colours и други. На място в деня на концерта ще са 20 лева.", "date": "2018.09.12", "title": "ЪПСУРТ дават старт на новия музикален сезон в култовия SOFIA LIVE CLUB"}
{"url": "https://www.actualno.com/education/25-mln-lv-otivat-za-stipendii-v-obshtinskite-uchilishta-news_694421.html", "text": "  Правителството одобри допълнителни трансфери в размер на 2 482 195 лв. по бюджетите на общини за изплащане на стипендии за образователни резултати от общинските училища за настоящата година, съобщиха от правителствената пресслужба.     Средствата за стипендии са разпределени на база постигнатите образователни резултати на държавните зрелостни изпити по български език и литература и по математика. Условията и редът за разпределението им са определени със заповед на министъра на образованието и науката.   Целта е да се даде възможност на най-добре представилите се на държавните зрелостни изпити по български език и литература и по математика 78 общински училища с осигурените средства да провеждат училищните си политики за повишаване качеството на образованието.\r\nПостановлението няма да доведе до пряко или косвено въздействие върху държавния бюджет, тъй като необходимите средства са предвидени по бюджета на Министерството на образованието и науката за 2018 г.     ", "date": "2018.09.12", "title": "2,5 млн. лв. отиват за стипендии в общинските училища"}
{"url": "https://www.actualno.com/business/borisov-s-novi-zavodi-stavame-po-nezavisimi-ot-evropa-news_694472.html", "text": "   По време на изказването си министър-председателят изрази задоволството си от инвестицията.     \"С това производство и с тези заводи се прави брутен вътрешен продукт и ставаме по-независими от европейските фондове\", каза Борисов и уточни, че голяма част от инвестициите не се водят преки, защото не идват директно от Франция, а през търговски дружества, регистрирани в България.\r\nС производство и нови заводи ставаме по-независими от европейските фондове, смята Борисов© Правителствена Информационна Служба   Премиерът припомни, че страната е купила няколко френски хеликоптера, визирайки \"Пантер\" и \"Кугър\". По думите му с изграждането на завода за авиочасти България показвала на Европейския съюз, че е надежден партньор. Борисов посочи и какъв е основният проблем пред чуждестранните инвеститори.  \"Проблемът е с работната сила, защото тези, които правят инвестиции, искат още работници\", каза премиерът и допълни, че правителството полага всички усилия за повишаване на квалификацията на българските работници.\r\nЗаводът за авиочасти се разполага на площ от 5 дка. В него ще се произвеждат елементи за вратите на самолетите \"Еърбъс 320\" и \"Еърбъс 330\", както и друго оборудване. Очаква се да бъдат разкрити 200 работни места.", "date": "2018.09.12", "title": "Борисов: С нови заводи ставаме по-независими от Европа"}
{"url": "https://www.actualno.com/analysis/kakyv-e-zalogyt-v-bitkata-za-idlib-news_694462.html", "text": "   Масираните бомбардировки срещу бунтовническата крепост в Идлиб говорят за неизбежно наземно настъпление на сирийската армия. Предупрежденията и протестите на западните страни и ООН нямат никакъв ефект, доколкото Дамаск, Москва и Техеран искат да приключат с въстаниците. Те взимат под внимание само недоволството от страна на Турция, която иска да отложи настъплението, за да защити своите местни съюзници и стратегическите си интереси, пише Фабрис Баланш в анализ за вестник , цитиран от БГНЕС.       През март 2016 г. броят на бунтовниците в Идлиб е бил между 50 и 90 хиляди. Такава разлика в числата е свързана с неяснотата за определянето на статута на бунтовника: 50 000 са се занимавали с това постоянно, а 40 000 – епизодично. Там към тях се присъединили хиляди други бунтовници, изтласкани от Алепо, Гута, Дараа и Растана, т.е. бунтовни зони, оказали се обратно в ръцете на сирийския режим през последните две години.   Бунтовниците са разпределени в две приблизително равни по численост групи: „Хаят Тахрир аш-Шам“ (ХТШ) и сформираната от Турция коалиция „Фронта на националното освобождение“ (ФНО). Той включва всички противници на ХТШ – от бившата „Свободна сирийска армия“ до „Бригадите аз-Зинк“ и „Ахрар аш-Шам“: става дума за около десет групи, които от своя страна са разделени на десетки повече или по-малко независими отряди. С помощта на тази коалиция Турция искаше да отслаби ХТШ и да не даде на тази групировка да установи пълен контрол върху цялата провинция Идлиб. До есента на 2017 г. ХТШ контролираше турската граница, град Идлиб, различни стратегически пунктове и основните пътища, оплитайки региона в паяжината на своята власт.  През есента на 2017 г. между тях и протурските бунтовници започна война, която доведе през есента до почти едновременно разпределяне на териториите между страните. ХТШ сега практически еднолично контролира северните части на региона, столицата му и границата с Турция, оставяйки на противниците си южните райони на провинцията и западната периферия на Алепо. По такъв начин протурските бунтовници се оказаха в изолация на юг, между чука на сирийската армия и наковалнята на джихадистите от ХТШ. Освен това Турция едва ли може да помогне на ФНО, доколкото самата тя е принудена да води преговори с ХТШ за преминаването на военни и техника до установените от Анкара наблюдателни постове по фронтовата линия със сирийската армия. В резултат на това протурските бунтовници попадат на първата линия на предстоящата офанзива на сирийската армия в южните райони на провинцията.        Дамаск има намерение в перспектива да си върне контрола над цялата провинция Идлиб, само че в началото ще му се наложи да се задоволи с ограничено настъпление в южните райони на провинцията във връзка с големия брой бунтовници. Неговата първа задача е да увеличи защитеността на Латакия и руската база Хмеймим, които се подлагат на обстрел от страна на бунтовниците. Всичко това насочва атаките му към Джиср аш-Шугур. Втората цел е изтласкването на бунтовниците от Хам, взимайки под контрол целия юг до Маарет ан-Нууман. Третата задача може да бъде прочистването на западната периферия на Алепо от бунтовници. Това означава, че главна цел на настъплението ще станат протурските бунтовници. В същото време в Джиср аш-Шугур става дума за уйгурите от Ислямско движение на Източен Туркестан, които отбелязаха бойни постижения, но не успяха да се интегрират с въстанието поради своите етнически особености и верността си към „Ал Кайда“. Между другото няма увереност, че сирийската армия веднага ще се опита да завладее Джиср аш-Шугур, защото това не е проста задача.\r\nНа първо време бомбардировките на района Джиср аш-Шугур, съдейки по всичко, имат за цел да неутрализират уйгурските екстремисти. Във връзка със сложния релеф наколо, сирийската армия би се наложило да вземе под контрол близките градове, което би отнело месеци. В същото време превземането на равнината и хълмовете около Маарет ан-Нууман би било много по-лесно: авиацията и бронираната техника могат без усилие да отстранят отбраната на бунтовниците. Пристигащите от запад сирийски войници биха могли да се съединят с отрядите от Абу ад-Духур, за да установят контрол над Маарет ан-Нууман. В резултат на това провинцията ще бъде срязана на две. И на обкръжените на юг протурски бунтовници ще им остане единствено да се предадат. Непримиримите от тях ще могат да намерят убежище в Африн или Джерблус, които са под контрола на Турция. Сирийската армия вече използва тази стратегия в Гута, Алепо, Растан и Дараа. Тя отначало се захващаше с най-слабите, разделяйки територията на бунтовниците, а след това водеше преговори поотделно с различните групи. Сирийската армия разчита на неутралитета на ХТШ, който е заинтересован от това да позволи на враговете си да се погубват един друг, а след това на привлече на своя страна остатъците от ФНО.       Разбира се, Турция изобщо не е съгласна с тази стратегия, доколкото тя ще бъде за сметка на нейните верни поддръжници. В резултат тя ще загуби доверието сред своите местни съюзници, които се сражават срещу ХТШ. Поради което Анкара настоява настъплението да бъде отложено. Москва и Дамаск ѝ възразяват, че тя не е удържала на обещанията си да ликвидира ХТШ. През есента на 2017 г. първото настъпление срещу Идлиб позволи на Дамаск да превземе целия югоизток на региона и военната база Абу ад-Духур. Ердоган изпадна в ярост и публично заплаши Асад, тъй като той нападна неговите съюзници. В крайна сметка Ердоган получи от Русия одобрение да нападне кюрдския Африн. В перспектива е възможна още една отстъпка от подобен род, доколкото приоритет за Турция все така си остава ликвидирането на кюрдските въоръжени отряди. В същото време запазването на американското военно присъствие в североизточните райони на Сирия представлява препятствие за нови турски операции срещу кюрдите.\r\nУнищожаването на ФНО би позволило на Дамаск да се избави от групи, които биха могли да вземат участие в официални преговори. В съответствие със стратегията за борба с бунтовниците, към която се придържа сирийският режим от 2011 г., на първо място е необходимо отстраняването на умерените, за да останат само радикалите. Те няма да могат да станат политическа алтернатива и потвърждават запазването на властта на Башар Асад от гледна точка на сирийското население, както и на заплашените от джихадистите демокрации.   Турция безуспешно се опитваше да получи от ХТШ отказ от джихадистката идеология и завръщане във ФНО: тя се стремеше по този начин да получи инструмент за дългосрочно влияние над Дамаск, превръщайки Идлиб в свой протекторат подобно на северно Алепо. Голяма част от Идлиб би се превърнала в буферна зона по границата между двете страни. Само че широкото присъствие на ХТШ на север от Идлиб поставя под въпрос формирането на такава зона, доколкото това би означавало създаване крепост на „Ал Кайда“. Първото настъпление срещу южните райони на Идлиб ще бъде придружено от неголям брой жертви, доколкото населението ще има възможност да се скрие в северните части на провинцията край турската граница. Обаче второто настъпление ще придобие съвършено различен мащаб и може да предизвика истинска хуманитарна катастрофа. Само че Москва и Дамаск ще подчертаят, че този път се борят срещу джихадистите от \"Ислямска държава\" и „Ал Кайда“. И доколкото Запада особено не се церемонеше с \"Ислямска държава\" в Мосул и Ракка, струва ли си да се очаква нещо друго в Идлиб? ", "date": "2018.09.12", "title": "Какъв е залогът в битката за Идлиб?"}
{"url": "https://www.actualno.com/crime/shofioryt-ubil-koloezdach-vyv-varna-bez-knijka-i-s-dva-akta-news_694429.html", "text": "        Мъжът е на 25-години и има два акта за нарушения, свързани с управлението на МПС без документ. Той сам се е предал на полицията, като издирването му е било затруднено, защото не живее на постоянния си адрес.   Според човекът, с инициали П.З., е неправоспособен водач, никога не е притежавал шофьорска книжка. Съставяни са му два акта за управление на МПС като неправоспособен водач – през 2010 година, когато е бил още непълнолетен, и през 2017 година.\r\nПрокуратурата му повдига обвинение за причиняване на смърт по непредпазливост и бягство от местопроизшествието. При доказване на вина го чакат 15 години затвор.  ", "date": "2018.09.12", "title": "Шофьорът, убил колоездач във Варна – без книжка и с два акта"}
{"url": "https://www.actualno.com/kardjali/120-semejstva-ot-obshtinite-kirkovo-i-krumovgrad-shte-bojkotirat-pyrvija-ucheben-den-news_694476.html", "text": "   Те отказват да пуснат децата си на училище заради лошото състояние на пътя между селата Чорбаджийско и Токачка, който е част от републиканската мрежа.     Местните администрации са изпратили писма до Пътната агенция и регионалното министерство, но до момента проблемът не е решен. Според кмета на Кирково Шинаси Сюлейман, причината е, че няма заделени средства за ремонт на отсечката.   Родителите на учениците не са уведомили официално общината, уточни кметът на Кирково:\r\n“Имам намерение, ако наистина направят този протест, да отида при тях заедно и с кмета на Крумовград да видим това ли е основната причина или има нещо друго. Каквито и картели да се направят по този участък не мисля, че може по добре да се случи, но трябва цялостен основен ремонт на пътя“, обясни кметът на Кирково Шинаси Сюлейман.  ", "date": "2018.09.12", "title": "120 семейства от общините Кирково и Крумовград ще бойкотират първия учебен ден"}
{"url": "https://www.actualno.com/healthy/deloto-sreshtu-moskov-za-vaksinite-shte-e-po-sykratena-procedura-news_694480.html", "text": "        Процесът ще върви по съкратена процедура и няма да бъдат разпитвани всички свидетели, които са над 200, а ще бъдат ползвани показания, дадени по време на разследването. Сред свидетелите има членове на кабинета, включително премиерът Бойко Борисов, здравни чиновници, турски граждани, има и свидетели със защитена самоличност.   “Обвинението срещу мен е все едно съм пресякъл на зелен светофар“, каза Москов пред журналисти и посочи, че нищо от истериите в парламента не е намерило място в обвинителния акт.\r\nПо думите му в съда трябва да са хората от ДПС и БСП, които са твърдели, че ваксините са опасни. \"Прекъснахме артериите, които захранваха тези партии през здравеопазването\", посочи още той.  ", "date": "2018.09.12", "title": "Делото срещу Москов за ваксините ще е по съкратена процедура"}
{"url": "https://www.actualno.com/education/preimenuvaha-fakulteta-po-nachalna-i-preduchilishtna-pedagogika-na-su-news_694418.html", "text": "  Правителството прие постановление, с което Факултетът по начална и предучилищна педагогика в структурата на Софийския университет „Св. Климент Охридски“ се преобразува във Факултет по науки за образованието и изкуствата реши правителството.     Предложението е на основание положително оценен от Националната агенция за оценяване и акредитация проект за преобразуване на факултета, а мотивът е, че .   Факултетът за подготовка на детски и начални учители, преименуван през 1988 г. във Факултет по начална и предучилищна педагогика, е създаден през 1983 г. в структурата на Софийския университет. В него първоначално се провежда обучение само по три специалности - „Предучилищна педагогика“, „Начална педагогика“ и „Дефектология“. През годините диапазонът на провежданото обучение се разширява, разкриват се нови специалности в отговор на динамично променящите се изисквания пред образователната система и наложените от пазара на труда условия. Структурата на факултета включва шест катедри, в които се обучават студенти по четири професионални направления - „Педагогика“, „Педагогика на обучението по...“, „Изобразително изкуство“ и „Музикално и танцово изкуство“ - в 12 бакалавърски специалности, 42 магистърски и 17 докторски програми.\r\nПредвижда се в преобразуваното звено да продължи обучението по вече откритите специалности от акредитираните професионални направления, включително и по новите професионални направления „Изобразително изкуство“ и „Музикално и танцово изкуство“, получили програмна акредитация през декември 2017 г., които заемат важно място в структурата на факултета.  Преобразуването на основното звено е обусловено и от необходимостта спецификата на провежданото обучение и разнообразието на професионални квалификации, с които се дипломират възпитаниците на факултета, да бъде адекватно отразена в названието на звеното.   ", "date": "2018.09.12", "title": "Преименуваха Факултета по начална и предучилищна педагогика на СУ"}
{"url": "https://www.actualno.com/crime/specprokuraturata-predjavi-obvinenija-na-chetvyrti-po-deloto-sreshtu-minu-stajkov-news_694468.html", "text": "  Специализираната прокуратура предяви обвиненията на четвърти привлечен под наказателна отговорност за участие в организирана престъпна група за производство и продажба на акцизни стоки без бандерол, данъчни престъпления и пране на пари.     По същото дело Специализираният наказателен съд постанови „Задържане под стража“ на бизнесмена Миню Стайков и още две лица, съобщиха от прокуратурата.   Четвъртият обвиняем е свързан с производството на цигари в нелегалната фабрика в Карнобат и продажбата им на черния пазар. По време на операцията по неутрализиране на групата той не бе открит и бе обявен за общодържавно издирване. На 11 септември 2018 г. е задържан до 72 часа с постановление на наблюдаващия прокурор. Предстои в Специализирания наказателен съд да бъде внесено искане за налагане на най-строгата мярка за неотклонение и за него.\r\nВ рамките на продължаващото разследване по досъдебното производство на 11 септември 2018 г. бяха извършени нови претърсвания и изземвания в Карнобат. Намерени и иззети са близо 130 000 лева в брой, за които има доказателства, че са съхранявани от компанията „СИС индъстрис“, свързана с бизнесмена Миню Стайков.  Установява се произходът на парите и дали са придобити чрез престъпна дейност, в т.ч. тази, за която е образувано досъдебното производство.   ", "date": "2018.09.12", "title": "Спецпрокуратурата предяви обвинения на четвърти по делото срещу Миню Стайков"}
{"url": "https://www.actualno.com/sofia/fandykova-nad-1100-peshehodni-pyteki-sa-obnoveni-v-sofija-po-povod-novata-uchebna-godina-news_694477.html", "text": "        Пешеходните знаци, парапети и пътеки се обновяват в района на училищата и детските градини, уточни кметът Йорданка Фандъкова.   \"Учебната година започва, децата отиват на училище. След ваканцията някои от тях са доста разсеяни. Важно е ние да ги пазим. Аз лично се обръщам към шофьорите - внимавайте, пазете децата на пътя, това са нашите деца и ние искаме да им осигурим едно добро бъдеще\", каза Фандъкова.", "date": "2018.09.12", "title": "Фандъкова: Над 1100 пешеходни пътеки са обновени в София по повод новата учебна година"}
{"url": "https://www.actualno.com/europe/erdogan-pak-zavede-delo-sreshtu-lidera-na-opozicijata-news_694471.html", "text": "  Турският президент Реджеп Ердоган заведе поредно съдебно дело срещу лидера на основната опозиция Кемал Кълъчдароглу с искане за 250 000 лири обезщетение, предаде БГНЕС.     Според адвокатите на държавния глава, вината на Кълъчдароглу е в това, че в словото си пред заседанието на регионалните лидери на Народно-републиканската партия е нападнал личните права на Ердоган. В жалбата са цитирани откъси от речта на опозиционния политик, които доказвали, че тя носи характера на организацията ФЕТО на ислямския проповедник Фетхуллах Гюлен.   Като обидни са квалифицирани твърденията на Кълъчдароглу, че Ердоган е извършил преврат срещу гражданите, че е едноличен и авторитарен самодържец, и под негово ръководство и съгласувано с ФЕТО републиканците са разгърнали широка пропагандна кампания в страната и в чужбина именно с тези внушения. Въпросната кампания имала активната подкрепа на кюрдската ПКК и ФЕТО. Няма съмнение, че кампанията е планирана и изпълнена, за да даде легитимност на опита за преврат от 15 юли 2016 г. и да създаде усещането, че „диктаторът е свален“, се посочва в жалбата на Ердоган.\r\nАдвокатите му определят като неоснователно и обидно повтаряното и преди многократно твърдение на Кълъчдароглу, че Ердоган е лидер на валутните барони и участва в техните финансови игри, че притежава огромни пари в офшорни сметки на остров Ман. Подчертано е, че изявленията на Кълъчдароглу не могат да бъдат разглеждани и оценявани в рамките на свободата на мисълта и изразяването. Ответникът многократно е нападал личността на уважавания ни президент и правата му, необходима е присъда, която да възпрепятства този грозен стил, неподходящ за политик, е отбелязано още в жалбата. Тя е внесена в Главната прокуратура в Анкара с искане процесът срещу Кълъчдароглу да бъде публичен.  ", "date": "2018.09.12", "title": "Ердоган пак заведе дело срещу лидера на опозицията"}
{"url": "https://www.actualno.com/music/leni-kravic-idva-v-bylgarija-s-raztyrsvashto-shou-news_694417.html", "text": "        Определян като един от най-успешните музиканти на нашето време, Лени Кравиц има зашеметяваща кариера, която продължава  вече над 25 години. Вдъхновен от соул, рок и фънк звученето на 60-те и 70-те години, музикантът, композитор и продуцент е носител на 4 поредни награди \"Грами\", и поставя рекорд за най-много спечелени награди в категория \"Най-добро мъжко вокално рок изпълнение\".\r\nОт издаването на първия албум на \"Lenny Kravitz Let Love Rule\" през 1989 до днес, музикантът Той е работил заедно с музикални икони като Мадона, Aerosmith, Принс, Дейвид Боуи и Мик Джагър, както и с млади звезди като Алиша Кийс, Джей Зи, Дрейк и Avicii.\r\nНа 7 септември 2018 на пазара излезе единадесетият студиен албум на американската суперзвезда – \"Raise Vibration\", в който Кравиц остава верен на стила си, а звученето на албума е изключително характерно. Той самият казва:   С подкрепата на дългогодишния си приятел и сътрудник китаристът Крейг Рос, който също участва в създаването на албума \"Raise Vibration\", Лени Кравиц сам продуцира и изпълнява всичко -  от китара, бас, барабани и пиано до бонго, камбанки, клавишни инструменти и синтезатори, ситар, калимба и други.\r\nЗаедно с издаването на албума, Лени стартира и третата част от световното си турне за 2018, което ще продължи и през следващата година в Европа.\r\nБилетите за концерта на легендата Лени Кравиц ще бъдат на цени от 60 до 140 лева и могат да бъдат закупени в мрежата на Ивентим, както и онлайн на eventim.bg.      ", "date": "2018.09.12", "title": "Лени Кравиц идва в България с разтърсващо шоу"}
{"url": "https://www.actualno.com/education/osvobojdavat-pedagozite-ot-osigurovki-vyrhu-razhodite-za-transport-i-naem-news_694427.html", "text": "  Педагогическите специалисти, които работят извън населеното място по местоживеене, няма да дължат осигурителни вноски за възстановените им разходи за транспорт или наем. Това предвиждат промени в Наредбата за елементите на възнаграждението и за доходите, които бяха одобрени от правителството.     Облекчението е предвидено в Закона за предучилищно и училищно образование, но до момента в наредбата липсваше текст, който регламентира, че възстановените разходи за транспорт и наем се освобождават от начисляване и внасяне на осигурителни вноски. Това създаваше предпоставки за различно тълкуване.   Основната цел на нормативната промяна е да се създадат условия за повишаване на привлекателността на учителската професия и на социалния статус на учителите, включително и чрез гарантиране на социални стимули за подкрепа на педагогическите специалисти.  ", "date": "2018.09.12", "title": "Освобождават педагозите от осигуровки върху разходите за транспорт и наем"}
{"url": "https://www.actualno.com/politics/borisov-shte-vodi-bylgarskata-delegacija-za-obshtoto-sybranie-na-oon-news_694426.html", "text": "  Министър-председателят Бойко Борисов ще ръководи българската делегация в 73-ата сесия на Общото събрание на Организацията на обединените нации (ООН), съобщиха от правителствената пресслужба.     Тази година основна тема на Общия дебат ще бъде „ООН за всички хора: глобално лидерство и споделени отговорности за мирни, равнопоставени и устойчиви общества“.   Участието на българската делегация през целия период на сесията ще даде възможност да бъдат представени позициите и вижданията на страната ни по широк спектър от въпроси.  ", "date": "2018.09.12", "title": "Борисов ще води българската делегация за общото събрание на ООН"}
