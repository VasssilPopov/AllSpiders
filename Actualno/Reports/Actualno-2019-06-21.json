{"url": "https://www.actualno.com/society/novinite-naj-vajnoto-za-denja-21-uni-news_761276.html", "text": "            Вчера на комисията стана ясно и, че няма да има забрана за дарения към партиите от фирми, печелещи държавни поръчки, концесии или такива с държавно участие, след като ГЕРБ и ДПС се договориха на среща на парламентарните групи да има \"отворено финансиране\".   \"За каква стабилност става въпрос при предложение, което ликвидира всички малки партии\", попита лидерът на НФСБ. Той обяви и, че по принцип трябва да има намаление на партийната субсидия, а не да бъде ликвидирана. \"Може да се самоиздържа само голямата партия, която управлява държавата, на която всички фирми преди избори дават пари, защото иначе ще им се случи нещо много неприятно\", сигурен е Симеонов. И продължи - кой кого управлява, Бойко Борисов - \"Джи Пи Груп\" или обратното, примерно? Корнелия Нинова - \"Трейс\", или обратното? Според Симеонов в България политиците диктуват на фирмите какво да правят, като напомни историческата реплика на Ахмед Доган, че той разпределя порциите. \"Подмазване на простолюдието – ето това е популизмът. Само че това е обидно за всички интелигентни хора в държавата\", каза още Симеонов по адрес на начина на водене на политика на Борисов. А от Брюксел лидерът на ГЕРБ се съгласи за субсидиите - във вторник, 25 юни. Съдията от Софийския апелативен съд Веселин Пенгезов бе признат за виновен за злоупотреба с власт и осъден на 1 година условно с 3-годишен изпитателен срок.     \"Гоце Делчев се е борел за автономия на Македония, за независима държава, та дори в края на живота си прави завещание неговите кости да почиват в независима македонска държава. С една дума както казват някои политици: истината и само истината - така да бъде. Безспорна историческа истина е, че той се е определял като българин. Безспорна историческа истина е фактът, че се е борел за македонска държава. Ето я формулировката, дайте да я подпишем и да не създаваме проблеми там, където не трябва да има. Ние като държава не може да преглътнем тезата, че през 1944 г. сме се събудили една сутрин като македонци. Дайте оттук нататък да разговаряме, защото този политически подход няма да ни доведе до никъде\", е позицията на Пендаровски. В мотивите на съда пише, че Законът за противодействие на корупцията и отнемане на незаконно придобитото имущество (ЗПКОНПИ) в частта му за конфискацията противоречи на Директива 2014/42/ЕС за обезпечаване и конфискация на средства и облаги от престъпна дейност в Европейския съюз и затова съдът решава да приложи европейското право.    The New York Times твърди, че във въздуха са били вдигнати самолети, а бойни кораби са били пренасочени към необходимите за атака позиции, но в крайна сметка е дошла заповед за отбой. По-късно в Twitter , че спрял атаката, защото щели да загинат 150 души, а това не било пропорционално на свалянето на безпилотен самолет. Въз основа на резултатите, получени от изборите за Европейски парламент, лидерите на ЕС ще трябва да се споразумеят за кандидатурата на нов председател на ЕК. Според установената през последните години практика, която е критикувана, \"водещият кандидат\" получава най-големи шансове да заеме този пост и се излъчва от партията, спечелила най-голям брой места в ЕП - в случая Европейската народна партия (ЕНП). Либералите, които са третата най-голяма фракция в алианса, заедно с президента на Франция Емануел Макрон, отказват автоматично да подкрепят тази система, която ще даде приоритет за председател на Европейската комисия на Манфред Вебер от ЕНП. Традиция е обаче председател на ЕК да стане човек, който е бил преди това на висш национален пост - премиер или министър, а Вебер няма такъв опит. Отделно под сурдинка в Брюксел се говори, че той не е кооперативен що се отнася до отношения с представители на други политически семейства и дори в тих конфликт с много влиятелни европейски политици.\r\nЛибералите са склонни да подкрепят кандидат на ЕНП, но не и Вебер. Кандидатурата на Вебер не се подкрепя и от Партията на европейските социалисти, която запази второ място в ЕП. Социалистите настояват за номинирането на своя кандидат, холандецът Франс Тимерманс, а либералите дават приоритет на датчанката Маргрете Вестегер. Френският президент Еманюел Макрон и германският канцлер Ангела Меркел потвърдиха, че са разглеждани кандидатурите на Вебер, Тимерманс и Вестегер, но засега няма съгласие. За умишлено увреждане и разрушаване на такива паметници, законопроектът предвижда наказания – съгласно Наказателния кодекс на Русия, по чл. 243. Чл. 243 на Руския наказателен кодекс касае унищожаването или повредата на обекти на културното наследство. Това означава глоби до 3 млн. рубли, т.е. около 40 000 евро или дохода на провинилия се за период до 3 години, общественополезен труд до 400 часа и до 3 години затвор и принудителен труд за същия период от време. Инициативата носи името \"Обединена София срещу презастрояването\" и вече организира първо събитие – на 27 юни, от 9:30 часа сутринта. Тогава ще бъдат предадени исканията по въпросите на застрояването на столичната кметица Йорданка Фандъкова. \"Санкциите срещу Русия бяха единодушно подновени за още шест месеца поради неспазване на споразуменията от Минск\", заяви представител на Европейския съвет. Европейският съвет иска от Европейската комисия да предложи конкретни мерки по въпроса. В столицата на Грузия се проведе Общото заседание на Междупарламентарната асамблея на православието. Ръководителят на руската делегация Сергей Гаврилов откри заседанието, сядайки на мястото на председателя на парламента на Грузия. Това предизвика голямо недоволство, което доведе до протести и . Един от големите испански футболисти на 21-ви век Фернандо Торес сложи край на кариерата си. Нападателят обяви това чрез социалните мрежи. Последният му отбор е японският Саган Тосу, където игра през изминалия сезон. ", "date": "2019.06.21", "title": "Новините: Най-важното за деня, 21 юни"}
{"url": "https://www.actualno.com/business/dps-smjata-che-trjabva-da-se-tyrsi-prozrachnost-za-sdelkata-za-chez-news_761252.html", "text": "    ДПС упрекна властта, че се осъществява непрозрачно, и настоя да се произнесат компетентните регулаторни органи.      \"Ние смятаме, че тази сделка се осъществява в тежка корупционна тишина. Продажбата на най-големия електроенергиен разпределител, от което зависи цената на тока за българските граждани и бизнеса, а също така и националната сигурност, не може да се осъществява по такъв начин\", заяви Йордан Цонев, цитиран от пресцентъра на партията.   \"Ние призоваваме управляващите от ГЕРБ и мъничкия им коалиционен партньор да задействат органите на държавата, които са компетентни, да се произнесат по тази сделка. А именно – ДАНС и трите регулатора – КЕВР, КФН и Комисията за защита на конкуренцията\", каза още зам.-председателят на ПГ на ДПС.\r\n\"Всичко по тази сделка трябва да бъде прозрачно и тя да се осъществи в интерес на българските граждани и националната ни сигурност. Затова ние настояваме правителството да дойде следващата седмица в парламента и да запознае народните представители с подробностите по сделката и становището на органите. Впрочем тази сделка много съмнително се лансира и от медиите от кръга \"Капитал\" като ни я представят като вече свършен факт\", посочва Цонев.  Междувременно председателят на КЕВР Иван Иванов изрази готовност регулаторът да провери сделката.\r\nПо-рано днес в декларация от парламентарната трибуна соцлидерът Пред медиите в НС пък енергийният министър Теменужка Петкова коментира, че държавата няма отношение към тази сделка, защото тя се реализира по чешкото законодателство.    ", "date": "2019.06.21", "title": "ДПС смята, че трябва да се търси прозрачност за сделката за ЧЕЗ"}
{"url": "https://www.actualno.com/society/sem-dopusna-do-izslushvane-petima-kandidati-za-shef-na-bnr-i-shestima-za-bnt-news_761264.html", "text": "     обяви кои са допуснатите за изслушване кандидати за генерални директори на обществените радио и телевизия. До следващия етап от конкурса, на който кандидатите ще представят своите концепции, са допуснати петима кандидати за генерален директор на Българското национално радио (БНР) и шестима за Българската национална телевизия (БНТ) .      Изслушването на концепциите на кандидатите за генерален директор на БНР ще се проведе на 26 и 27 юни., съобщават от радиото. Това са Светослав Костов, Митко Димитров, Валери Тодоров, Даниела Манолова и сегашният генерален директор на общественото радио Александър Велев. На предишния етап от конкурса заради липсата на изисквания по закон трудов стаж отпадна Анета Милкова. Изборът на генерален директор на БНР се очаква на 28 юни.   Решението за одобрените за изслушване кандидати председателят на СЕМ София Владимирова мотивира така: \"Те притежават професионална, управленска и организационна компетентност. В техните концепции намирам позициите, необходими за избора на генерален директор на БНР\".\r\nС подобни мотиви СЕМ одобри и допускането до изслушване на 3 и 4 юли на шестимата кандидати за генерален директор Това са Сашо Йовков, Никола Тодоров, Явор Симов, Сашо Диков, Емил Кошлуков и Стоил Рошкев. Кандидатурата на Радослав Главчев бе отхвърлена, тъй като предложената от него концепция не отговаря на изискванията на СЕМ.  Изборът на генерален директор на обществената телевизия ще бъде на 5 юли. ", "date": "2019.06.21", "title": "СЕМ допусна до изслушване петима кандидати за шеф на БНР и шестима за БНТ"}
{"url": "https://www.actualno.com/society/zaradi-promenite-v-zuchk-lubiteli-na-kympingite-poiskaha-pomosht-ot-manolova-news_761271.html", "text": "    Протестиращи любители на къмпингите изпратиха писмо становище до Националния омбудсман Мая Манолова, с което се възмущават от .      Според тях текстовете са противоконституционни и насочени срещу правата и свободите на гражданите.   Писмото е подписано от инициативата \"Българско кемпер общество\".\r\nКъмпингуващите искат от Манолова да предприеме действия - да сезира Конституционния съд за противоконституционност по спорния текст .  \"Съгласно приетите на второ четене изменения на ЗУЧК, в неговата двадесет и втора поправка, без наличие на анализ по прилагането на закона до момента - от влизането му в сила през 2008 Г., не се създава устойчива регулация срещу увреждането и замърсяването на Черноморието, а по недопустим съсловен принцип, предварително се уличава къмпинг културата като единствен нарушител на законността по Черноморието и в държава с девет къмпинга през 2019 по данни на Евростат, една голяма група от българското общество се поставя извън закона\", пишат протестиращите.\r\nСпоред тях така гласуваното законодателство ограничава правото на гражданите на свободно придвижване, като на практика забранява палатките, кемперите и караваните на собственото им българско черноморско крайбрежие , но и засяга правата за движение по пътищата на МПС и влиза в разрез със Закона за движение по пътищата (ЗДП), а не само с въпросите за къмпирането.   От инициативата припомнят член 35 от Конституцията на страната. Допълват, че правото на гражданите на свободно придвижване по силата на този закон може да се ограничи само със закон в защита на националната сигурност, народното здраве и правата и свободите на други граждани.    Освен това, за да бъде едно деяние обявено за административно , то следва да нарушава обществения ред на държавно управление и да разкрива някаква степен на обществена опасност. Според протестиращите в текстовете не са известени никакви подобни мотиви.\r\nЗатова от организацията търсят подкрепа от Манолова. Припомняме, вчера пред сградата на МС се проведе протест - защитниците на свободното къмпингуване опънаха палатките си пред сградата и поискаха президентът Радев да наложи вето на спорния закон.    ", "date": "2019.06.21", "title": "Заради промените в ЗУЧК любители на къмпингите поискаха помощ от Манолова"}
{"url": "https://www.actualno.com/curious/dneven-horoskop-za-22-uni-news_760988.html", "text": "     Овен       Днес общуването с приятели и пътуванията ще помогнат за добрия ви вид не по-малко от козметиката. Избягвайте общуването с висшестоящи и не влизайте в конфликти с колеги. Телец Днес най-доброто прекарване на времето е движението, разходките, а защо не и изкачването на стълби. Особено ефективни са всички форми на закаляване с вода и физическата активност за поддържане на бодрост на тялото и духа. Избягвайте алкохола.   Близнаци Този ден също няма да ви умори, а и дори да е така, умората ще е от приятни за вас неща. Имате шанса да прекарате по-голямата част от деня в общуване с обичан от вас човек. Не бъдете скромни. Рак     Ако се чувствате потиснати днес, опитайте се да направите един разтоварващ ден. Започнете деня с гимнастика или йога. Разходете се поне половин час пеша. Лъв Днес ще усетите, че ще засилят интелектуалните ви способности. Ще ви върви във всичко, свързано с обучение, самообразование, повишаване на квалификацията, научна, творческа, интелектуална работа. Дева Тази събота не давайте нищо назаем. Много вероятно е никога да не ви го върнат. Не се страхувайте да откажете остро.   Везни През този ден се въздържайте от злоупотреба с алкохол и лекарства. Дори да сте поканени на парти обяснете, че не се чувствате добре и наблегнете на безалкохолните напитки. Вече  е модерно да си въздържател. Скорпион Днес съществува опасност от получаване на травми. Особено уязвим е гръбначният стълб. Не вдигайте тежко и не правете резки движения. Стрелец Денят ще е благоприятен за целеустремените, принципните хора, лидерите и ораторите. Може да се захващат всякакви неща, стига да не са скучни и еднообразни. Желателно е този ден да се прекара в дома, сред семейството. Козирог    Днес най-добре прекарайте времето си в компанията на единомишленици, чието мнение непременно ще ви помогне да си отворите очите за много важни неща. В този ден се препоръчва взимането на важни решения и извършването на важни действия, които ще ви се отдават с лекота и при това няма да изпитва съмнения. Водолей Днес денят е подходящ за подобряването на приятелски отношения, внедряване на новаторски идеи, нова техника и технологии. Този ден може да се нарече ден на удивителните открития, които помагат на човек да види света в нова светлина, а също да извърши пълно вътрешно преобразяване. Риби Днес е добре да имате искрено желание да надмогнете гордостта и високомерието си и просто да се отворите за това, което може да ви донесе този забележителен ден. Не пропускайте нито миг. ", "date": "2019.06.21", "title": "Дневен хороскоп за 22 юни"}
{"url": "https://www.actualno.com/europe/britanski-deputat-hvana-protestirashta-ekoaktivistka-za-vrata-video-news_761292.html", "text": "    Британски заместник-министър на външните работи влезе в центъра на скандал, след като грубо сграбчи за врата млада жена, протестираща против климатичните промени, съобщава в. \"Гардиън\".      Дългогодишният член на Консервативната партия Марк Фийлд е част от правителството на Тереза Мей и отговаря за дипломацията в Азия, Близкия Изток, Австралия и Тихоокеанския регион.   Скандалът става на организиран преди ден икономически форум. Говорители на събитието са високопоставени фигури като финансовия министър Филип Хамънд и управителя на Банката на Англия Марк Карни, а една от основните теми била Brexit.   По време на форума в залата влизат природозащитници от \"Грийнпийс\", протестиращи срещу бездействието при климатичните промени. Когато Марк Фийлд вижда една от участничките в протеста, той я бута в съседната до него колона и я сграбчва грубо за врата, след което я извежда към вратата.\r\n\"Бяхме шокирани от видяното. Избран депутат и правителствен зам.-министър нападна един от нашите мирно протестиращи в резиденцията на лорд кмета на Лондон\", заявиха от \"Грийнпийс Великобритания\".   Видео от събитието изтече в интернет, а полицията започна разследване за действията на Фийлд след обществената реакция. \"Получихме няколко съобщения за нападение в резиденцията. Нямаше арести\", заявиха от лондонската полиция.    Междувременно опозиционните лейбъристи и либерални демократи настояха парламентаристът да хвърли оставка и да застане пред правосъдието. Премиерът на Великобритания в оставка Тереза Мей временно освободи Фийлд от длъжността му, докато тече разследването срещу него.\r\n\"Много е трудно да не се изумиш от видяното\", заявява председателят на Консервативната партия Брандън Луис. Той допълни, че е започнало вътрешнопартийно разследване на инцидента.\r\nСамият Фийлд се оправда с думите: \"Бях искрено разтревожен, че протестиращата може да е въоръжена. Действах инстинктивно\".   Макар да поднесе извиненията си за инцидента, заместник-министърът увери, че е хванал протестиращата \"леко\" и го е направил, защото е бил \"силно загрижен за безопасността на намиращите се в залата\". ", "date": "2019.06.21", "title": "Британски депутат хвана протестираща екоактивистка за врата (ВИДЕО)"}
{"url": "https://www.actualno.com/business/teletol-pravoto-za-prodajba-na-elektronni-vinetki-ne-se-dobiva-chrez-obshtestvena-porychka-news_761298.html", "text": "    Никой не ни е информирал, че Агенция Пътна Инфраструктура \"няма да позволи\" на нашето дружество Телетол да започне продажба на електронни винетки, като едностранно е прекратила сключения с нас на базата на \"неосъществена техническа съвместимост\". Научихме за това решение от медиите.      Това се казва в позиция на фирма \"Телетол\", изпратена до медиите от управителя Мартин Димитров.\r\nВ тази връзка искаме да Ви информираме, че към момента от Пътната Агенция не са информирали официално никой от нашия екип за взетото от тях решение, което решение, ако е вярно, искрено ни изненадва!  Днес нашият екип ще отправи официално запитване към АПИ за появилата се информация и дали тя е истинска или “фалшива” новина.\r\nСлед като установим фактите и причините за появилата се информация, ние от Телетол ще проведем публична среща, на която целият ни екип ще Ви запознае с реалната ситуация и фактите около нея.  В тази връзка искаме да информираме обществеността, че благодарение на европейските правила  от началото на 2019 г., правото за продажба на електронни винетки не се добива чрез обществена поръчка, а чрез регистрация, като всяка българска компания, която има желания да продава винетки чрез уеб сайт, мобилно приложение или друг канал, може да поиска да бъде регистрирана като доставчик и то само чрез предоставяне на административни документи за дружеството.\r\nНие от Телетол искрено вярваме, че свободата на този “нов” пазар за доставчици ще реши проблемите на хиляди български граждани, които от старта на системата за електронни винетки и в условията на пазарен монопол на 1 доставчик, загубиха вяра и доверие в електронните системи\", се казва още в съобщението.\r\nВчера от АПИ обявиха следното:       \"Регистрираният от АПИ втори Национален доставчик на услуги, с който беше сключен договор на 14 май 2019 г. – „Телетол” АД, няма да има възможност да продава електронни винетки, тъй като не постигна оперативна съвместимост на база интерфейс с Електронната система за събиране на пътни такси. Съгласно Общите условия за регистриране на НДУ, дружеството имаше 10 дни, за да установи съвместимост на база интерфейс и договорът да влезе в сила.\r\nНа 4 юни 2019 г. в АПИ е получен отговор от представляващия “Телетол” АД Мартин Димитров, в който той предлага “осигуряване на техническо решение за собствена сметка, което представлява непрекъснат канал за покриване на гореописаните изисквания”. Това по същество означава изцяло нова технология, която няма нищо общо с изпълнението на изискванията от Общите условия за осигуряване на техническа съвместимост на оборудването на НДУ с Елекронната система за събиране на пътни такси.\r\nПредложеното от “Телетол” АД представлява сериозно неизпълнение на Договора от 14 май 2019 г. и опит за пренаписване на Общите условия и договора. Ако то бъде прието, това би довело до негативно засягане на сигурността на Електронната система на АПИ, а от там и на националните интереси, които тази система следва да гарантира чрез правилната й и сигурна експлоатация.\r\nПоради непостигане на изискваната в Общите условия оперативна съвместимост, със свое решение от 19 юни 2019 г. Управителният съвет на пътната агенция прекрати договора на “Телетол” АД. Дружеството остава в регистъра на Националните доставчици на услуги и ако на по-късен етап постигне успешна оперативна интеграция с интерфейса на централната система при въвеждане в търговска експлоатация на тол системата, ще може да партнира на АПИ в събирането на тол такси.\" ", "date": "2019.06.21", "title": "Телетол: Правото за продажба на електронни винетки не се добива чрез обществена поръчка"}
{"url": "https://www.actualno.com/politics/borisov-i-unker-s-izjavlenie-za-gazov-hyb-balkan-news_761300.html", "text": "    Председателят на Европейската комисия Жан-Клод Юнкер и министър-председателят на България Бойко Борисов излязоха с общо изявление за газовия хъб „Балкан“. Двамата приветстват важния етап, който бе достигнат за газовия хъб „Балкан”, съобщи правителствената информационна служба. Днес на второ четене в Комисията по енергетика на Народното събрание бяха приети изменения в Закона за енергетиката, които сега предвиждат програма за реализация на определени годишни количества газ на борсата от страна на обществения доставчик и крайните клиенти, водеща до безпрецедентно отваряне на българския газов пазар.      Предложеният пакет от мерки ще доведе до така необходимата промяна в конюнктурата на пазара на природен газ в България. Резултатът ще бъдат значителни стъпки към формиране на ликвидна среда и либерализиран пазар на природен газ не само за България, но също така и за региона. Те са в унисон с усилията на Европейската комисия и на българското правителство за създаване на единен пазар на природен газ.   Председателят на ЕК Юнкер заяви: „Искаме енергията да се насочи към България и към цяла Европа. Приветствам това положително развитие, което ще доведе до отваряне на газовия пазар с ползи за потребителите на газ в България и в Югоизточна Европа. Моята комисия остава ангажирана в подкрепата си към България в изпълнението на плановете й за регионален газов хъб - ние сме на едно мнение по този въпрос с българското правителство.“\r\nМинистър-председателят Борисов заяви: „Горд съм да кажа, че чрез въвеждането на програма за предлагане на определени количества газ за свободна търговия и непрекъсната работа по проекта газов хъб „Балкан”, България демонстрира своята ангажираност да играе водеща роля за отворен газов пазар в Югоизточна Европа. Успешното сътрудничество с Европейската комисия и целенасочените усилия на българското правителство направиха възможно въвеждането на значителни промени в пазара на природен газ в България, което, несъмнено, ще доведе до съществени ползи за всички.”  След като бъде потвърдена от окончателния Закон за енергетиката и със създаването на газовата борса, програмата за предлагане на определени количества газ за свободна търговия се очаква да има положителни ефекти в посока конкурентоспособност за целия газов пазар в региона. По-голямата конкуренция ще доведе до по-голям избор и по-ниски цени и ще увеличи сигурността на доставките за бита и за предприятията. Ето защо Европейската комисия подкрепи пазарните реформи и мерки за увеличаване на ликвидността, включително чрез газовия хъб „Балкан” в България.\r\nГазовата борса ще помогне България и регионът да се възползват в пълна степен от последните процеси в развитието на сектора във връзка с увеличаването на износа на втечнен природен газ. Това ще засили конкуренцията и ще даде повече възможности за развитието на икономиката в България и в региона.    ", "date": "2019.06.21", "title": "Борисов и Юнкер с изявление за газов хъб „Балкан“"}
{"url": "https://www.actualno.com/sofia/reshili-li-sa-dyrjavata-i-fandykova-che-shte-ima-zavod-za-gorene-na-bokluk-predi-ekoocenkata-news_761148.html", "text": "    За да няма никакви съмнения, че Столична община и МОСВ са твърдо решени да изградят столичния инсинератор, ОП \"Околна среда\", съответно МОСВ като договарящ орган, са платили авансово 71,4 млн. лева по проекта към неизвестен получател, още преди да има проведен търг и влязла в сила ОВОС. Това твърди в своя публикация Facebook страницата \"За чиста София без изгаряне на отпадъци\".      Според информацията, администраторите на страницата са изпратили въпрос до МОСВ по реда на Закона за достъп до обществена информация (ЗДОИ) на коя дата да изплатени въпросните средства и на кого - за да има пълно потвърждение.    Припомняме, че след на Столичния общински съвет (СОС) от 17 май, 2018 година, Столична община изпълнява проект „Интегрирана система от съоръжения за третиране на битовите отпадъци“ по Оперативна програма \"Околна среда\". Той е разделен на три фази, от които изпълнени са двете. Изградена е инсталация за биологично третиране на площадка „Хан Богров“; депо за неопасни отпадъци „Садината“; завод за механично-биологично третиране на отпадъци „Садината“ с производство на RDF на обща площ 106 204 m2, капацитет – 410 000 тона/годишно отпадъци (което съответства на средно дневно количество от 1 320 т/ден, с максимален приток на отпадъци – 1500 т/дневно); преработка на отпадъците чрез Herhof-технология, чрез която се получава до 180 000 тона/годишно RDF - отпадък.  Обявлението за стана ясно в края на ноември миналата година. Процедурата, по която Столична община възлага на своето еднолично дружество „Топлофикация София“ третата фаза от проекта, е договаряне без обявление. Причина за това, че ЕАД-то е с предмет на дейност производство и пренос на топлинна енергия, производство на електрическа и топлинна енергия, дейности по третиране на отпадъци и други, обслужващи основните дейности. То притежава съответните лицензии и е собственик на топлопреносната мрежа в столицата. Захранва над 99.9% от ползващите централизирано топлоснабдяване потребители в София т.е. дружеството има фактически монопол на пазара на топлинна енергия.\r\nПроектът се възлага за 29 години. Три години е срокът за изграждане на инсталация за комбинирано производство на енергия и 26 години - за оползотворяване на RDF за комбинирано производство на топлинна и електрическа енергия. Проектът е финансиран от ОПОС и съфинансиран от общината с кредит от Европейската инвестиционна банка на стойност 64 млн. евро, който ще бъде изплащан от „Топлофикация“ в продължение на 19 години. По проекта се предвижда изграждане на инсталация за когенерация на електрическа и топлинна енергия с капацитет 180 000 RDF т/г. (22,5 т/ч.); производствена мощност - 58 MWt топлинна енергия и 20 MWe електрическа енергия. Планирано е да бъде осигурена електроенергия за нуждите на 30 000 домакинства и топлоенергия за нуждите на 40 000 домакинства.    ", "date": "2019.06.21", "title": "Решили ли са държавата и Фандъкова, че ще има завод за горене на боклук преди екооценката?"}
{"url": "https://www.actualno.com/society/dve-momicheta-se-udaviha-v-reka-vyrbica-news_761305.html", "text": "    Две момичета на 15 и 16 години се удавиха във водите на река Върбица край Момчилград. Инцидентът станал към 15,30 часа, съобщава .      Момичетата са ученички в Средното мюсюлманско училище в Момчилград. Отишли да се разхладят със свои съученички във вир на реката. Докато се къпели, се появила водна змия и децата се паникьосали. Хукнали да бягат, но се похлъзнали на камъните, загубили равновесие и потънали във водата.   Труповете на двете деца бяха извадени от реката и отнесени за аутопсия. Криминалисти, начело с шефа на Областната дирекция на полицията Венци Момчилов, направиха оглед на местопроизшествието. Няма улики за извършено престъпление на този етап. ", "date": "2019.06.21", "title": "Две момичета се удавиха в река Върбица"}
{"url": "https://www.actualno.com/society/nastypi-astronomicheskoto-ljato-news_761316.html", "text": "    Точно в 18.54 минути настъпи лятното слънцестоене, а с това и астрономическото лято в България. Днес е най-дългият ден в годината, а нощта е най-кратка. В София денят нараства от 15 часа и 6 минути в началото на юни, до 15 часа и 19 минути днес.      Лятното слънцестоене бележи началото на лятото в Северното полукълбо, около 21 юни, и около 22 декември – за Южното полукълбо. То завършва с есенното равноденствие, около 23 септември в Северното полукълбо и около 22 март, в Южното полукълбо. Според повечето метеорологични прогнози това е и денят, в който дъждовете започват да спират, съобщава БГНЕС.   В Санкт-Петербург от днес настъпват белите нощи, а северно от 66 градуса северна ширина настъпва полярен ден. Например, в Мурманск полярния ден е с продължителност 2 месеца – от 22 май до 22 юли. В този период Слънцето никога не се спуска под линията на хоризонта.\r\nВ течение на няколко дни преди и след момента на слънцестоене, Слънцето по пладне ще „остане на тази височина“, сякаш се е спряло за малко, за това тези ден се наричат стоене на Слънцето. След това Слънцето започва да се спуска на юг по пладне и денят започва да намалява, обясняват учените от БАН. Лятото в България започна с малко по-високи температури от средните – в страната те са между 28 и 33 градуса.   ", "date": "2019.06.21", "title": "Настъпи астрономическото лято"}
{"url": "https://www.actualno.com/analysis/analiz-naprejenieto-v-egejsko-more-i-kipyr-zaradi-interesite-na-golemite-igrachi-news_761211.html", "text": "    Разбирайки опасностите, които се появяват в резултат на Вашингтон упражнява своето влияние. Въпреки това, надеждни оценки и солидни прогнози не могат да бъдат направени, като се има предвид територията, в която американско-турските отношения се движат.      Междувременно бюрокрацията, включително Пентагонът, е бесен за случая с руските оръжейни системи С-400. Изпращат се ясни съобщения. На символично ниво се правят изказвания за „провокативни действия“.   В същото време служители във Вашингтон настояват, че те означават това, което казват и се движат към следващата фаза, като изготвят санкции, насочени към турската икономика. Въпреки това почти всички предават посланието, че САЩ не искат да „загубят” Турция.\r\nГеополитически казано, те не искат досегашната светска и в западен стил  демокрация - с всички нейни особености и слабости - и значим съюзник да се превърнат в авторитарен режим като Пакистан. Все пак омразата на турския президент Реджеп Тайип Ердоган към Запада, заедно с интензивните ислямски черти на неговата личност и неговата неоосманска визия, превръщат тази голяма страна в дестабилизиращ фактор в региона.  Що се отнася до Гърция и , американците категорично признават - и не само в частни разговори, но в публични изявления - че стратегическият избор на Атина и Никозия - в сегашната - се движи в правилната посока.\r\nНещо повече, сегашното сътрудничество на Вашингтон с Атина е отлично и има убеждение, че това ще продължи при правителството на Кириакос Мицотакис. Бяха преодолени някои търкания, главно от личен характер, и вече се изготвят планове за сътрудничество с новото правителство.   Демократичната ос  Йерусалим, Никозия и Атина се развива на солидна основа и отвъд  партийните линии - нещо рядко в случая с Гърция. Това позволява дългосрочно планиране и множество действия - от съвместни военни учения и обмен на информация до търговско сътрудничество. Бяха предприети много стъпки в правилната посока със САЩ и Европейския съюз.    Също така могат да бъдат предприети стъпки към ООН с представянето на географски координати, маркиращи външните граници на гръцкия континентален шелф в Източното Средиземноморие. Ердоган обаче знае, че най-силният играч - по отношение на широк кръг въпроси от икономиката до геополитиката - е САЩ. Конгресът и бюрокрацията не са достатъчни. Де факто най-важният фактор е президентът.\r\nДоналд Тръмп е непредсказуем.Стига един пост в Twitter, за да преобърне политиките, определени от федералните институции  и министерства. Освен това той показа, че се възхищава на хегемонистичния стил на Ердоган. В този контекст, срещата между Тръмп и Ердоган в края на седмицата на срещата на върха на Г-20 в Осака ще бъде от решаващо значение за американско-турските отношения. Това също ще повлияе  в Източното Средиземноморие.\r\n…………….   Том Елис, в. „Катимерини, Превод:БГНЕС ", "date": "2019.06.21", "title": "Анализ: Напрежението в Егейско море и Кипър заради интересите на големите играчи"}
{"url": "https://www.actualno.com/society/pochina-dramaturgyt-ivan-dechev-news_761302.html", "text": "    На 85 години почина Иван Дечев - драматург, член на Съюза на българските филмови дейци, съобщиха от Съюза.      През дългия си професионален път той вложи своя интелектуален талант, широка култура, мъдрост и благородни усилия в създаването на десетки филми, сред които са такива изключителни постижения като \"Мъже\", \"Момчето си отива\", \"Къщи без огради\", \"Осъдени души\", \"Година от понеделници\", \"Звезди в косите, сълзи в очите\", \"Юлия Вревска\", \"Всичко е любов\", \"От нищо нещо\", \"Голямото нощно къпане\", \"Търновската царица\", \"Дело 205/1913 П.К.Яворов\", \"Онова нещо\", \"Спомен за страха\" и др., отбелязват от СБФД.\r\nВъв всеки един от тях той вграждаше своето лично разбиране за добро и зло, проявяваше точен нравствен и социален рефлекс и винаги подкрепяше и отстояваше оригиналните и смели артистични търсения на творците. Петнадесет филма, на които той е бил редактор, са наградени с отличието \"Златна роза\" през годините, се припомня в съобщението. ", "date": "2019.06.21", "title": "Почина драматургът Иван Дечев "}
{"url": "https://www.actualno.com/america/oon-prie-konvencija-sreshtu-nasilieto-i-tormoza-na-rabotnoto-mjasto-news_761318.html", "text": "    Агенцията по заетостта на САЩ прие първата си конвенция, насочена специално към намаляване на насилието и тормоза на работното място, в опит са бъде стимулирано движението #MeToo, предаде „Сабах“. ООН прие с мнозинство резолюцията, изготвяна от Международната организация на труда в продължение на четири години, уточнява БГНЕС.      Конвенцията на МОТ за насилието и тормоза е приета с 439 на 7 гласа с 30 въздържали се, което е най-доброто постижение на МОТ, отбелязано на честването на 100-годишнината от създаването й. Агенцията обединява фирми, работни групи и 187 държави-членки. Делегатите не успяха да включат обаче нареждане за тормоз и насилие срещу ЛГБТ общността.   \"За първи път ... международната общност се сдоби с глобален инструмент за борба с насилието и тормоза на работното място\", каза генералният директор на МОТ Гай Райдър след приемането й.\r\nДвижението #MeToo, предизвикано от обвинения в сексуален тормоз срещу холивудския магнат Харви Уайнстийн през 2017 г., хвърля остра светлина върху широко разпространените модели на сексуален тормоз или злоупотреба в множество сфери на американския живот. Това доведе до обвинение на десетки влиятелни мъже в сферата на развлеченията, политиката и други области, в сексуално посегателство.  Целта на конвенцията е да защити работещите, независимо от договорния им статут, от тормоз на места, където работят, почиват си, ядат или използват санитарни помещения. Тя също така обхваща пътувания, обучение, социални дейности, комуникации и конференции, свързани с работата. Райдър каза, че следващата стъпка са национални ратификации.\r\nВсички, с изключение на шест правителства гласуваха в полза на пакта, като Русия, Сингапур, Ел Салвадор, Малайзия, Парагвай и Киргизстан са се въздържали, показват данните на МОТ. Представители на работодателите от Малайзия и няколко държави от Латинска Америка са гласували против.\r\n\"Никой не трябва да бъде подлаган на насилие и тормоз по време на работа. Това е епидемия в целия свят, която трябва да приключи,\" каза представителят на работодателите Алана Матесън. Целта на текста е да се защитят всички работници в публичния и частния сектор, както и неформалната икономика.       \"Никой не трябва да се очаква да търпи каквато и да е форма на насилие, основано на пола, когато дойде на работа - независимо дали това са постоянни коментари и вицове, самолюбиви, сексистки забележки, опипване или още по-лошо\", казва Мари Кларк –представител на неправителствена организация за защита на работниците. \"За съжаление, това е реалността за твърде много работещи“. \r\nРайдър призна, че въпросът за ЛГБТ е спорен, но каза: \"Духът на Конвенцията... е, че всеки попада под защитата на тази конвенция.\" Основен препъни-камък, каза той, е определянето на \"уязвими групи\".\r\nПредставителят на Иран заяви, че конвенцията трябва да се разглежда в съответствие с националния контекст, нормите и ценностите на всяка страна. Ислямската република, която гласува в подкрепа, заяви, че има политика на \"нулева толерантност\" срещу тормоза на работното място. Марта Е. Нютън, заместник-секретар на Министерството на труда в САЩ, пък заяви, че е важно да се отбележи, че законното прилагане на имиграционните закони не трябва да се тълкува като тормоз съгласно конвенцията.\r\nРаботата на МОТ често се усложнява от тристранната структура, която включва държавни служители, профсъюзни лидери и представители на работодателите от частния сектор. Работодателите са особено загрижени за това дали конвенцията ще се стреми да ги държи отговорни за злоупотреби сред колеги, които се случват далеч от работното място.\r\nМОТ е единствената агенция, създадена в рамките на Лигата на нациите след Първата световна война, надживяла фашизма в Европа и избухването на Втората световна война и в последствие обединила се в Организация на обединените нации.       ", "date": "2019.06.21", "title": "ООН прие конвенция срещу насилието и тормоза на работното място "}
{"url": "https://www.actualno.com/asia/vzriv-v-djamija-v-iztochen-bagdad-ubi-10-i-rani-30-dushi-news_761223.html", "text": "    Експлозия избухна в джамия в източната част на иракската столица, при която загинаха 10 души и още 30 са ранени, съобщава местната медия в Багдад.      Взривът е избухнал в квартал Баладиат в Багдад, предаде Спутник.   Висш полицейски източник, цитиран от агенция Reuters, заяви, че взривът е резултат от самоубийствен атентат със самоделно взривно устройство.\r\nНито една терористична група не е поела непосредствена отговорност за нападението в джамията.  Според местните медии, мястото, където се е случило взривът, е отцепено от службите за сигурност.\r\nВзривът идва след като преди два дни бяха пуснати два снаряда в иракската провинция Басра, според иракските служби за сигурност. Градът е седалище на редица чуждестранни и иракски петролни компании и находища.    ", "date": "2019.06.21", "title": "Взрив в джамия в Източен Багдад  уби 10 и рани 30 души "}
{"url": "https://www.actualno.com/europe/rusija-gotvi-zakon-s-kojto-da-globjava-i-vkarva-v-zatvora-oskverniteli-na-nejni-pametnici-i-v-chujbina-news_761161.html", "text": "    Невероятно или не, но Русия е задействала процедура по изготвяне на закон, с който да бъде търсена наказателна отговорност при унищожаване на руски паметници в чужбина. Законопроектът е за обществено обсъждане, като това е станало вчера, 20 юни.      Съгласно текста, става въпрос за паметници, касаещи воинска храброст на руската армия, паметници заради загинали в защита на Русия в чужбина руски военни, на военачалници и монументи, увековечаващи руската воинска слава, възпоменателни музеи, паметници на място на водени знакови за Русия военни битки, както и символи на исторически спомен за загинали руски военни. Всички тези паметници, независимо дали са на руска територия или не, попадат в обхвата на законопроекта.\r\nЗа умишлено увреждане и разрушаване на такива паметници, законопроектът предвижда наказания – съгласно Наказателния кодекс на Русия, по чл. 243. Чл. 243 на Руския наказателен кодекс касае унищожаването или повредата на обекти на културното наследство. Това означава глоби до 3 млн. рубли, т.е. около 40 000 евро или дохода на провинилия се за период до 3 години, общественополезен труд до 400 часа и до 3 години затвор и принудителен труд за същия период от време.  Не ясно как новият руски законопроект ще бъде прилаган зад граница, ако  влиза в противоречие със съответното национално законодателство и дори  да не влиза, след като става въпрос за територия, която не е руска  юрисдикция. В България действа и закон, според който , макар че прилагането му всъщност е много сериозен въпрос!   Законопроектът моментално предизвика реакция от страна на блогъра Асен Генов. Той написа следното във Facebook:\r\n\" \".     Припомняме, че в миналото Генов на няколко пъти се забърка в неприятности заради акции срещу паметници от съветско време. През 2013 година заради изразяване на творческо несъгласие със спомена за съветския режим върху паметника до централата на БСП на \"Позитано\" 20. ", "date": "2019.06.21", "title": "Русия готви закон, с който да глобява и вкарва в затвора \"осквернители\" на нейни паметници и в чужбина"}
{"url": "https://www.actualno.com/america/trymp-sprjal-atakata-sreshtu-iran-zashtoto-shtjala-da-ubie-150-dushi-news_761286.html", "text": "     Президентът на САЩ Доналд Тръмп потвърди, че е наредил въздушни удари срещу Иран тази нощ и ги е отменил в последния момент.       В профила си в Twitter той написа, че при атаката са щели да загинат 150 души, което \"не е пропорционално\" на свалянето на безпилотен американски дрон, извършено от иранците.    \"В понеделник те свалиха безпилотен дрон над международни води. Бяхме готови да отвърнем миналата нощ с три конкретни цели. Тогава попитах колко ще умрат. \"150, сър\", беше отговорът от един генерал. 10 минути преди удара, го спрях, не е пропорционален на свалянето на безпилотен самолет\", пише Тръмп.\r\nПрезидентът обаче допълва, че натискът върху Иран ще продължи. \"Не бързам, армията ни е обновена и готова, най-добрата в света. Санкциите ги хапят, нови бяха добавени миналата нощ. Иран НИКОГА няма да има ядрени оръжия, насочени срещу САЩ и света\", допълва Тръмп.       ", "date": "2019.06.21", "title": "Тръмп спрял атаката срещу Иран, защото щяла да убие 150 души"}
{"url": "https://www.actualno.com/society/obshtinite-se-okazaha-naslednici-na-hiljadi-stari-koli-ostaveni-po-ulicite-news_760974.html", "text": "    Големите общини в страната са наследели над 2000 стари коли, изоставени от собствениците по улиците, показа проверка на „Монитор“.      След като кметствата установят зарязаните трошки, лепят стикери, с които дават срок за доброволно премахване, ако това обаче не се случи, се формират комисии, които вдигат принудително возилата. След това отново има срок, в който собственикът може да потърси старата си кола, но практиката показва, че хиляди коли остават непотърсени. Именно дългите срокове за установяване и издаване на предписания да изчистят по-бързо трошките от улиците.   В София от 2009 г. до юни тази година са установени 13 774 изоставени автомобили, на които са поставени стикери за доброволно преместване от терените на общинска или държавна собственост, съобщиха от Столичния инспекторат пред „Монитор“. Оттам уточниха, че при последвали проверки са констатирали 7924 случая на доброволно премахване на возилата. 227 коли пък са минали годишен технически преглед, с което вече не попадат в категорията „изоставени коли“. Фирмите, с които Столичната община е сключила договор, са преместили принудително на площадка за временно съхранение 1489 трошки. В случай, че колата не се потърси и от площадката, автомобилът се счита за отпадък и отива за рециклиране.\r\nВ Пловдив акции за освобождаване на междублоковите пространства от са регулярни във всеки един от шестте района на града. Общинските служители лепят предписания към собствениците на по около 140-150 автомобила на година във всеки един от районите. Принудително репатрираните са по около 20-30 от район на година. От община Пловдив припомниха, че принудително се репатрират колите, собствениците на които не се изпълнили поставеното предписание в законоустановения срок от 90 дни. Предписанието е стикер по образец, който се залепва на видно място по колите. Собствениците са задължени да приведат си в техническо изправно състояние, да ги преместят на частен терен или да ги предадат за разкомплектоване на лицензирани за целта фирми. След като паякът вдигне изоставената трошка, собствениците имат 14 дни да си ги потърсят на общинския паркинг. Ако не го сторят, колите им биват разкомплектовани.  В морската ни столица Варна над 1000 изоставени коли заемаха паркоместа и задръстваха улиците, като заради тежките процедури общината няколко години имаше проблеми с успешната борба по разчистването им. Така седмично на паркинга за излезли от употреба автомобили в Южна промишлена зона се репартират по около 10 трошки, като досега от улиците на града са изчистени над 450 стари коли.\r\n„Има два варианта за репатриране на изоставени от собствениците коли. В единия случай, ако автомобилът няма регистрационни табели, може да бъде преместен и откаран до паркинга на общината. В другия случай става въпрос за автомобили, които имат регистрационни номера, но са оставени безнадзорно и са паркирани от дълго време в междублокови пространства и на тревни площи“, обяснява шефът на Общинското предприятие „Общински паркинги и синя зона“ Младен Иванов.\r\nБлизо 30 изоставени коли са премахнати от улиците в Дупница, след стартиралата ежегодна акция на общинската управа. Обект на проверки са автомобили, паркирани на тротоари и улични платна, които не са регистрирани или са видимо в негодно за ползване състояние. Към настоящия момент са издадени и 3 предписания на собственици, обяви говорителят на кметската управа, Христо Апостолов.       Едва 12 излезли от употреба автомобила, паркирани по улиците на Стара Загора са били репатрирани до складове за скрап от началото на годината, показва справката на общинската администрация. За 6 месеца служителите са установили 148 трошки, на които са били поставени стикери за уведомяване на собствениците им, около 60 на сто от ръждясалите ламарини са били извозени от притежателите им, останалите са все още в изчаквателен период. През 2018 г. репатрираните са 48, при общо 245 установени да „домуват“ в нарушение на наредбата. Приблизително същият процент като през тази година е превозен за сметка на собствениците.\r\nМежду 6 и 8 месеца са необходими за отстраняването на излезлите от употреба моторни превозни средства, коментират запознати с технологичния процес.\r\nОт началото на годината в Добрич са установени 150 моторни превозни средства. 64 от собствениците сами са преместили изоставените си автомобили. Със заповед на кмета на Добрич принудително са преместени 26 броя. За останалите констатирани 60 автомобила тече тримесечния срок, в който собственикът е длъжен да премести МПС.\r\nРазчистването на Шумен от старите автомобили започна преди две години, като само през май 2017 г. общината установи 78 коли без технически преглед в продължение на 2 години. Тогава кметството сключи договор с фирмата „Метарекс“ за извозване на автомобилите. През цялата 2017 г. са били премахнати 230 коли, година по-късно нови 219 трошки, а за 2019г. до момента 151.\r\nВ Пазарджик от началото на 2019 г. са проверени 93 сигнала за изоставени автомобили и е започната процедура за принудително преместване на 36 моторни превозни средства, заяви пред „Монитор“ управителят на бюджетното звено „Паркинги и охрана“ Георги Шикерджиев. Вследствие на разлепени стикери 17 коли са били преместени от собствениците си. Принудително в депо, намиращо се в района на жп гарата, са преместени 8 автомобила.       ", "date": "2019.06.21", "title": "Общините се оказаха наследници на хиляди стари коли, оставени по улиците"}
{"url": "https://www.actualno.com/society/sedmicata-v-absurdi-17-21-uni-news_760104.html", "text": "                \"Къде е Борис? Ако неговият екип не го пуска на дебат с петима общо взето приятелски настроени колеги, как ще преговаря с ЕС\", нападна точно Джереми Хънт по време на дебата, проведен от Канал 4. Той добави и, че Джонсън трябва да е в телевизионното студио и да обясни как би могъл да промени хода на преговорите с ЕС за Brexit. Коментар на :      На първо място против е македонският историк проф. Драги Георгиев, директор на Института за национална история. Той е водачът на македонските учени в съвместната комисия по историческите въпроси, създадени на база Договора за добросъседство със Северна Македония. Коментар на :  Присъдата не е окончателно, но квалифицира случай, при който момче е ударено с бутилка по главата, като \"убийство по непредпазливост\", защото съдебният лекар не изключил вероятността младежът да е паднал на земята и от удара със земята да е починал. Коментар на :    Ако някой от нас излезе с автомат на улицата и заяви, че ненавижда Конституцията, вероятно до няколко минути ще бъде отведен за разпит. Също така би станало, ако някой от нас опита да си направи \"своя територия\" в гората, твърдейки че пази страната. До минути ще бъдем арестувани и ще ни бъде заявено, че България има армия и полиция, които се грижат за страната. И това е така. Ето защо всеки опит да се отнемат функциите на държавата е незаконен и против Конституцията. Но някои хора успяват да избегнат правосъдието и да се показват като инстанция, стояща над закона и страната. Точно преди един месец в престижния разследващ сайт Bellingcat беше публикуван за прото-милицията, базираната в граничния район между България и Турция, известна като БНО Шипка. Данните, които бяха събрани – включително информация, идваща от българските служби – показват притеснително пренебрежение към организация, поддържаща близки отношения с руски военни инструктори, свързани с руското военно разузнаване и крайнодесни екстремисти, имащи забрана за влизане в европейски държави. Коментар на :   През първите три месеца на тази година България е на второ място по растеж на заплатите в ЕС, веднага след Румъния. У нас заплатите на час са се увеличили с 12,9%, докато при румънците увеличението е 16,3% на час, сочат официалните данни на Евростат. Но като абсолютна стойност нещата все още са несъизмерими. В края на 2018 година на час заплащането в България е едва 5,4 евро, което е най-ниското в ЕС, а в Румъния е 6,9 евро. Средното ниво в ЕС пък е 27,4 евро за 2018 година. Коментар на :  Въпросът е дали това е математическа грешка или не, каза правосъдният министър. Коментар на :  \"Леснопреносим\" или \"лесно преносим\" – просветното министерство ще зачита и двата варианта на изписване за вярно. Това заяви заместник-министърът на образованието Деница Сачева. Коментар на :   В държавата няма конкретен орган или институция, който да отговаря за контрола над мълниезащитните съоръжения. Коментар на :  40% грешки при машините за гласуване - от 3000 секции, в 1139 има проблеми. Самата ЦИК признава, че в отделните изчисления има разлики в отчетените гласове, но това не влияело на крайния резултат. Коментар на :  Това стана ясно от изказванията на Менда Стоянова и Мустафа Карадайъ пред журналисти. Коментар на :  Агенцията по вписванията няма капацитет и да обработи и публикува в регистъра финансовите отчети. \"Отчетите, които не са обработени, са 1 милион, а ние сме 120 души в цяла България\", оправда се представителят на Агенцията по вписванията в заседанието - длъжностно лице по регистрация г-жа Михайлова. Тя отбеляза, че преди били определяни служители, които да се занимават само с отчети и че нормата е да се обработват по 80 отчета на ден. Коментар на :   Нападателите - Мехмед и Ахмед вече са задържани. Баща им Исмаил коментира, че всичко станало заради бирена капачка - синовете му искали да си вземат наградата от капачката т.е. още бира. \"Мисля си, че без нищо няма да ударят\", добави мъжът. Той смята, че поради някаква причина промоцията бира не е била дадена и жертвата - Галин, е казал нещо, заради което се е стигнало до нападението. Продавачката призна, че не е дала въпросната бира, защото имала забрана от съответния търговец - търговците ѝ казвали коя промоция да се изпълнява и коя да не се, а можело промоцията да се вземе от по-голяма верига магазини. Коментар на :  18-годишната Денали Бремър от Аляска е обвинена в организирането на убийството на 19-годишната Синтия Хофман, след като повярвала на човек, който се представил за богаташ и обещал 9 милиона долара, ако извърши престъплението. Коментар на :  Заради чакане на становище от НЗОК, е пропусната първата възможност за операция на Селим в чужбина. Тя страда от слепота още от раждането си – на едното око. Коментар на :  \"Виждаме, че учениците трудно осмислят текстове. Увеличава се броят на учениците, които не могат да интерпретират текст, което означава, че могат да четат, но не осмислят. Всички промени, които правим са насочени към това – функционална грамотност\", каза Вълчев. Коментар на :  Отдавна известно на гражданина е, че за да „свърши работа” в КАТ трябва да си вземе почивен ден, сега това се потвърждава от официално проведено през април и май наблюдение по метода „таен клиент” за предоставянето на 15 услуги в 13 общини, областни и общински администрации. Коментар на :  Днес стана ясно и, че няма да има забрана за дарения към партиите от фирми, печелещи държавни поръчки, концесии или такива с държавно участие, след като още вчера ГЕРБ и ДПС се договориха на среща на парламентарните групи да има \"отворено финансиране\". До 2009 г. тези дарения бяха разрешени от закона, отбеляза Менда Стоянова. Запитана защо няма забрани за дарения от фирми, печелещи държавни поръчки, концесии или такива с държавно участие, Стоянова заяви: \"Ние сме записали \"юридически лица и еднолични търговци\", а фирма с държавно участие, за да направи каквото и да е дарение трябва да има решение на нейния принципал, а принципалът на държавните дружества се знае кой е. Всеки има право. Само че с този публичен регистър може да се види - и в публичния регистър на обществените поръчки и публичния регистър за даренията кой кой е\". Коментар на :  Причината е, че държавата събира пари за готвеното плащане накуп на 8-те изтребителя F-16 и оборудването им, потвърдиха от ведомството на министър Владислав Горанов. Коментар на :   Съгласно текста, става въпрос за паметници, касаещи воинска храброст на руската армия, паметници заради загинали в защита на Русия в чужбина руски военни, на военачалници и монументи, увековечаващи руската воинска слава, възпоменателни музеи, паметници на място на водени знакови за Русия военни битки, както и символи на исторически спомен за загинали руски военни. Коментар на :  \"Гоце Делчев се е борел за автономия на Македония, за независима държава, та дори в края на живота си прави завещание неговите кости да почиват в независима македонска държава. С една дума както казват някои политици: истината и само истината - така да бъде. Безспорна историческа истина е, че той се е определял като българин. Безспорна историческа истина е фактът, че се е борел за македонска държава. Ето я формулировката, дайте да я подпишем и да не създаваме проблеми там, където не трябва да има\", каза Стево Пендаровски. Коментар на :  В мотивите на съда пише, че Закона за противодействие на корупцията и отнемане на незаконно придобитото имущество (ЗПКОНПИ) в частта му за конфискацията противоречи на Директива 2014/42/ЕС за обезпечаване и конфискация на средства и облаги от престъпна дейност в Европейския съюз и затова съдът решава да приложи европейското право. Коментар на :  ", "date": "2019.06.21", "title": "Седмицата в абсурди (17 - 21 юни)"}
{"url": "https://www.actualno.com/politics/avramova-obeshta-razshirenie-na-pyt-no-se-oplaka-ot-lipsa-na-budjetni-sredstva-news_761184.html", "text": "    Разширението на свързващия Стара Загора с автомагистрала „Тракия“ път е отчетено като необходимо, изпълнението на обекта ще бъде планирано от АПИ.      Това каза министърът на регионалното развитие Петя Аврамова в отговор на въпрос на народния представител от ПГ на „БСП за България“ Георги Гьоков за “.   „На вече зададен от вас въпрос през 2018 г. тогавашният министър на регионалното развитие г-н Нанков ви е уведомил, че ще се разгледат възможностите за включване на проекта за удвояване на съществуващото трасе на път I-5 с цел постигане на габарит Г-20“, каза още министърът.\r\nТя уточни, че при инвестиционната програма на Агенция „Пътна инфраструктура“ за съществуващата отсечка от Републикански път I-5 Стара Загора – автомагистрала „Тракия“ с дължина около 5 км от км 236 до 241 е наличен технически проект, който е разработен през 2008 г.  „Проектът предвижда освен габарита Г-20 също и реконструкция на засегнатите инженерни мрежи. Процедурата за терен на осигуряване на обекта е приключила като с решение на Министерски съвет от 2014 г. са отучждени имоти и части от тях, частна собственост“, каза още Аврамова.\r\nТя уточни, че за съжаление проектът вече не е актуален и не отговаря на съвременните изисквания. „Необходимо е да се изготви ново задание за възлагане на обществена поръчка за избор на проектант, който да актуализира техническата документация. За провеждането както на тази процедура, така и на процедурите за избор на изпълнител на строително-монтажните работи и надзор е нужно тяхното финансово обезпечаване.   По предварителна оценка индикативната стойност за реализацията на обекта е около 25 млн. лв. Стойността на строително-монтажните работи може да бъде конкретизирана едва след преработване на проекта.    Инвестиционната програма на АПИ през последните 10 години е изключително мащабна като се строят както големи инфраструктурни участъци и по-малки обекти, така и се рехабилитират множество пътни отсечки в цялата страна, осигуряващи свързаност на отделните райони, която благоприятства за развитие на бизнес климата и подобряване на качеството на живот“, посочи Аврамова.\r\nПо думите й това от своя страна предполага значителни средства, които МРРБ и АПИ съвместно чрез различни механизми и инструменти се опитват и стремят да осигурят.\r\n„За съжаление бюджетните средства не са достатъчни, което е сред основните причини инвестиционната програма на Агенцията всяка календарна година внимателно да се преценява и приоритизира“, допълни още Аврамова. ", "date": "2019.06.21", "title": "Аврамова обеща разширение на път, но се оплака от липса на бюджетни средства"}
{"url": "https://www.actualno.com/dobrich/obshtina-kavarna-sys-zapor-zaradi-dylg-na-nesyshtestvuvashtija-fk-kaliakra-news_761312.html", "text": "    Община Каварна се оказа със запор заради дълг на несъществуващия вече Футболен клуб \"Калиакра\", заяви за кметът на общината Нина Ставрева.       заедно с имуществото в него е бил отдаден в предишния мандат на ФК \"Калиакра – Каварна\", представляван от Красимир Тодоров като по време на търга той е бил . Търгът е проведен през юни месец 2015-та, но договорът е сключен едва след встъпването на Ставрева в длъжност.\r\n\"Още в началото на моя мандат направихме одит на футболния клуб. Причината за това е, че искахме да знаем за какво общината дава пари. Ежегодно се отпускат финансови средства от бюджета на всички спортни клубове. Превеждаме им субсидии на основание решение на Общинския съвет. В предишни мандати е имало суми между 500 и 700 000 лева. В този мандат сумите са значително по-малко - до 130 000 лв. Така, че поискахме да сме наясно със състоянието на футболния клуб. Оказа се, че те имат налични в касата си над 1,4 млн. лв. В същото време и задължения от стотици хиляди лева към доставчици. А също и изтеглен заем от бившата \"Демирбанк\", сега \"Търговска банка Д\" с подписите на управителния съвет на ФК“, разясни кметицата.  Вследствие на тези задължения срещу клуба биват заведени множество дела от заинтересовани страни, включително и от банката, която си търси дадените като кредит средства.\r\n50 000 лева са били изтеглени като овърдрафт през 2012 г. като солидарни длъжници по него са членовете на УС тогава – Красимир Тодоров, Метин Исмаилов, Милен Башев, Желязко Железов и Венцислав Василев.  От всички тях до края на сдружението остава само Красимир Тодоров. Последно членове на УС освен него са били Веселин Явашев, Петър Петров, Христо Узунов и Александър Бахнев.\r\nСлед основния договор има няколко анекса. Единият е за увеличаване на лихвата. Другият е за преоформяне на главницата 50 000 лв. в стандартен кредит, който трябва да бъде погасен през 2017-та година. В крайна сметка кредитът не е издължен и започват опитите на банката да си върне парите.    Наведнъж същата година община Каварна от ЧСИ по искане на \"Търговска банка Д\". С едното се налага запор върху субсидията, която общината ще изплати на футболния клуб. Главницата към онзи момент е 35 483 лв., но заедно с всички такси дължимата сума възлиза на над 48 хиляди лева. Другото е за запор върху машина за почистване и поддръжка на трева, устройство към машина за трева, седалки, футболни врати, система за видеонаблюдение и светлинно табло. Тогава Ставрева уведомява частния съдебен изпълнител, че посочените от него движими вещи са предадени за ползване под наем на сдружение \"Футболен клуб Калиакра\" и те са собственост на общината.\r\nВременно проблемът със запорите е стопиран.\r\nОт края на март месец т.г. община Каварна прекратява договора за наем и сама си стопанисва стадиона. Прави много ремонти, тъй като е домакин на Европейското първенство по футбол за девойки в началото на месец май.    През април месец пък получава в дарение 1000 сини седалки от Българския футболен съюз, представляван от президента му и бивш легендарен вратар Борислав Михайлов. Вече и те са в описа на вещото лице – общо седалките са 2476 на брой.\r\n\"След като изнесохме информацията на обществеността, включително и на футболната общественост, те си направиха общи събрания съгласно техния устав и избраха нов президент на клуба с нов управителен съвет, което обаче не отменя отговорността. Така той спря да съществува, регистрира се нов клуб с идеята да се тръгне начисто\", поясни Нина Ставрева. И допълни, че на 10-ти април обаче е направен нов опис от вещо лице, изпратен от частен съдебен изпълнител в Каварна, понеже банката си търси парите по кредита.\r\n\"Направили са опис  на имущество на стадиона - електронно табло, пейки, футболни врати, трактор, косачка и др. Аз не възразявам срещу работата на частния съдебен изпълнител\", заяви кметът на Каварна. \"Абсурдното в случая е, че тези активи са собственост на общината, не на клуба, който е длъжник на банката. Всички те са вписани в инвентарните книги на общината\", добави тя.\r\nСпоред нея най-вероятно става въпрос за класическа схема. \"Тези активи, които са общинска собственост, може би са дадени в банката като някакъв залог, въпреки че не са техни. Не мога да бъда сигурна в това, но е факт, че същите тези активи са запорирани по дълга на футболния клуб към банката\", подчерта Ставрева.  \r\nТя вече е осъществила контакт с частния съдебен изпълнител и в сряда им предстои среща.\r\n\"Ние сме му изпратили възражение срещу предишен такъв опис, че това са активи в инвентара на община Каварна. Те са наша собственост. Ние не сме задължено лице към банката и няма как да правят опис на наши активи. Сега след новия опис от 10-ти април имаме срок да направим ново възражение. Мен ме притеснява схемата, която е безумна – как така на общината ще налагат запор за чужд кредит“, недоумява кметицата.  \r\nСправка в Търговския регистър сочи, че всъщност има вписани две дружества с дейност \"футбол\". Те са със сходни названия, но с различни управляващи. Едното е \"Сдружение футболен клуб „Калиакра – 1\" от октомври миналата година, представлявано от Димчо Димов и Управителен съвет, в който влизат той като председател, Божемир Тосков и Пламен Димитров. Второто сдружение е \"Футболен клуб Калиакра Каварна 1923\" от февруари тази година. То се представлява от Христо Узунов, който е бил и в стария футболен клуб. Освен него в УС влизат Петър Петров, също от стария клуб, Стефан Стефанов, Красен Петков и Пенко Димов.\r\nСправка в публичните годишни финансови отчети от сайта на правосъдното министерство сочи, че футболният клуб наистина през 2015 г. наистина има в сметките си солидна сума – 1 474 000 лв. От първия публикуван годишен финансов отчет (ГФО) – за 2010 година, става ясно, че същата година клубът е преминал от \"Б\" Източна футболна група в \"А\" професионална. Към онзи период годишният приход на клуба е възлизал приблизително на 1,2 млн. лв. ", "date": "2019.06.21", "title": "Община Каварна със запор заради дълг на несъществуващия ФК \"Калиакра\""}
{"url": "https://www.actualno.com/crime/edna-godina-uslovno-za-sydija-veselin-pengezov-news_761329.html", "text": "    Съдията от Софийския апелативен съд Веселин Пенгезов бе признат за виновен за злоупотреба с власт и осъден на 1 година условно с 3-годишен изпитателен срок. Присъдата прочете съдия Снежина Колева в Софийски градски съд, съобщи .      Престъплението, за което Пенгезов е осъден, е за това, че като председател на Военно-апелативния съд през 2008-2009 г. не възложил обществена поръчка, заради което настъпили тежки вреди за съда, а именно - било спряно финансиране по Оперативна програма \"Административен капацитет\" (ОПАК). Заедно с Пенгезов подсъдими са и други шестима, които бяха обявени за виновни за това, че представили неверни данни пред ОПАК, за да получат пари по европроект. Магистратите не ги осъдиха заради изтекла давност на престъпленията. Въпреки делото и постановената днес присъда Веселин Пенгезов си остава на работа като съдия в САС.    ", "date": "2019.06.21", "title": "Една година условно за съдия Веселин Пенгезов"}
{"url": "https://www.actualno.com/healthy/obshto-90-novi-linejki-trjabva-da-bydat-dostaveni-u-nas-prez-2019-g-news_761244.html", "text": "    Продължава доставката на нови линейки за системата на спешна медицинска помощ в България, съобщават от Министерство на здравеопазването.       На 19 юни бяха разпределени нови 10 линейки, в изпълнение на проект BG16RFOP001-4.001-0001 „Подкрепа за развитие на системата за спешна медицинска помощ”. Същите постъпиха в центровете за спешна медицинска помощ в Бургас – 2 броя, В. Търново – 2 броя, Кърджали, Хасково, Ст. Загора, Кюстендил, Видин и Габрово – по 1 брой линейки.    Другите 22 вече са разпределени в спешните центрове в София, Пловдив, Варна, Плевен, Силистра и Хасково. Така в системата на спешната помощ станаха 32 на брой. До края на м. юни 2019 г. ще бъдат предоставени и приети още 10 броя линейки. Изпълнението на Европейския проект е по график и линейките се доставят периодично, без забавяне и проблеми от страна на изпълнителя. До края на 2019 г. общият брой на доставените нови линейки по договор трябва да достигне 90.   Създадена е организация ежемесечно, веднага след доставката на новите линейки, в тях да се инсталират GPS устройства и паник бутони. В 20 от новите линейки има инсталирани устройства и паник бутони, в другите 12 са предприети действия за монтаж, който ще приключи до края на м. юни тази година. Отбелязваме, че в ЦСМП Варна са доставени три нови линейки, като всяка от тях има монтирани GPS устройства и паник бутони. За целта прилагаме протокол с дата 23.05.2019 г. Предстои новите линейки да бъдат оборудвани и с навигационна система. Предстои провеждането на обучения на персонала в системата на спешната помощ за работа с новите устройства в линейките.   Допълнително, всяка от новите линейки разполага с необходимото за целта ново оборудване, което включва кислородна инсталация; дефибрилатор с ЕКГ; инфузионна помпа; респиратор/апарат за механична вентилация; аспиратор – стационарен и мобилен и др.    Към момента системата за спешна медицинска помощ разполага с 693 санитарни автомобила/линейки, закупени основно след 2007 г. ", "date": "2019.06.21", "title": "Общо 90 нови линейки трябва да бъдат доставени у нас през 2019 г."}
{"url": "https://www.actualno.com/business/avramova-10-proekta-za-334-mln-lv-sa-odobreni-ot-fondovete-za-gradsko-razvitie-news_761173.html", "text": "    Фондовете за градско развитие одобриха 10 проекта на обща стойност 33,4 млн. лв., от които 17,3 млн. лв. са от Оперативна програма „Региони в растеж\". Сред тях са проектът за възстановяване на синагогата във Видин и превръщането й в туристически обект, градска зона на Плевен и други.      Това съобщи днес министърът на регионалното развитие и благоустройството Петя Аврамова.   С 369,7 млн. лв. към Фонда на фондовете бяха създадени три Фонда за градско развитие, които заедно с привлечените средства управляват около 585 млн. лв. Те могат да бъдат използвани под формата на нисколихвени кредити и банкови гаранции в проекти за подобряване на градската среда в 39 града, в сферата на туризма и културното наследство, напомни министърът.\r\nПредставители на българския бизнес могат да участват като крайни получатели на кредитно финансиране за проекти както в областта на спортната инфраструктура, зоните с потенциал за икономическо развитие, градската електромобилност и подобряване на градската среда, така и като партньори на общините в реализацията на мерки в подкрепа на обекти на културното наследство.  Аврамова обърна внимание на благоприятните условия на този вид финансиране – усреднена лихва по кредитите под пазарната, до 20 години срок за погасяване за проекти за градско развитие и в сферата на туризма, както и 15 г. за проекти за енергийна ефективност. Има и гратисен период за главницата по финансирането, който е до 3 г. за градско развитие и в сферата на туризма и културното наследство и до година и половина за проекти за енергийна ефективност.\r\nРегионалният министър напомни, че инициативата JESSICA, 66 млн. лв. от която бяха от Оперативна програма „Регионално развитие\" 2007-2013 г., привлече четири пъти по-голямо частно финансиране. С финансовия инструмент са реализирани 40 проекта и са разкрити над 600 нови работни места в София, Пловдив, Варна, Бургас, Русе, Стара Загора и Плевен.   Сред най-значимите инвестиции с участието на българския бизнес са строителството на завод за замразени тестени изделия в Пловдив, за резервни части в зона с потенциал за икономическо развитие в Русе, реконструкция и покупка на ново оборудване за болници в София, строителството на спортните комплекси Арена Бургас и „Зона Б-5-4\" в гр. София и много други. Инициативата е отворена за кандидатстване за българския бизнес и местните власти и към настоящия момент с хоризонт до 2025 г.    Нашите очаквания са, че с предвиденото изпълнение на финансовите инструменти ще се насърчат публично-частните партньорства с цел повишаване на качеството на живот на хората и стимулиране на икономическата активност. Само с общи усилия можем да постигнем добри резултати и да допринесем за по-доброто бъдеще на българските градове и райони, като намалим различията и спрем обезлюдяването, каза Петя Аврамова в заключение. ", "date": "2019.06.21", "title": "Аврамова: 10 проекта за 33.4 млн. лв. са одобрени от фондовете за градско развитие"}
{"url": "https://www.actualno.com/healthy/zaplaha-za-protest-zaradi-otkaz-na-dyrjavata-da-uredi-lechenieto-na-deca-s-onkohematologichni-zaboljavanija-news_761179.html", "text": "    Заплаха за протест, ако не бъдат решени проблемите при лечението на деца с онкохематологични заболявания отправи Сдружение \"Деца с онкохематологични заболявания\".      Сдружението поиска от здравното министерство и НЗОК промяна в три аспекта, като напомня, че след среща със зам.-здравния министър Жени Начева е поет конкретен ангажимент за промяна в регламента за процедурата за отпускане на основните лекарства, който да влезе в сила незабавно от 01.05.2019 година, но нищо не се е променило:   1. Незабавна работна среща, на която да присъстват представители на трите клиники, в които се лекуват деца с онкохематологични заболявания,  представители на болничните аптеки, представители на НЗОК, представители на МЗ и представители на Сдружението. Такава среща ни беше обещана за началото на месец юни, но така и не се състоя.\r\n2.Да се осигурят непрекъснати доставки на лекарства, участващи в основните протоколи за лечение на онкохематологични заболявания в детска възраст.  3.Да  се  даде  възможност  на  болниците  да заявяват  и закупуват прогнозни  количества медикаменти  и  административното  придвижване    на  документите  да  не  бъде  вече ангажимент  на  родителите.  Да  не  се  налага  повече  лекари  да  пишат  становища,  да попълват купища документи, за да може болницата да получи лекарства, които са част от световно признати и  работещи протоколи за лечение. Лекарите трябва да лекуват, не да пишат!\r\nУправителният съвет на Сдружение \"Сдружение деца с онкохематологични заболявания\", подкрепен от родители на деца, които в момента се лекуват, такива, които са излекувани и тези, които загубиха битката, дава срок на отговорните институции до 10.07.2019 година да вземе спешни и адекватни мерки за изпълнение на поставените искания и осигуряване на лекарства в трите клиники и по този начин  да  се  гарантира  адекватно,  навременно  и  качествено  лечение  на  всички  деца  с онкохематологични заболявания в страната. В случай, че за пореден път, проблемът не бъде решен в посочения срок, ще излезем на протест до окончателното и устойчивото му решаване, казват от сдружението ", "date": "2019.06.21", "title": "Заплаха за протест заради отказ на държавата да уреди лечението на деца с онкохематологични заболявания"}
{"url": "https://www.actualno.com/asia/30-jertvi-sled-pojar-vyv-fabrika-za-kibrit-v-indonezija-news_761185.html", "text": "           Седемнадесет души бяха убити,  когато през 2015 г.на остров Сулавеси избухна пожар в караоке бар, а  през 2009 г. при пожар бяха убити 20 души в караоке бар в Медан на  остров Суматра.       ", "date": "2019.06.21", "title": "30 жертви след пожар във фабрика за кибрит в Индонезия"}
{"url": "https://www.actualno.com/cars/napredva-rabotata-po-nov-start-na-bonus-malus-uj-s-vnimanie-samo-kym-shofiora-news_761175.html", "text": "    Предложенията за въвеждане на системата „бонус-малус” вече се изчистват и акцентират върху шофьорите, а не върху автомобилите. В това увери председателят на Агенцията за безопасност по пътищата Малина Крумова пред bTV.      Основната идея сега е добрите шофьори да плащат по-малко за „Гражданска отговорност”, а джигите на пътя – повече. Обсъжда се и въпросът, ако един шофьор е изряден, а друго лице, посочено да управлява автомобила, не е, цената на полицата ще зависи от коефициента на най-лошия шофьор.   Припомняме, че при първия опит се стигна до абсурда „Гражданска отговорност” да е по-скъпа за изрядни шофьори, купили си автомобил на някой неизряден, защото с автомобила вървят и направените нарушения. Какво още се обсъжда сега – ! ", "date": "2019.06.21", "title": "Напредва работата по нов старт на \"бонус-малус\" - уж с внимание само към шофьора"}
{"url": "https://www.actualno.com/crime/arest-na-lihvari-reketiori-v-berkovica-video-news_761195.html", "text": "    Специализираната прокуратура арестува петима участници в организирана престъпна група за лихварство и рекет чрез заплахи и насилие. Те са жители на кв. \"Раковица\" в Берковица.      Арестите са направени във видинското село Арчар. Петима задържани са роднини. \r\nПри извършените претърсвания и изземвания в къщи и автомобили на ръководителя и членовете на престъпното сдружение са намерени и иззети около 2 кг златни накити, тефтери със списъци и данни на длъжници, мастербокс с цигари без акцизен бандерол, луксозни автомобили.\r\nСъбраните до момента доказателства сочат, че групата е действала от 2016 година. Занимавала се е основно с лихварска дейност, като е предоставяла на нуждаещи се кредити в различни размери срещу високи лихви - обикновено 30 процента месечно. В много случаи \"заемодателите\" искали лихвите да се възстановяват с по 100 лв. седмично. При забавяне на вноска следвало рязко увеличаване на дълга, заплахи, физическа разправа, искания за прехвърляне на къщи и автомобили.  Има данни, че участници в групата са принуждавали длъжниците си да извършват против волята им незаконни действия, докато намерят начин да се издължат.     Петимата обвинени са с дълги криминални досиета. Проверява се произходът на средствата, с които са купени луксозните им автомобили и дали просторните им къщи са законно построени със законни средства.\r\nВ хода на разследването са разпитани множество свидетели, в т.ч. пред съдия.\r\nС постановления на прокурор от Специализираната прокуратура на петимата участници в групата е наложено задържане до 72 часа. На 22 юни 2019 г. в Специализирания наказателен съд ще бъде внесено искане за определяне на мярка за неотклонение за всеки от тях.      ", "date": "2019.06.21", "title": "Арест на лихвари-рекетьори в Берковица (ВИДЕО)"}
{"url": "https://www.actualno.com/society/angelkova-prokuraturata-e-sezirana-za-razrushena-duna-na-plaj-kamchija-news_761160.html", "text": "     Констатирахме преминаване на автомобили, има разрушена цялост на дюната и прокуратурата е сигнализирана, заяви министърът на туризма Николина Ангелкова, която днес бе на проверка на част 1. Спешната инспекция на място е съвместна на експерти от Министерството на туризма и РИОСВ-Варна след получен сигнал до двете институции. Няма стопанин на тази част от ивицата, за да може веднага да се потърси отговорност съгласно договора.       Министърът поясни, че се очаква прокуратурата да направи проверка, за да се установи кой е нарушителят. Информирана е и Агенцията по геодезия, картография и кадастър, за да се изясни дали тези дюни са нанесени в специализираната кадастрална карта съгласно изискванията. Там са описани дюните, които са защитени. Ако се установи нарушение, прокуратурата ще прецени дали е престъпление по Наказателния кодекс, където за такива нарушения има глоба до 10 000 лв. и затвор до 3 години. Санкцията ще бъде и по Закона за защитените територии, ако се установи, че дюната попада в тях, каза министърът, цитирана от пресцентъра на ведомството си.   Инициирахме приетите промени в ЗУЧК именно за да бъдат конкретизирани административно-наказателните разпоредби както по отношение на опазване на дюните, така и по отношение на неохраняемите плажове. За да предотвратим и случаи като този, заяви Ангелкова. Тя добави, че екипите на Министерството на туризма проверяват и неохраняемите плажове, но първо са тези, които са отдадени на концесия и наем. Имаше необходимост от по-строги санкции за тези ивици - те са  20 хил. лв. при повторно нарушение.\r\nСтроителството върху дюните е абсолютно забранено съгласно чл. 17 от действащия ЗУЧК. Това означава, че ако има такова, то е незаконно и незабавно трябва да бъде премахнато. Законодателството е изключително строго и забранява и сега строителството върху пясъка и плажната ивица, няма значение дали е дюна. Законът е приет през 2008 г. В момента се прави регистър какви разрешения са издавани от общините, стана ясно от думите на Ангелкова.   ", "date": "2019.06.21", "title": "Ангелкова: Прокуратурата е сезирана за разрушена дюна на плаж Камчия"}
{"url": "https://www.actualno.com/curious/izvadiha-19-biberona-ot-stomaha-na-domashno-kuche-snimka-news_761208.html", "text": "    Когато стопаните на булдога Мортимър - семейство от американския щат Масачузетс, го завели на ветеринар, със сигурност не са очаквали това.      От известно време насам 3-годишното куче престанало да се храни и му се гадело. Ветеринари установили, че причината са... цели 19 биберона в стомаха му, съобщава Associated Press.   Вероятно той ги е взимал от двете деца на семейството от месеци.\r\nВетеринарите са извадили бибероните с уред, не се е наложила операция.  Мортимър се е възстановил и вече си е у дома.         ", "date": "2019.06.21", "title": "Извадиха 19 биберона от стомаха на домашно куче (СНИМКА)"}
{"url": "https://www.actualno.com/politics/borisov-se-syglasi-na-koalicionen-syvet-za-subsidiite-ne-otstypva-ot-1-lv-subsidija-video-news_761093.html", "text": "    Ще има коалиционен съвет и \"ще ги изговорим всички тези работи\". Това заяви премиерът Бойко Борисов от Брюксел, който подчерта, че е длъжен да се съобрази с коалиционните си партньори.      \"С една седмица ще забавим решението, толкова години не е взето\", продължи Борисов и подчерта, че ГЕРБ ще защитава за 1 лев субсидия на глас, без да уточнява изрично или не ще има ли дарения от юридически лица без таван и дарения от държавни фирми . И обяви за \"ревност\" предложенията кой колко пари да изхарчи за детски градини, за по-ниско ДДС за храни, учебници, лекарства. \"По-малко са предложенията как да съберем повече приходи в държавата\", уточни той.\r\nПрипомняме, че Валери Симеонов засегна темата в официална позиция на НФСБ относно партийните субсидии, настоявайки, че сега говоренето в един глас с ДПС е популизъм, а имало предвидени такива мерки в коалиционната програма. \"Ние обаче сме се подписали под един документ, наречен \"Програмни приоритети\", където ние искахме да има промяна, понижаване на ДДС за различни стоки, тъй като смятаме, че това е правилният ход за облекчаване на сравнително тежкото положение на най-нисшите социални слоеве\", каза Симеонов. По думите му това не е било прието. Нещо повече – след тежки преговори в коалиционното споразумение е записано, че ставката за ДДС по време на управлението на ГЕРБ и \"Обединени патриоти\" няма да бъде променяна.\r\nЛидерът на ГЕРБ не се съгласи, че на второто гласуване в пленарна зала за субсидиите е фиаско. И повтори, че \" \". \"Те са царе на такива думи  - в края на краищата затова толкова години съм премиер, защото те винаги са отгоре\", обърна внимание и на БСП министър-председателят.  Борисов се закани и да бъде изготвена графика, която да покаже кои години от Прехода са изгубени за България.\r\nМинистър-председателят отговори и на въпрос за преговорите със САЩ. \"В момента военно министерство получи оферта от Съединените щати, обсъждат я, водят финални преговори, и тъй като тези пари ги няма в бюджета, стигнем ли до подписване на договор, ще влезем в парламента, ще актуализираме бюджета съответно, ще се дадат тези пари от резерва, който имаме\", изтъкна премиерът.\r\nПо въпроса с , Борисов не прие спекулации тип Еманюел Макрон подкрепя Ангела Меркел. \"Моето мнение е, че партията-победител на европейските избори трябва да избере председателя на ЕК\", каза премиерът. Той се възмути и, че не може официално издигнати кандидати от партиите да не може да станат председател на ЕК, но да може други хора от тези партии.    Борисов каза и, че \"шансовете на всички са еднакво малки\", като не пожела да коментира дали Кристалина Георгиева може да стане председател на ЕК. А за Brexit премиерът коментира, че тепърва ще се решават там нещата, защото сега предстои и смяна на управлението във Великобритания.  ", "date": "2019.06.21", "title": "Борисов се съгласи на коалиционен съвет за субсидиите, не отстъпва от 1 лв. субсидия (ВИДЕО)"}
{"url": "https://www.actualno.com/balkani/severnomakedonskijat-prezident-goce-delchev-e-bylgarin-no-se-e-boril-za-makedonija-news_761178.html", "text": "    Гоце Делчев се е определял като българин и това е безспорен исторически факт. Това казва македонският президент Стево Пендаровски в интервю, което ще бъде излъчено тази вечер по местна телевизия, твърди БГНЕС.      \"Има два неоспорими исторически факта и това трябва да бъде като компромисен вариант за личността и делото на големия революционер, който създаде напрежение в отношенията между Скопие и София и който заплашва да създаде отново нови противоречия между двете държави\", заявява Пендаровски   В интервюто пред телевизия \"Алсат\", той заяви, че исторически неоспорим е фактът, че Гоце Делчев се е определял като българин. Според Пендаровски, в същото време няма нито един исторически факт, че се е борел за Велика България или Санстефанска България. \"Гоце Делчев се е борел за автономия на Македония, за независима държава, та дори в края на живота си прави завещание неговите кости да почиват в независима македонска държава. С една дума както казват някои политици: истината и само истината - така да бъде. Безспорна историческа истина е, че той се е определял като българин. Безспорна историческа истина е фактът, че се е борел за македонска държава . Ето я формулировката, дайте да я подпишем и да не създаваме проблеми там, където не трябва да има. Ние като държава не може да преглътнем тезата, че през 1944 г. сме се събудили една сутрин като македонци. Дайте оттук нататък да разговаряме, защото този политически подход няма да ни доведе до никъде\", е позицията на Пендаровски.  С България подписахме Договор за приятелство, а не за проблеми и престрелки. Постигнахме договореност за общите моменти от миналото, които трябва да ни обединяват, а не да ни разделят, каза и северномакедонският премиер Зоран Заев. \"Опитът от историческите комисии по света и в Европа доказват, че сътрудничеството иска време, труд, търпение, уважение един към друг и голяма взаимна отдаденост. Но, преди всичко е необходима обща идея да вървим напред. Ние знаем, че тази идея е жива и сме доказали, че и за най-деликатните теми може да се намери общ език, ако се иска. За да успеем трябва заедно да узряваме. Приятелството трябва да бъде и в двете посоки\", написа Заев във Facebook.\r\nПрипомняме, че поредният пик конкретно по скандала \"Гоце Делчев\" тръгна, след като министърът на отбраната публично обяви, че не му харесва какво се случва с прегледа на  историята и че Скопие може да съжалява, защото България е готова да си  промени позицията за европейската и натовската интеграция на Северна  Македония. Външният ни министър добави, че ако до края на годината \"историческата\" комисия не заработи, то България ще прекрати участие. От северномакедонска страна , а политиците не заеха твърда позиция.   Интересен аспект по отношение на историческите извори даде проф. ,  който също е член на комисията по историческите въпроси. \"Когато  дискутирахме историята на България и на Северна Македония, изпаднахме в  спорове относно Гоце Делчев. Помолихме колегите да цитират изворите, от  които черпят историята си - те не можаха. Оказа се, че македонците не  познават историческите си извори\", каза той в интервю за bTV.     ", "date": "2019.06.21", "title": "Северномакедонският президент: Гоце Делчев е българин, но се е борил за Македония"}
{"url": "https://www.actualno.com/lovech/kmetyt-na-teteven-skoro-shte-startira-proektyt-za-remont-na-centralnija-ploshtad-v-teteven-news_761095.html", "text": "    Кметът на Община Тетевен - д-р Мадлена Бояджиева, подписа поредните два нови договора с Държавен фонд ,,Земеделие“, осигуряващи 100% безвъзмездна финансова помощ. Единият от тях е за ремонт на централния площад в града, а другият предвижда изграждане на спортна площадка в с. Български извор.      ,,След успешното реализиране на Националната програма за енергийна ефективност, от която се възползваха близо 1000 души и обновяването на НПГГСД „С. Младенов“, ремонтирахме и редица малки и големи улици на територията на цялата община. В града обновихме и продължаваме да обновяваме централните улици, сменихме тротоарната настилка по улица „Христо Ботев“, срещу сградата на общинска администрация. В момента тече реновирането и на сградата на читалището и на СУ „Георги Бенковски“. Част от ул. „Иван Вазов“ след ремонта стана пешеходна зона, придоби европейски облик и придаде на Тетевен нова визия и излъчване, което беше поредното доказателство, че вървим в правилната посока – обновяване на основни улици в града и на централната градска част“ - коментира д-р Бояджиева по повод на последните проекти в общината.   Проектът за реконструкция, подобряване и благоустрояване на централния градски площад е на стойност 777 160,39 лв. Основните дейности предвиждат изграждането и оборудването на площада,  поставяне на фонтан с водни ефекти и художествено осветление, които да допринесат за подобряването на централната градска част. Срокът за изпълнение на проекта е до 36 месеца, считано от датата на подписване на договора.\r\nПроектът за изграждане на спортна площадка в с. Български извор е на стойност 96 969,99 лв. Основните дейности по този проект са свързани с изграждането и оборудването на спортна площадка с игрище за футбол, спортна секция с фитнес уреди на открито, в прилежащия терен на ОУ „В. Левски“ в с. Български извор. Срокът за изпълнение отново е до 36 месеца, считано от датата на подписване на договора.  И двата проекта са финансирани по Подмярка 7.2 – „Инвестиции в създаването, подобряването или разширяването на всички видове малка по мащаби инфраструктура“ от Мярка 7 – „Основни услуги и обновяване на селата в селските райони” от Програма за развитие на селските райони /ПРСР/ 2014 – 2020 г., съфинансирана от Европейския земеделски фонд за развитие на селските райони. ", "date": "2019.06.21", "title": "Кметът на Тетевен: ,,Скоро ще стартира проектът за ремонт на централния  площад в Тетевен“"}
{"url": "https://www.actualno.com/asenovgrad/108-pyti-pogled-kym-slynceto-otpraviha-asenovgradchani-v-chest-na-denja-na-joga-video-news_761183.html", "text": "     Броят е подбран неслучайно - 108 се смята за свещено число. Повод за инициативата е Международният ден на йога, който се чества едновременно в повече от 40 града на България. Сред асеновградчаните, присъстващи на мероприятието бяха не само жени, а имаше и мъже. Всички заедно в синхрон изпълняваха плавно движенията от под ръководството на инструктора Милена Петрова.         Инициативата се състоя на открито - пред Градска библиотека \"Паисий Хилендарски\" в Асеновград за втора поредна година. Повторението на упражненията продължи около час, на фона на релаксираща музика. \"Слънчевият поздрав\" се състои от 12 последователни пози - \"Сурия намаскара\". Той представлява комплекс, който може дори да се превърне в една цялостна практика, тъй като съдърва напред и назад огъващи, разтягащи пози, съчетани с дишането. Натоварват абсолютно всяка част от човешкото тяло - крака, ръце, корем и т.н. Ако упражненията и дишането се изпълняват правилно, може да се повиши издръжливостта и да бъдат изпълнени множество повторения, без да се увеличи пулсът. Не се препоръчва за хора със сърдечни проблеми. За да се чувства тонизирано тялото е достатъчно упражненията да се изпълняват 12 или 24 пъти дневно, или около 10-15 минути на ден\", обясни Милена. В заключени тя допълни, че за да започне да спортува един човек, той трябва да има мотивация, а за да придобие навик за спортуване и движение е необходима воля. Инициативата в Асеновград започна със загряване ставите и мускулите на участниците и веднага след това продължи с 108-те пъти на изпълнение \"Поздрав към слънцето\". Включили се в събитието споделиха, че подобни събития трябва да има по-често в града.   Специален гост в Асеновград по повод честването на днешния Международен ден на йога бе доктор Шарад Бхалекар от престижния Кайвалядхама йога институт в Индия. Пред той обясни, че за да мотивираме някой да прави нещо, то той трябва първо да го види с очите си. \"Пример за това е днешното мероприятие. За да започнат да харесват йога, хората е добре първо да опитат с нещо елементарно.   \"Сурена маскара\" (\"Поздрав към слънцето\") се състои от простички упражнения. Така човек трябва да започне, за да не му е тежко и да се откаже още в началото\", поясни доктор Шарад Бхалекар. Той посочи, че йога, като цяло, е упражнение, което кара мозъка да работи за вас. А най-ценният съвет, който той отправи към асеновградчани, бе \"Бъдете йога, изпълнявайте йога и малко по малко вие ще достигнете до един духовен мир!\"      ", "date": "2019.06.21", "title": "108 пъти поглед към слънцето отправиха асеновградчани в чест на Деня на йога (ВИДЕО)"}
{"url": "https://www.actualno.com/dobrich/ekoministyryt-se-griji-za-vyzstanovjavaneto-na-ponto-sarmatskite-stepi-sled-kato-obvinjavashe-prirodozashtitnci-news_761191.html", "text": "    \"200 000 лева сме отделили за този проект. България мина през наказателна процедура и беше осъдена от Съда на ЕС, че е нарушила естествените местообитания на понто-сарматските степи и една от мерките, които трябва да бъдат предприети и са договорени с ЕК, е именно тяхното възстановяване по естествен и по антропогенен начин. Това обясни екоминистърът Нено Димов на брифинг с кмета на община Каварна Нина Ставрева, предаде БГНЕС. Димов говори във връзка с изпълнение на проект за възстановяване на въпросните степи, за които още , че са бомба със закъснител, но заради \"зелени организации\", които ги картографирали и след това сигнализирали на ЕК за - например строежи на ВЕИ паркове и голф игрища в забранени зони.      Той уточни, че мерките са договорени с ЕК още през 2017 година. На въпрос дали европейските институции също ще направят проверка по изпълнението на проекта, министър Димов обясни, че е отправил покана към тях, Дирекция \"Околна среда\" към ЕК е наясно с проекта и те ще решат кога да проверят изпълнението.   Нина Ставрева уточни, че терените са общинска собственост. Вече е започнало изпълнение на дейностите, а именно почистване. На четири от площадките са монтирани метеостанции, които вече работят. \"Този проект е пилотен и експериментален, работим съвместно с Шуменския университет. Очаквам, че всичко ще бъде извършено коректно и в срок. Надяваме се проектът да се окаже успешен, защото, както каза министър Димов, от правилното реализиране на дейностите зависи в голяма степен приключването на наказателната процедура\", каза Нина Ставрева.\r\nПо проекта ще бъде извършено демонстрационно възстановяване на увредените участъци от естественото местообитание 62C0* \"Понто-сарматски степи\" на общински терени чрез методологии или подходи, които се осъществяват за пръв път в България и не са прилагани досега на този тип естествено местообитание на територията на ЕС. Проектът предвижда също опазване на природно местообитанието и свързаните с него други типове тревни природни местообитания и видове в рамките на защитената зона за местообитанията BG0000573 \"Комплекс Калиакра\", за да се постигне и поддържа благоприятното им природозащитно състояние. Сред дейностите е и ограничаване на идентифицираните натиск и заплахи върху природното местообитание и установяване на тенденциите в него като степен на антропогенно въздействие и естествени процеси на самовъзстановяване. Заложени са и мерки за повишаване на осведомеността на местните общности и посетителите за значението на защитената зона и съхраняване и опазване на приоритетното природно местообитание. Срокът за реализация на проекта е три години.  Защитена зона за местообитанията BG0000573 „Комплекс Калиакра“ включва 2441 ха или 31,7 % от националното разпространение на местообитанието. Основната част от тази площ - 2089 ха, принадлежи към територията на Община Каварна. ", "date": "2019.06.21", "title": "Екоминистърът се грижи за възстановяването на понто-сарматските степи, след като обвиняваше природозащитнци"}
{"url": "https://www.actualno.com/healthy/bezplatni-pregledi-za-tuberkuloza-v-cjalata-strana-news_761205.html", "text": "    За втори път през 2019 г. ще се проведат за туберкулоза в лечебни заведения за диагностика и лечение на туберкулозата в страната, съобщиха от здравното министерство.      Кампанията „Седмица на отворените врати” се осъществява по Националната програма за превенция и контрол на туберкулозата в Република България към Министерството на здравеопазването.   Тази ежегодна проява е доказала своята ефективност за повишаване на обществената информираност по отношение на заболяването и за предоставяне на безплатен достъп до медицински услуги.\r\nПо време на „Седмицата на отворените врати“ на всеки желаещ се предлага скрининг за риска от туберкулоза чрез анкета и консултации. На лицата, които са в риск, се провеждат допълнителни прегледи и изследвания.  При откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията.\r\nПо време на проведената през месец март 2019 г. кампания анкетирани за са 2 952 лица, а на 1 792 в риск от туберкулоза са извършени медицински прегледи и допълнителни изследвания. Открити са 24 лица с туберкулоза и 82 лица с латентна туберкулозна инфекция, на които е започнато лечение.   Инициативата се провежда от 2009 г. и е допринесла за по-добра разкриваемост на случаите на туберкулоза и латентна туберкулозна инфекция, ефективна превенция на туберкулозата в страната и осигуряване на достъп до здравни грижи.    По време на проведените за периода 2009 г. – 2018 г. „Седмици на отворени врати” анкетирани за туберкулоза са 114 730 лица, открити и насочени за лечение са 1 242 лица с туберкулоза, открити с латентна туберкулозна инфекция и обхванати с химиопрофилактика са 4 351 души. ", "date": "2019.06.21", "title": "Безплатни прегледи за туберкулоза в цялата страна "}
{"url": "https://www.actualno.com/curious/4-te-dvojki-zodii-koito-shte-se-razdeljat-do-kraja-na-2019-news_761120.html", "text": "    Има голям шанс да стигнете до раздяла, ако сте една от тези зодии. Понякога просто трябва да се примирим, че не сме един за друг с човека, с когото сме си мислели, че можем да прекараме целия си живот.      Това са 4-те , които има вероятност да стигнат до раздяла. Телец и Риби Имате някои трудности, както всяка друга двойка на света. Но... никога не сте си представяли, че точно тези малки камъчета могат да се окажат пречка на пътя ви. И точно това може да се случи. Това, че единият от вас не отстъпва или не може да разбере другия, ще се окаже причината за вашата раздяла. Не приемайте това твърде лично, а просто разберете, че за следващата ви връзка са нужни компромиси. И ги направете.       Дева и Стрелец      Трети човек ще се появи във вашата връзка и един от двама ви ще изпита силни чувства и привличане, което тотално ще ви обърка. Не мислете, че трябва да се чувствате гузни, ако вие сте този, който ще се влюби. Животът си знае работата, съдбата също. Просто трябва да бъдете много внимателни с вашия партньор, в никакъв случай да не се стига до изневери! Бъдете умни и приключете връзката си, преди да пристъпите към другата.  ", "date": "2019.06.21", "title": "4-те двойки зодии, които ще се РАЗДЕЛЯТ до края на 2019"}
{"url": "https://www.actualno.com/curious/2-te-zodii-koito-shte-zabogatejat-prez-uli-news_761121.html", "text": "     Овен       Месец юли ще ви донесе много изненади, но една от тях ще ви се стори почти невероятна. Оглеждайте се за онези игри, в които раздават награди и в които никога не сте вярвали.   Ще повярвате, когато ви се обадят и ви съобщят, че печелите доста прилична сума, която ще ви стигне за последните планове, които си мислехте, че трябва да отлагате за доста напред във времето.    ", "date": "2019.06.21", "title": "2-те зодии, които ще забогатеят през ЮЛИ"}
{"url": "https://www.actualno.com/crime/specprokuraturata-dade-na-syda-bivshija-zam-kmet-na-sofija-evgeni-krusev-news_761081.html", "text": "     Специализираната прокуратура внесе в Специализирания наказателен съд обвинителен акт срещу заместник-кмета на Столична община Евгени Крусев, завеждащ ресора \"Транспорт и транспортни комуникации\", съобщиха от пресцентъра на Специализираната прокуратура.      Основата на обвинението е, че Крусев е действал, за да промени  съществено сключен с \"Джи Пи Груп\" договор за обществена поръчка за  промяна в носещата конструкция на трамвайния релсов път с контактна и   кабелна мрежа по улица \"Алабин\" и улица \"Граф Игнатиев\" (1 225,55  метра). С това е набавил облага и допринесъл за  значителни  вредни последици за Столична община от заплатени на  дружеството  строително-монтажни работи на завишени цени в размер на 621  194,01 лева с  ДДС, както и заплатени неизпълнени количества и обеми   строително-монтажни работи в размер на 298 669,54 лева с ДДС – или общо  919 863,55 лева с ДДС, заключва прокуратурата.    след разследване на \"Спаси София\". От него всъщност стана ясно, че използваната виброизолационна подложка за релсите изглежда не е такава, каквато трябва. На всичкото отгоре тази, която \"Джи Пи Груп\" ползва, е уж отхвърлена от комисията по обществената поръчка. От \"Джи Пи Груп\" казват, че направената промяна е по искане на възложителя. Според обвинението е съзнавал противоправността и наказуемостта на деянието си. Знаел е, че нарушава нормативните  изисквания за изменение на  обществени поръчки и възложените му с  длъжностна характеристика и  заповед задължения. Неправомерно е създал  облагодетелстващи условия на  конкретен правен субект при участието му в  процедурата по избор на  изпълнител, довели до отстраняване на участник, в  резултат на предложен  различен вид конструкция при изработване на  виброизолационна система.  Евгени Крусев е с мярка за нeотклонение „Подписка“ и наложена забрана да напуска страната.\r\nПредстои Специализираният наказателен съд да насрочи дата за разпоредително заседание по делото.    ", "date": "2019.06.21", "title": "Спецпрокуратурата даде на съда бившия зам.-кмет на София Евгени Крусев"}
{"url": "https://www.actualno.com/politics/dps-v-pismo-do-borisov-koalicionnite-vi-problemi-ne-trjabva-da-sa-v-ushtyrb-na-decata-news_761091.html", "text": "    Четирима депутатите изпращат писмо до премиера Бойко Борисов, с което изразяват недоволството си от факта, че предложенията им промени в Закона за държавния бюджет за 2019 г. не са били подложени на обсъждане и гласуване, предаде БГНЕС.      Под писмото стоят подписите на председателя на групата Мустафа Карадайъ, както и на народните представители Йордан Цонев, Делян Пеевски и Халил Летифов, които внесоха предложенията за безплатни детски градини, ремонт и строеж на нови, както и диференцирана ДДС ставка за книгите и учебниците. Законодателната им инициатива обаче остана без разглеждане с аргумента, че излиза извън обхвата на приетия на първо четене закон, в който бе залегнало единствено намаляването на партийните субсидии от 11 на 1 лев.    „В писмото си казваме, че ние отказваме да повярваме, че във внесен лично от министър-председателя Закон за изменение на Закона за бюджета, грижата за българските деца може да бъде извън него. Призоваваме да реши коалиционните си проблеми така, че да не бъдат в ущърб на българските деца, науката, културата и образованието“, настоя Йордан Цонев.\r\n„Мъничкият коалиционен партньор е поискал това отлагане с аргумента, че това било в тяхната промяна и не можело ДПС да прави такива предложения. Днес в изявление от трибуната казах, че , а са достояние на цялата общественост. Второ – не е добре институция като българския парламент, която с толкова нисък рейтинг, да прави процедурни хватки в ущърб на обществото“, допълни още Цонев по отношения на отложените промени.  Той разкритикува лидерът на НФСБ Валери Симеонов заради твърдението му, изказано в телевизионно интервю, че парламентарните консултации между ГЕРБ и ДПС подменят вота на избирателите. „Да припомня на мъничкия коалиционен партньор, че вотът на избирателите от последните европейски избори показва друго. Показва тяхното смаляване и изчезва“, коментира Цонев. ", "date": "2019.06.21", "title": "ДПС в писмо до Борисов: Коалиционните ви проблеми не трябва да са в ущърб на децата"}
{"url": "https://www.actualno.com/curious/luboven-uikend-horoskop-za-22-23-uni-news_761123.html", "text": "     Овен       Предпоследният уикенд на юни ще бъде доста интересен и вълнуващ в любовен план за родените под знака на зодия Овен. С половинката ще може да обсъдите промени относно връзката ви и сексуалния живот, а може направо и да пристъпите към действие. Нагласата ви един към друг е положителна. Телец Представителите на тази зодия сякаш ще владеят обстановката около тях само с присъствие. И това не е никак случайно – самоувереността им е във вихъра си. Внимавайте да не потиснете мъжкото его на половинката.   Близнаци    Няма да ви липсва харизма, с която лесно ще привличате внимание към себе си. Въпросът е защо искате това внимание? Поставете си цели в любовта и ги следвайте, говорете с партньора, ако ви липсва нещо. Рак     Повече романтика и желание за секс са отредили звездите за Раците. Постарайте се да насочите тези страсти към официалната си половинка, а не към някоя лятна авантюра.  ", "date": "2019.06.21", "title": "Любовен уикенд хороскоп за 22-23 юни"}
{"url": "https://www.actualno.com/vraza/silna-burja-i-proliven-dyjd-navodni-kozloduj-snimki-news_761041.html", "text": "    Силна буря и проливен дъжд имаше в Козлодуй. Излели са се над 40 литра на квадратен метър в рамките на 30 минути, съобщи bTV.       Няма пострадали хора в резултат на снощното бедствие, но в общината са получени десетки сигнали за наводнени къщи, дворове, блокове, запушени шахти, паднали дървета.  Има и два пострадали автомобила от паднало дърво. За кратко е спряло и електроподаването. ", "date": "2019.06.21", "title": "Силна буря и проливен дъжд наводни Козлодуй (СНИМКИ)"}
{"url": "https://www.actualno.com/politics/ninova-borisov-izvyrshi-podmjana-upravljava-s-dps-i-procedurni-hvatki-video-news_761096.html", "text": "    \"Българите бяха употребени в политическата игра на Бойко Борисов.Управляващите узаконяват корупцията. Това каза лидерът на БСП Корнелия Нинова в декларация от името на група.      \"Какво се случи в последните седмици в българския политически живот. Четири неща, които бихме събрали в една дума - подмяна. Уважаеми български граждани, вие бяхте употребени в политическата игра на Бойко Борисов.    Първата подмяна - вашето справедливо искане за намаляване на партийните субсидии беше употребено и подменено с опит да се узакони от олигарси чрез частно финансиране на партиите. Не, че и сега това не се случва, но сега това е престъпление и го има в НК. Внесените предложения щяха да избелят това престъпление и да го направят законно. Това е поредният опит на управляващите да превърнат корупцията в законна.   Втората подмяна - официалното управляващо мнозинство беше подменено скрито - коалицията ГЕРБ и ОП не управлява страната. Трета подмяна - истинските въпроси за вашия живот бяха подменени от процедури, процедурата победи бедността и неравенствата. Предложенията на БСП за данъчни облекчения за млади семейства, за преизчисляване на ДДС за храни и лекарства не бяха допуснати дори за обсъждане процедурни хватки. Важно е защо не бяха - защото не са важни за ГЕРБ\", подчерта Нинова във връзка с вчерашното заседание на Бюджетна комисия, на която не бяха разгледани предложенията на БСП, касаещи социалната политика и пенсиите.   \"Д окато ви хвърляха прах в очите, че ще намалят субсидията на 1 лв., ЧЕЗ беше продадена на втората Гинка . От 1 юли ще се увеличат цените на ток и вода, а при уж огромен излишък в бюджета Министерство на финансите взема нов дълг от 400 млн., който ще плащаме всички следващите 20 години \", каза Нинова.    По думите й подменена е била парламентарната република с еднолична власт от Бойко Борисов. \"Без обсъждане в парламентарната група на ГЕРБ дойде в парламента и разпореди 1 лв. субсиди я. Разпореди го гръмко и с фанфари\", каза Нинова.\r\nТя посочи, че днес това е отложено с аргумента, че . \"Това е подмяната. Хубавото е, че ние БСП за България като най - голямата опозиция, вие гражданските структури, омбудсмана, президента, реагирахме на тази политика на подмяната. Докато има такъв отпор, има надежда, че ще спрем безконтролната власт, която си играе с живота на хората единствено да оцелее самата тя\", допълни още лидерът на БСП. Тя призова всички да се обединят. ", "date": "2019.06.21", "title": "Нинова: Борисов извърши подмяна, управлява с ДПС и процедурни хватки (ВИДЕО)"}
{"url": "https://www.actualno.com/politics/toma-bikov-nashata-rabota-e-da-pazim-dyrjavata-ot-bsp-news_761114.html", "text": "    Нашата работа е да пазим държавата от БСП - в момента не са в състояние да провеждат адекватна политика. Това каза народният представител от ПГ на ГЕРБ Тома Биков в декларация от името на група в а.      В нея тя обвини премиера Бойко Борисов, че е употребил българите в своята политическа игра, извършил е подмяна на исканията на хората, както и че управлява задкулисно с ДПС.   \"Преди няколко минути станахме свидетели на това, че колкото и загуби да понесе БСП, нейният лидер очевидно няма да промени начина си на поведение и на мислене . Отново бяхме обвинени в най-различни грехове, повечето от тях спекулативни. За това от името на ПГ на ГЕРБ съм длъжен освен да опровергая тези думи ,да подчертая, че и намерение да управляваме страната нормално и стабилно.\r\nНа първо място, бяхме обвинени, че сме подменили едва ли не дебата за субсидиите. Ще припомня, че преди две седмици ние предложихме субсидията да стане 1 лв. Поддържаме това предложение, имахме готовност да гласуваме за него. през цялото време колегите от БСП ни обясняваха, че трябва да се премине към диалог. Днес, когато ние проявяваме склонност за диалог, вслушваме се в различните мнения и опасения, ни казват, че сме направили този дебат с пълното съзнание ,че , посочи Биков.  Той заяви, че днес едва ли не БСП са за намаляване на субсидията на 1лв., \"Не, БСП нямат нито едно предложение \", каза още Биков. Според него БСП е тази, която няма позиция. По думите му БСП иска да се пазари .\r\n\"Станахме свидетели и на други обвинения. Държавен дълг - заробили сме пак хората. Аз си спомням как от тази трибуна и г-жа Нинова и всички икономически и финансови експерти на БСП твърдяха, че сме взели 16 млрд. дълг. Къде са тези 16 млрд. ? Изхарчиха ли се? Не, няма такъв дълг колеги. Знаете ли, че българският външен дълг намалява през последните 4 години като процент от БВП и стига едни нива, които са най-ниските\", каза още Биков. По думите му тогава са се късали ризи, по който се късат и сега. Той увери, че лихвата на дълга е изключително добра сделка. \"Тук говорим за заробване и как в това заробване единствените, които ще противодействат са президента на БСП, омбудсмана на БСП и БСП.    Те са тези, които ще ни освободят от това робство, което води до най-ниския държавен дълг в ЕС, който намалява\", допълни Биков. \"ДПС - пак подхванахме да стимулираме бедността и да се борим за равенство през данъчната политика. Във всяка програма на политическа партия, включително сигурен съм и във вашата мерките за подкрепа на бизнеса са дефинирани като облекчаване на данъчната тежест.    Когато говорите за намаляване на данъци, говорете, че искате да подпомогнете бизнеса\", каза още Биков. По думите му така ще бъде по-коректно. \"Ако искате да се борите срещу неравенството направете предложения за социална политика, а не намалявайте тежестта за всички\", допълни още народният представител от ПГ на ГЕРБ. Според него с намаляването на ДДС не се подпомагат нуждаещите се. \"В политиката данъците, тяхното намаляване, служат за стимул на бизнеса, ако сте бизнес ориентирани и искате той да бъде подпомогнат, излезте и кажете\", допълни още Биков.\r\n\"Започнете промяна, не е лошо една партия, дори да е на 130 години, ако иска да бъде устойчива да се променя. Ваша работа кой ще ви бъде лидер, какъв конгрес ще направите и колко дълъг ще бъде Пленума ви. Нашата работа е да пазим държавата от вас.  В момента не сте в състояние да повеждате адекватна политика .\r\nВашата партия за съжаление го казвам има проблеми и тя трябва да ги реши преди да направи заявка да прокарва политиката си. Във всяка демокрация управляващото мнозинство провежда политики, а опозицията е коректив.   Вие говорите как ще направили предложения ние да изпълняваме вашата програма. Няма да изпълняваме вашата програма, защото сме спечелили изборите, защото сме се противопоставили на вашата програма . Пожелавам ви успех в промяната. Сигурен съм някой ден и вие ще имате светло бъдеще\", допълни още Биков. ", "date": "2019.06.21", "title": "Тома Биков: Нашата работа е да пазим държавата от БСП"}
{"url": "https://www.actualno.com/sofia/za-pryv-pyt-shte-ima-opit-za-izkachvane-na-cherni-vryh-s-invalidna-kolichka-news_761128.html", "text": "    В събота, 22 юни, за първи път ще се направи опит за самостоятелно изкачване на Черни връх от човек с увреждане. Покоряването на най-високата точка на Витоша (2290 метра) ще стане с иновативна инвалидна количка, разработена от български изобретатели.      Маршрутът е Хижа Алеко – станция Голи връх – Зелена писта – База РВД – Черни връх.   Изкачването ще направи 37-годишният Владимир Гюров, който преди 18 години след инцидент с шосейно колело по време на тренировка остава обездвижен от гърдите надолу. Той е инженер по образование и работи в ИТ сектора. Въпреки тежкия инцидент, който променя живота му, той не се отказва да бъде активен. В момента практикува няколко спорта – част е от националния отбор по баскетбол на колички, тенис на корт, колоездене с хендбайк. Владимир Гюров е първият български състезател по ситски - модифицирани ски за хора с увреждания. Амбициран е да участва в следващите Параолимпийски игри. Скоро му предстои да завърши и курс по гмуркане.\r\nРазработването и използването на иновативната инвалидна количка ще позволи на хората с увреждания да се придвижват бързо, лесно и независимо, както в градски условия, така и в пресечени терени, които са с кал, пясък, чакъл и вода. С количката съвсем безопасно могат да се преодоляват големи наклони при спускане и изкачване, както и да се слиза по стълби. Целта на екипа, разработил количката, е да направи и града, и планината еднакво достъпни за хората с увреждания. Тя е лесна за управление, стабилна, сигурна и подходяща за всякакви възрасти.  Инициативата на екипа, разработил иновативна инвалидна количка, се подкрепя от Агенцията за хора с увреждания. ", "date": "2019.06.21", "title": "За пръв път - ще има опит за изкачване на Черни връх с инвалидна количка"}
{"url": "https://www.actualno.com/europe/ungarija-pochna-aec-paksh-2-s-hvalba-kak-e-vednaga-sled-bylgarija-po-evtin-tok-v-es-news_761101.html", "text": "    Вчера, 20 юни, на площадката за изграждане на унгарската АЕЦ \"Пакш\" 2 се проведе тържествена церемония, посветена на началото на изграждане на първите сгради на строително-монтажната база. Генерален проектант на централата е инженерното подразделение на руската енергийна корпорация \"Росатом\" -  АСЕ, съобщава Icona Communications.      В събитието участваха министърът без портфейл, отговарящ за разширяването на АЕЦ \"Пакш\" - Янош Шули, старши вицепрезидентът на АСЕ и директор по изграждането на АЕЦ \"Пакш\" 2 Александър Хазин, генералният директор на ЗАО \"Пакш\" 2 Ищван Ленкеи, както и Золтан Шараи, генералният директор на строителното подразделение на компания KÉSZ Group, която осъществява изграждането на първите обекти на строително-монтажната база.   Ще бъдат построени повече от 80 обекта – административни сгради, монтажни цехове, складове и други. Те са необходими за осигуряване на бъдещото изграждане на двата енергоблока на централата.\r\n\"Според последния доклад на Унгарската агенция по енергетика и регулиране на енергийната инфраструктура (МЕКН), Унгария заема второ място по в ЕС, след България . За да се запази тази достойна позиция е необходимов дългосрочна перспектива да се поддържа делът на атомната енергия в енергийната кошница. Затова е много важно новите енергоблокове да бъдат построени\", каза Янош Шули.  \"Заедно с началото на изграждането на сградите на строително-монтажната база в Пакш стартира подготовката за строителството на двата нови енергоблока и от днешния ден на площадката ще се осъществява непрекъсната работа. В АЕЦ „Пакш“ 2 ще бъдат построени едни от най-съвременните и безопасни енергоблокове от поколение \"три плюс\". Те ще работят надеждно и безопасно в рамките на 60 години с възможност за удължаване на срока на експлоатация, като по този начин ще осигуряват на Унгария евтина електроенергиябез отделяне на въглероден диоксид\", добави Хазин. Заглавна снимка:   ", "date": "2019.06.21", "title": "Унгария почна АЕЦ \"Пакш\" 2 с хвалба как е веднага след България по евтин ток в ЕС"}
{"url": "https://www.actualno.com/smolyan/kyshta-bez-gosti-v-borino-i-perfektna-investicija-v-dospat-ustanovi-df-zemedelie-snimki-news_761094.html", "text": "    Двете крайности по проекти, финансирани от Програмата за развитие на селските райони (ПРСР), установи проверка на Държавен фонд \"Земеделие\" в Смолянско при две последователни проверки. В Доспат експертите влязоха през широко отворените врати на хотел \"Сафи\". В местността \"Водна кула\" до Борино обаче се натъкнаха на безименна къща за гости без гости и заключени врати.      Бенефициент на проекта в Доспат е ЕТ \"Сафи – 8005 - Стивън Вазов\". Частта, съфинансирана от ПРСР 2007-2013, е на стойност 390 459 лв. \"За съжаление бенефициентът е починал. Съпругата му наследява бизнеса и развива къщата за гости много добре. Те посрещат гости почти всеки ден. Имат много добри отзиви, оценката им в \"Booking\" е 9,5 от 10. Имат сайт. Развиват добре туристическата си дейност. Успели са със собствени средства да надградят и да добавят още стаи към къщата за гости. Изградили са си в специално обособено помещение на приземния етаж работилница за пожарогасители и елементи за тях. Зареждат и пожарогасители. Всичко това го прави жената, която е останала вдовица, майка на три деца. И се справя перфектно. Напуснала е предишната си работа в общината и се е заела с този бизнес. В документите, които представи, видяхме, че има доста посещения. Това е един пример за добре работеща къща за гости и добре реализирана инвестиция, подпомогната от ДФЗ. Във всяка хотелска стая има далекоглед и хидромасажна вана с гледка към язовира\", каза Денислав Костов – директор на Областната дирекция на ДФ \"Земеделие\" в Смолян.   На другата крайност по гостоприемство се оказа семейният хотел на фирма \"Феркад\" – еднолична собственост на Мирела Даскалова от София. Намира се в местността Водна кула, близо до село Борино, където някога се провеждаше начално военно обучение за учениците в среден курс от област Смолян.\r\nСпоред книгата за посещения това е \"База за отдих - Семеен хотел“. Данните на ДФЗ сочат, че тя е финансирана от европейската програма с 391 160 лв.     Проверяващите бяха посрещнати от лай на вързано куче. Обадиха се на вписания в документацията телефон на бенефициента. При позвъняване операторът съобщаваше, че абонат с такъв номер не съществува.\r\nСлед минута излезе главният готвач Яким Чаушев. Каза, че вечерта чакат гости, а отговорникът е отпътувал за Борино по работа и ще дойде след малко. Обади се, за да му съобщи, че са дошли проверяващи, да побърза. И той действително дойде след 15-тина минути. През това време експертите обиколиха обекта в опити да влязат в семейния хотел. Всички врати бяха заключени. Виждаше се, че зад стъклената входна врата има жена, която чисти. Но и тя не отключи. Табелата, която е задължителна и има за цел да оповести финансиращата програма, името на бенефициента, сумата на европейската инвестиция и др., беше с големина приблизително на машинописен лист. По норматив тя трябва да е десетки пъти по-голяма и отчетлива.   Когато отговорникът Джамал Чавдарлъ пристигна на обекта, експертите му поискаха трудов договор, за да докаже, че той е действително назначен на работа. Отговори, че документът е в софийския офис. Обади се там и помоли да му го изпратят сниман. И той звънна на собственичката, но след като получи същия отговор, каза, че тя е в роуминг, затова не могат да се свържат с нея. Експертите се обадиха междувременно и на упълномощеното лице, като човекът се оказа в Пловдив и заяви, че до края на работния ден едва ли ще се прибере.  \r\nСлед това Чавдарлъ, който веднъж се представи за отговорник, а после за пазач, влезе в хотела. Минаха още 15-тина минути преди да отключи вратите и да покани проверяващите вътре. Беше получил вече снимката с трудовия си договор на мобилния телефон. Представи регистрите с настанени от март 2016 г. насам туристи. Този за чуждестранни гости беше празен. В българския бяха вписани общо 237 нощувки, реализирани на 15 дати. Попитан защо вратите са затворени, отговори така: \"Ние не можем да държим вратите отключени. Насред гората сме, може да минат крадци, цигани, да направят поразия, затова заключваме\". \"Настоящата къща за гости е в период на мониторинг все още. Затова проверяваме дали тя работи по предназначение, дали посреща гости, дали бизнеспланът, одобрен от ДФ \"Земеделие\", се спазва. По време на проверката управителят отсъства. Обект на проверка са отчети, касови книги, регистър на настаняването на туристи и всичко, което се отнася за дейността през изминалите години, откакто обектът е въведен в експлоатация. Има представител на фирмата, който ни показа наличната документация. Другата част от нея ще бъде представена при проверка в офиса в София\", разясни шефът на ДФ \"Земеделие\" в Смолян Денислав Костов.\r\nТой каза, че проверките се осъществяват по заповед на министъра на земеделието и храните Десислава Танева. Организацията е ангажимент на изпълнителният директор на ДФЗ Живко Живков. Проверяват се общо 288 обекта, които са в период на мониторинг, със субсидия на обща стойност 82 млн. лева.  \r\nНа територията на област Смолян обект на проверка са 15 къщи за гости, чийто 5-годишен период на наблюдение не е приключил.\r\nПо думите на Костов една проверка на къща за гости може да продължи от един до три дни, защото, както е в случая, тя трябва да продължи и с представяне на документи от централния офис на фирма \"Феркад\". \"Беше ни представена касова книга за настоящата година и регистър на настанените гости. Но за да финализираме проверката, ще ни трябват и касовите книги за предходните 2018, 2017 и 2016 г. Къщата беше заключена, а табелата е много малка. Тези неща са констатирани от експертите и ще влязат в анализа и контролния лист, който те ще издадат на по-късен етап. С констатациите ние ще ви запознаем когато приключи цялостната проверка\", обясни Денислав Костов.\r\nКостов уточни, че санкциите се налагат по специална методика, в  зависимост дали бенефициентът е кандидатствал само за СМР, само за  оборудване и обзавеждане или само съпътстващи дейности. \"Нашата цел е да  докажем, че в заявения брой нощувки по бизнес план и реално  осъществените има съвпадение\", подчерта той. \r\nПроверките от ДФЗ продължават, като окончателните резултати ще бъдат представени официално, което се очаква да стане в края на този месец. ", "date": "2019.06.21", "title": "Къща без гости в Борино и перфектна инвестиция в Доспат установи ДФ „Земеделие“ (снимки)"}
{"url": "https://www.actualno.com/business/sdelkata-na-evrohold-za-chez-izglejda-po-realistichna-tvyrdi-ekspert-news_761030.html", "text": "     Най-големият публичен холдинг в България и една от водещите независими бизнес групи в Централна и Югоизточна Европа - \"Еврохолд\" България, се споразумя да придобие бизнеса на чешката енергийна компания ЧЕЗ Груп в България. Двете страни подписаха договор, .       Повече от месец ЧЕЗ водят преговори, трябва да сме радостни, че ако стане тази сделка, всички девиденти остават тук. Цената изглежда по-реалистична, в сравнение с предложената от Гинка Върбакова. Това заяви председателят на Българския енергиен форум Иван Хиновски в ефира на bTV Както вчера стана ясно, \"Еврохолд\" купува ЧЕЗ за 335 млн. евро, което е с около 35 млн. евро повече от предложената цена от Върбакова.   Ако индийската компания (бел. ред. - ) беше купила ЧЕЗ, щеше да има дружество-майка в Индия, щеше да получава финансиране от там и тези средства щяха да бъдат върнати там. Дано остане българската компания, това е положително, каза още Хиновски. \r\nКонсултанти на \"Еврохолд\" по сделката са базираната в Лондон международна адвокатска кантора Morrison Foerster и българската - \"Стоева, Чомпалов и Знеполски\". Консултанти на ЧЕЗ Груп са адвокатските дружества Skils s.r.o. и \"Пенков, Марков и партньори\".  Оказва се, че \"Еврохол\" са имали мераци към ЧЕЗ още след Върбакова. \r\nТри са проверките, които предстоят преди договорът за продажбата да се финализира и сделката да бъде одобрена окончателно - за произхода на средствата, която извършва  КФН (Комисията за финансов надзор), другата инстанция е КЗК (Комисията за защита на конкуренцията) и третата важна проверка е от страна на КЕВР (Комисия за енергийно и водно регулиране), която трябва да провери адекватната наличност на капитали и ликвидност. Тоест дали този нов собственик има възможност да инвестира в първите две години, за да натрупа капитал компанията.   \"Еврохолд\" за пръв път стъпва в този бизнес, до този момент компанията се занимава основно със застраховане.    Копанията дава средствата, финансов инвеститор е. 335 млн. евро ще бъдат платени, повече от сделката с Върбакова. Не знам какво е повишило цената, но изглежда по-реалистично в сравнение с предната, съответства на активите на ЧЕЗ, които повече от 10 години инвестират в нови системи, допълни още председателят на Българския енергиен форум. ", "date": "2019.06.21", "title": "Сделката на \"Еврохолд\" за ЧЕЗ изглежда по-реалистична, твърди експерт"}
{"url": "https://www.actualno.com/smolyan/nov-jivot-za-dna-iska-smoljan-ot-ministyra-na-otbranata-news_760990.html", "text": "    Нов живот за Дома на народната армия (ДНА) в Смолян иска областната администрация от началника на отбраната ген. Андрей Боцев и министъра на отбраната Красимир Каракачанов. Това стана ясно от изявление на зам.-областния управител Адриян Петров по време на кампанията \"Стани войник\".      Началото на инициативата е отпреди около шест месеца и според ген. Боцев това е стъпка в правилната посока.  Днес на пл. „България“ в областния град бе разположена военна техника, представители на различните видове войски, облечени в съответните униформи показваха различни оръжия. Разказваха на любопитните с какво се занимават и как биха могли, ако искат, да постъпят в съответната войска.\r\nПред журналисти началникът на отбраната посочи, че е пречупен ръстът на напускащите армията спрямо тези, които постъпват в нея.  \"През 2018-та приключихме с над 150 повече приети, отколкото са напуснали. Сега правим анализи, тъй като имаме пуснати конкурси. Даже преди три дена подписахме заповедта и за Военновъздушните сили - конкурс за 77 човека. В момента текат конкурси за над 500 души, но за тях реално ще имаме данни към края на юли месец, като приключат конкурсите. След този анализ отново ще обявим конкурси за свободните места от септември, за да може до края на годината да финализираме процеса\", поясни генералът.\r\nТой заяви, че целта на кампанията с мото \"Вижте отблизо Българската армия\" е да се покаже, че военната професия е престижна, сигурна като работно място и като доходи.\r\n\"Военната служба е  мъжка професия, независимо че и жени служат. В определени сектори жените не отстъпват на мъжете по нищо. Винаги военната професия е била високо рискова. Затова навремето беше и добре платена, но „благодарение“ на някои инакомислещи хора, умишлено заплащането на военната служба беше намалено\", допълни ген. Боцев.    По думите му, ако войникът спазва мерките за безопасност, няма риск да се случи инцидент.  \"А е високорискова професия, защото си 24 часа на разположение. Винаги, когато те потърсят, разполагаш с кратко време, в което трябва да си готов. Където те изпратят, трябва да заминеш. Ние избягваме участие в такива мисии, където рискът е много висок\", добави началникът на отбраната.\r\nБоцев счита, че доброто образование е голямо предимство, защото армията разполага с високоспециализирана техника и е нужен обучен личен състав, който да я използва. Другият проблем – каза генералът, е физическата подготовка. Изводите досега са, че около 30% от кандидатите за военна служба отпадат по медицински причини, около 30% отпадат на физическата подготовка, а 40% изпълняват изискванията .  \r\nГен. Боцев похвали доскорошния 101-ви Алпийски батальон, който стана полк \"благодарение на взаимодействието на политическото и военното ръководство\". \"Трябва да се гордеете с вашия, с нашия полк, защото всяка зима пътищата ги прави проходими този полк, а не фирмите, които сключват договори. Тази година за пореден път за 7-8 дни прочисти всичко. Всяка година и по мое време като бях тук, едно и също се случваше - стане ли проблем, цивилните организации ги няма. Трябва ли да се пускат по медиите, те са първи\", посочи началникът на отбраната.   По думите на зам.-областния управител Петров Домът на народната армия в Смолян трябва да се възстанови. Трябва да заработят гарнизонния стол, хотелът и самодейните състави, каквито е имало в миналото. Според него това ще е стъпка към социализиране на военнослужещите в града. \"А полкът има нужда от подобен дом, в който наистина техните деца да се занимават с различни самодейности и военнослужещите от цялата страна да се възползват от реновирания хотел и ресторантът, който бе ремонтиран преди да се затвори ДНА\", отбеляза той.\r\nИдеята не само  се споделя от ген. Боцев, той е и неин инициатор. \"Ремонтът по мое време беше направен. ДНА не са били към състава на бригадата тогава, а си бяха на отделно подчинение. Ние много настоявахме да се отпуснат бройки, но така или иначе то не се случи и реално той не може да изпълнява функциите си. Имаме хотелска част с 30 стаи, ресторант, който е напълно оборудван, а никога не е работил\", каза началникът на отбраната.\r\nТой даде пример с ДНА-то в Гоце Делчев, където няма военно формирование, но има добри приходи от 10-те стаи и ресторанти, които отдават под наем.  \r\nСпоред него не е трудно дейността на ДНА в Смолян да се възстанови. „Въпросът е да убедим политическото ръководство в необходимостта от него. Не трябва нещо, което може да докара печалба на „Военни клубове и военно-почивно дело“, да носи само разходи, понеже не се използва“, изтъкна той. ", "date": "2019.06.21", "title": "Нов живот за ДНА иска Смолян от министъра на отбраната "}
{"url": "https://www.actualno.com/varna/obshtina-varna-shte-poluchi-70-mln-lv-za-elektricheski-avtobusi-i-trolejbusi-news_761132.html", "text": "     Безвъзмездна финансова помощ в размер на 70 млн.лева е определил Управляващият орган на ОПОС (Оперативна програма околна среда) за морската ни столица. Средствата ще бъдат за закупуването на екологични превозни средства за обществен транспорт във Варна. Това съобщи кметът Иван Портних, предаде кореспондент на       Той обясни, че общината е поискала увеличаване на средствата в рамките на неофициалното съгласуване на Проекта на насоки за кандидатстване по процедура „Мерки за адресиране на транспорта като източник на замърсяване на атмосферния въздух”, вследствие на което от ОПОС са определили максималният размер на безвъзмездна финансова помощ , който е 70 млн. лв.   Варна е една от общо 11 общини с най-замърсен въздух, на които ще бъдат отпуснати средства. Останалите общини са: Враца, Перник, Плевен, Русе, Бургас, Хасково, Сливен, Стара Загора, Столична община и Шумен.\r\nИдеята е в тези градове да се закупят електрически автобуси и тролейбуси, които да бъдат по-екологични от остарелите превозни средства на градския транспорт.   ", "date": "2019.06.21", "title": "Община Варна ще получи 70 млн. лв. за електрически автобуси и тролейбуси"}
{"url": "https://www.actualno.com/asenovgrad/pyrvata-chitalnja-na-otkrito-v-asenovgrad-sybra-malki-i-golemi-lubiteli-na-knigata-snimki-news_760995.html", "text": "    Първата на открито събра малки и големи почитатели на четенето в Асеновград. Тя се проведе в парка на булевард \"Освобождение\" в Асеновград, а идеята е на Градска библиотека \"Паисий Хилендарски\" и общината в града. В инициативата се включиха над 100 деца и възрастни от различни възрастови групи.         \"Целта е насочена предимно към децата - да развият своите умения, като се включат в различни арт дейности и да се научат да четат повече приказки на открито\", обясниха организаторите. В импровизираната читалня се включиха малчугани, които не могат да четат. Те слушаха с интерес и удивление разказите. Сред пожеланите от децата приказки бяха \"Маша и мечокът\", \"Вълкът и седемте козлета\", \"Фраклин\", \"Пепеляшка\" и други.   Докато по-малките участници слушаха, по-големите се включиха активно в четенето на открито, но всички заедно съпреживяваха съответния разказ, заедно с героите му. Сред гостите на лятната читалня бяха малчугани от детска градина \"Асенова крепост\", учители, родители със своите рожби, случайни минувачи, поспрели се, за да почетат за кратко. \"В днешно време развитието на технологиите е на много високо ниво. Затова целта на инициативата е да научим децата да заобичат книгите и да направим библиотеките по-привлекателно място за по-младите и тийн-поколенията. Идеята е \"Читалня на открито\" да се превърне в традиционна\", уточниха инициаторите. Освен книги с приказки за най-малките асеновградчани и гости на Асеновград, в читалнята на открито бяха осигурени и четива за по-възрастните граждани. Те имаха възможността да разгледат модни и литературни списания, както и издания от печата, за да са информирани за актуалните новини. Творческа работилница, изработване на книжка, сърце от хартия и различни фигурки, танци и забавление, бяха други занимания за децата в парка. Интерес породиха и кръстословиците, чрез които се надгражда менталното развитие на мозъка.       Родители споделиха пред , че инициативата е много подходяща, тъй като чрез четенето се съхранява българският език, а бъдещите поколения трябва да израстват грамотни. Идеята се реализира по повод \"Паисиеви дни\" в Асеновград. В подобни дейности малчуганите могат да участват и в инициативата \"Ваканция в библиотеката\", която стартира от 02.07.19 г. Всеки може да се включи безплатно, а тази година темата е с насоченост към професиите. За своите професионални умения, трудности и емоции по време на изпълнение на служебните си задължения, ще разказват полицай, пожарникар, лекар, съдия, еколог, фотограф, учител и т.н. Представянето на професиите ще се състои всеки вторник от 10:00 ч. до 12:00 ч. в Градска библиотека \"Паисий Хилендарски\". А всеки четвъртък от 10:00 ч. до 13:00 ч. талантливите деца на Асеновград ще имат възможност за изява на импровизирана сцена в библиотеката. Паметта на Паисий Хилендарски бе почетена в града с полагане на цветя пред паметната плоча на Хилендарския монах, в знак на признателност към живота и делото на отец Паисий. Историко-литературна програма пред присъстващите изнесоха членове от литературен клуб „Орфей” към Народно читалище „Свети преп. Паисий Хилендарски” в Асеновград.      Събитията, обединени под името \"Паисиеви дни\" и посветени на създателя на „История славянобългарска”, започнаха вчера в Старинно училище „Свети Георги”. Там се проведе „Ден на Паисий”, а вечерта в Градската библиотека се състоя самостоятелният рецитал на Виктория Стефанова под надслов „...и фърляше тайно през мрака тогаз най-първата искра в народната свяст”. \"Паисиеви дни\" в Асеновград ще приключат днес (21.06.19 г.) с представяне на юбилейното издание на Рибния буквар на Петър Берон . Събитието ще се състои от 14:00 ч. в Градска библиотека \"Паисий Хилендарски\". ", "date": "2019.06.21", "title": "Първата \"Читалня на открито\" в Асеновград събра малки и големи любители на книгата (СНИМКИ)"}
{"url": "https://www.actualno.com/healthy/zybolekari-protestiraha-sreshtu-promeni-koito-mogat-da-ostavjat-mnogo-pacienti-bez-dentalna-pomosht-news_761100.html", "text": "     Зъболекари излязоха на протест преди провеждането на извънреден конгрес на Съюза на зъболекарите в България. Повод за свикването му станаха готвените правила за добра медицинска практика на лекарите по дентална медицина в България, които ще залегнат в Наредба на здравното министерство , предаде БГНЕС.       Масово зъболекари не са съгласни с предложенията и са категорични, че ако те бъдат приети много от тях ще останат без работа. Причината - няма да имат право да извършват определени дейности, защото повечето от тях са общопрактикуващи. Пациентите също са заплашени да останат без зъболечение, особено в малките населени места в страната, категорични са протестиращите.    Очаква се в рамките на двудневния конгрес да се вземе решение дали тези правила ще бъдат преработени или съсловието ще напише нови.\r\n„Този проект е незаконосъобразен и не е съобразен с европейските правила и насоки“, заяви д-р Росен Венелинов, който практикува във Варна и добави, че ако тези правила станат факт ще окажат негативен ефект върху 9000 зъболекари.  Той обясни, че имат нужда от правила, но от такива, които са законосъобразни, ясни и категорични, и отговарят на съвременните европейски стандарти. поискаха три месеца срок, в който да направят промените или да изготвят нови правила, тъй като даденият от Министерството на здравеопазването срок до 30 юни е твърде кратък.    Д-р Мария Рачева е категорична, че проблемът не засяга само зъболекарите, а и 7 млн. пациенти. „Проблемът не е само за нас. Проблемът е основно само за пациентите. Масово и в по-малките населени места хората ще останат без дентална помощ“, заяви д-р Рачева.    Според д-р Станимира Бунова опитът съсловието да бъде разделено не е в полза на никого.\r\n„Нови правила не са нужни, по-скоро корекции на старите са нужни“, убедена е тя и добави, че независимо дали един стоматолог има специализация или не той може да извършва всички дейности, които досега са били извършвани от тях.\r\n„Ние излизаме от факултета по дентална медицина на едно ниво, с което може да практикуваме тези неща. От тук нататък всеки може да реши дали да се квалифицира в някаква област или да работи обща стоматология“, добави още медикът.   По време на протеста се събираха и подписи с искане за свикване на нов извънреден конгрес на съюза на който да бъде изменен Устава на организацията и да бъде избрано ново ръководство на БЗС. Мотивът на протестиращите – некомпетентността на сегашното управление, което е изготвило новите правила за добра медицинска практика по искане на Министерството на здравеопазването. ", "date": "2019.06.21", "title": "Зъболекари протестираха срещу промени, които могат да оставят много пациенти без дентална помощ"}
{"url": "https://www.actualno.com/asenovgrad/kmetyt-na-selo-konush-podade-ostavka-sekretarkata-zaema-posta-mu-news_760997.html", "text": "    Секретарката на селски кмет зае поста му. Поради подаването на оставката на Кирил Балджиев, като кмет на село и прекратяване правомощията му, временно изпълняващ неговата длъжност ще бъде Силвия Касабова. Решението бе взето по време на 62-рото извънредно заседание на Общински съвет-Асеновград, проведено непосредствено след редовната сесия на местния парламент. Това постави символичен рекорд – в един ден старейшините да се съберат за две поредни отделни заседания.        Предложението секретарката да стане кмет за кратко, бе отправено от Божидар Малинов – съветник от групата на ПП „БСП-АБВ, ППК „ЕКОГЛАСНОСТ”. Мотив за предлагане на личността й е, че тя от години е на този пост и е наясно с проблемите и желанията на жителите на Конуш. Първоначално групата на ГЕРБ възрази, тъй като докладната била внесена в последния момент и те не са се запознали със съдържанието й, вследствие на което последва отрицателен вот, от тяхна страна. После казусът бе обсъден в специално сформирана комисия и отново бе гласуван на извънредна сесия.    Решението Силвия Касабова да бъде временно изпълняваща кмет на селото бе взето с 30 гласа „За” и 1 „Въздържал се”. Тя встъпва в длъжност от 01.07.19 г., като ще е начело на кметството до провеждане на местните избори през тази година, за които неофициално се предполага, че ще са в края на октомври или в началото на ноември. Към днешна дата селото не се управлява от никого, тъй като правомощията на Кирил Балджиев са прекратени и той не носи отговорност за случващото се в населеното място. Досегашният кмет, който бе излъчен от СДС, напусна поста си по собствено желание. Той бе в управата на селото в продължение на три мандата и вече е решил да се оттегли от политиката. Самият Балджиев посочи пред , че планира да продължи професионалната си кариера в съвсем друга насока, необвързана с политическия живот.   ", "date": "2019.06.21", "title": "Кметът на село Конуш подаде оставка, секретарката заема поста му"}
{"url": "https://www.actualno.com/education/pak-se-zagovori-za-premylchani-sybitija-v-novite-uchebnici-po-istorija-news_760972.html", "text": "    Новите учебници по история за 10-ти клас, по които бъдещите десетокласници трябва да започнат да учат наесен, са на път да предизвикат голям скандал заради периода на комунизма, който според учители и историци е представен подвеждащо и манипулативно. Притеснени преподаватели са алармирали, че в представените им за оценка проекти на учебници много събития от този период са спестени или изкривени по начин, който не дава реална представа за случилото се в периода 1944-1989 г., съобщи журналистът Христо Христов, автор на редица разследвания и исторически монографии за управлението на БКП. Христов и историкът проф. Евелина Келбечева изброяват редица проблеми с учебниците в позиция, изпратена до просветния министър Красимир Вълчев и публикувана на сайта .      Новите учебни програми по предмета \"История и цивилизация\" за 10-и клас, както и по останалите предмети за десетокласниците, бяха одобрени от Просветното министерство през януари 2018 г. Написаните по тях са минали и двата етапа за оценка - за съответствие с учебната програма, направена от комисия в МОН, и за пригодност за прилагане в клас, изготвена от учители по предмета. Съвсем скоро предстои да бъдат одобрени от просветния министър , преди да бъдат отпечатани в необходимите тиражи за училищата.   Издателствата, участвали в конкурса за нови книги, са „Булвест 2000”, „Анубис”, „Домино”, „Просвета” и „Рива”. Последните две са се справили доста по-добре от останалите, но и там има някои важни пропуски, сочи анализът на Христов и проф. Келбечева. Оттам са установили, че в проектите на всички издателства \" липсва ясното и по-подробно описание на ролята и дейността на Държавна сигурност като репресивен апарат в тоталитарната държава \".  Само в учебника на \"Рива\" са отбелязани трите фалита при управлението на Тодор Живков , никъде не са посочени дълговете, които управлението на БКП завещава, спестен е броят на жертвите на терора в първите месеци след 9 септември 1944 г. (между 18 000 и 30 000, след като самата БКП изчислява жертвите при предишния режим на 5800), както и репресиите срещу църквата . Пропуски има и при информацията за лагера в \"Белене\". За сметка на това в някои учебници децата ще четат, че \"Живков е полагал грижи за благосъстоянието на населението\", отбелязва още .\r\nПросветният министър Красимир Вълчев е коментирал пред изданието, че новата програма по история е пълна и балансирана и новите учебници формално отговарят на нея. \"И на мен ми се иска събитията да са представени по-подробно. Действително има неща, които биха могли да се подобрят. Все пак да не забравяме, че става дума за учебници за ученици, а не за студенти\", заяви той. Министърът ще поиска от издателствата да изчистят най-дискусионните текстове от проектите.  Комисията в МОН, която оценява учебниците, е съставена от учители и университетски преподаватели и учители, които обаче са предимно асистенти, тъй като професорите и доцентите по принцип са в авторските колективи, пишещи учебниците. Това поставя под въпрос адекватната оценка на новите проекти, опасяват се учители. Те се притесняват и от факта, че оценката на пригодността за прилагане в клас на учениците, която правят учителите по история в страната, също е чисто механична. ", "date": "2019.06.21", "title": "Пак се заговори за премълчани събития в новите учебници по история"}
{"url": "https://www.actualno.com/america/sasht-sprja-grajdanskite-si-poleti-v-iranskoto-vyzdushno-prostranstvo-news_761018.html", "text": "    Вашингтон забрани американските граждански полети в контролираното от Техеран въздушно пространство над Персийския залив и Оманския залив \"до второ нареждане\", след като Иран свали американски безпилотен самолет, съобщи БГНЕС по информация на АФП.      Ограниченията се дължат на \"повишените военни действия и засиленото политическо напрежение в региона, което представлява неволен риск за операциите на американското гражданско въздухоплаване и създава възможност за грешни изчисления или погрешно идентифициране\", заяви Федералната авиационна администрация на САЩ.   \"Рискът за американската гражданска авиация се създава от изстреляната ракета \"зема-въздух\" по американски безпилотен самолет”, се казва в изявлението.\r\nКакво стана след инцидента с безпилотния самолет - вижте !   ", "date": "2019.06.21", "title": "САЩ спря гражданските си полети в иранското въздушно пространство "}
{"url": "https://www.actualno.com/travel/5-mesta-vyv-i-okolo-varna-koito-da-posetite-tova-ljato-snimki-news_760854.html", "text": "    Варна е един от най-красивите български градове. Разположен на любимото ни Черно море и обграден от красиви широколистни гори, този град бързо грабва сърцето на всеки посетител. Морската ни столица се гордее и със своята богата история, за която може да слушате с дни. Разбира се, най-красива е през лятото, когато уникалната природа и синьото море, я превръщат в желана дестинация за български и чуждестранни туристи.      Ще ви представим пет от местата, които задължително трябва да посетите във Варна. Забележителностите в и около морския град са много повече, но ние ще се спрем на едни от най-красивите места! Зоопарка във Варна Едно любимо място на малки и големи, което може да разгледате през топлите летни дни- това е Зоологическата градина в морската ни столица. Там ви очакват много и най-различни животни, с които може да си направите снимка. Зоопаркът в град Варна е разположен в Морската градина и е създаден през 1961 г. Тогава там е имало само 9 екземпляра. Днес, обаче, това любимо място, разполага с 72 вида животни и птици, 17 от които са защитени видове. От няколко години Зоопаркът изпълнява функцията и на спасителен център. Задължително се отбийте там през това лято и  се насладете на животни и птици характерни за Балканския полуостров, така и някои екзотични видове.   Морска гара и пристанище Варна Едно от най-посещаваните места през лятото, предпочитано от варненци и гости на града за разходки и отдих, е морската гара на Варна. През 2016 г. Там беше обособената нова „Зона за отдих и развлечение на Морска гара”, с площ от 27 дка, част от прилежащата зона на Пристанище \"Варна-Изток\".    В момента освен заведения, зоната е облагородена с красиви цветя, палмови дървета и пейки, на които може да си починете и да се полюбувате на синьото море. В района има обособен паркинг, който улеснява туроператорите на круизни кораби и посетителите с коли. Препоръчваме ви да се качите на вълнолома и да се разходите до фара. Там се разкриват уникални гледки към Аспарухово и нос Галата. Побити камъни Този уникален природен феномен се намира само на 18 км от град Варна. Препоръчваме ви задължително да посетите това място, ако все още не сте го направили, защото то е изключително енергийно и магично.\r\nИзвестна още като „Каменната гора” , тази природна забележителност се е образувала преди около 50 милиона години и се състои от над 300 образувания, високи до 10 м, кухи или плътни цилиндри, пресечени конуси, различни по форма и големина, много интересни скални блокове и множество каменни късове. Още в миналото, това място е смятано за сакрално, а за природна забележителност е обявено през 2002 година.   От хилядолетия природата извайва каменните късове, за да ги превърне във впечатляващи скулптури, наподобяващи хора, животни, чудовища, митични същества. Всяка природна пластика си има име, като :„Каменните стражи”, „Камилата”, „Трона”, „Каменната гора”. Крепостта „Овеч“ Не много далеч от морската ни столица, в град Провадия, се намира едно уникално място, което пленява не само с историята си, но и с гледките, които се откриват там.\r\nТова е крепостта „Овеч“ , която представлява каменна твърдина, разположена източно от град Провадия и на 53 км западно от град Варна.\r\nВ историческите анали крепостта е известна с няколко имена. Най-старото от тях е византийско Проват. Много хора свързват имаето й с управлението на цар Ивайло (1277 г. – 1280 г.), с похода на граф Амедей VІ Савойски (1366 г.) и похода на полско-унгарския крал Владислав ІІІ Ягело (Варненчик) (1444 г.).\r\nТази уникална крепост е била населявана последователно от траки, римляни, византийци, българи, турци.\r\nОт крепостта се разкрива красива панорамна гледка към град Провадия, която си струва да видите!\r\nПри посещение „Овеч“ в каменното укрепление ще имате възможност да разгледате още говорещият кладенец, дълбок 79 м, митрополитската църква, рицарският затвор, кулата с дяволската пътечка и Калугерските дупки. Плаж Фичоза Няма как да завършите своята обиколка около морска Варна, без да посетите някой красив плаж. Едно от местата, което ви препоръчваме с две ръце, е плажът „Фичоза“ - един от най-чистите плажове около Варна. Това е едно малко парченце от рая и е перфектното място за хора, които обичат „по-дивото“. Въпреки че и там вече има заведения, плажът си остава един от най-предпочитаните, заради дивата и красива природа, чистия плаж и уникалните каменни образувания. Мястото е подходящо за семейства с деца, за риболов или за ловене на миди.\r\nПлажът Фичоза е разположен на 2-3 км южно от квартал Галата, Варна, а общата му дължина е около 1 км.  ", "date": "2019.06.21", "title": "5 места във и около Варна, които да посетите това лято (СНИМКИ)"}
{"url": "https://www.actualno.com/actualno/subsidiranoto-klatene-napredva-skoro-i-majoritarno-news_761069.html", "text": "    Остана само една крачка, засега още ненаправена – от това и в България да си имаме султан. Защото вчера (20 юни) се случи нещо наистина страшно в симбиозата завинаги да останеш на власт.      Какво стана – на второ четене, но , ГЕРБ и ДПС се прегърнаха и одобриха партиите да получават дарения в неограничен мащаб. Дарения могат да дават всякакви юридически лица, включително държавни фирми! За парлама беше одобрено и субсидията да стане от 11 лева на действителен глас на 1 лев.\r\nКазано като за , както добре охарактеризира Валери Симеонов тази думичка във връзка що е то популизъм – Вожда, като премиер, ще може да нарежда на която си иска държавна фирма да му дари колкото си иска. Или да дари на Ахмед Доган. Или на Делян Пеевски. Или на който там му трябва политически. А държавните фирми се финансират с държавни средства. Държавните средства са средствата от нашите данъци – на всички нас. С други думи – субсидията от 11 лева на глас става колкото си искаш лева на глас, но само ако си управляващ, защото само управляващите контролират държавните фирми. Тук-там може и опозицията, според зависи как през годините са редени хората от обръчите, но Борисов достатъчно време е на власт, за да е поставил под контрол огромна част от нещата.\r\nЗа щастие в пленарна зала днес, 21 юни, . Но отложено не значи отхвърлено - особено след като в един глас от ГЕРБ говорят как нещата се отлагат, понеже Бюджетната комисия не написала становище-анализ. А дотук, да припомня на късопаметното простолюдие, лапащо само мухи, се стигна след като и то го позволи. Номерът беше извъртян през референдума на Слави Трифонов . Той беше проведен през 2016 година, а там именно беше поставен въпросът за субсидиите – дали от 11 лева да станат 1 лев на действителен глас.  Още тогава, преди да бъде проведен, от този референдум! И то не само за субсидиите, а за смяната на системата – да бъде мажоритарна. А какво се готвеше, всеки с малко мозък можеше да се сети, след като при акцията си да поседи известно време пред парламента , че позицията му за изборната система си е лично негова, но не пожела да носи отговорност, ако влезе във вида, в който предлага.\r\nПо въпроса с размера на партийната субсидия от няма как да има адекватен отговор – защото въпросът е поставен невъзможно за адекватен отговор, силно популистки е и залага точно такива капани, какъвто сега се готви да щракне! А на съвестта на Слави и сценаристите му е да кажат дали стана така \"без да искат\" или \"строго нарочно\" ! Защото когато искаш да промениш нещо, първо формулираш много ясно какво искаш . Искаме по-малка субсидия – питаме тогава по подобаващ начин. Например – искате ли субсидията да стане едиколко процента на глас от минималната работна заплата? Искате ли да няма друг начин за финансиране на партиите, освен субсидия и членски внос? Това се нарича обхващане на принципно положение, за да няма как разни хитреци като Бойко Борисов да извъртят конкретна ситуация и дори да се оправдаят, че така искали хората! Айде пък да искат хората да точиш държавни фирми под формата на дарение! Искам да ги видя тези хора, които го искат! Само тези, които огряваш ще да са, г-н премиер!\r\nПърво вървим към осигуряване на парите. С ледващата стъпка ще е мажоритарната система – за личности да гласуваме. Тогава и личности ще финансираме, на личности ще даряваме щем-не щем – през държавните фирми. Личностите Бойко Борисов, Делян Пеевски, Ахмед Доган. Така се формира през 2016 година. А \"личности\" като , които сега много хубаво огласяват националния ефир и говорят правдиво, ще си скубят косите защо не действаха правдиво, когато можеха. Сигурно защото е по-лесно и по-сладко все пак да се наредиш на трапезата, а не да се мъчиш да направиш трапеза, на която може да се наредиш, може и да не се наредиш, според това, което показваш като резултати. Такава трапеза, която се сформира не от простолюдие! Защото простолюдието не слуша, - то винаги повече знае и повече може, затова сигурно е най-бедното в Европа. Простолюдието не вижда и очевидното – както не видя, че да си защити референдума на организираното от него събитие! Всъщност простолюдието дори няма да разбере КОЙ го клати – само ще го усеща. Мажоритарно и поименно!     Автор:   ", "date": "2019.06.21", "title": "Субсидираното клатене напредва, скоро и мажоритарно!"}
{"url": "https://www.actualno.com/goodnews/rodilnoto-v-jambolskata-bolnica-pak-otvarja-vrati-zaradi-vyzrasten-lekar-news_761028.html", "text": "    Ямболската болница отново ще има . Причината – от Пловдив дойде неонатолог, макар и доста възрастен – с 40 години стаж в неонатология. Досега той е работил в болница \"Пълмед\".      Лекарят - д-р Константин Колишев, ще работи до обяд, но ще е на разположение на повикване. Пред Нова телевизия той сподели, че като млад лекар е започнал да работи точно в Ямбол. \"Чувствам, че ще остана доживот\", каза той.   Родилното в Ямболската болница затвори заради липса на лекари и макар ръководството месеци наред да опитваше да спаси отделението с гостуващи лекари, главно от Стара Загора. А правителството отпусна 27 млн. лева за дострояване на нова част от болницата, но още няма желаещ, макар да има нужда от години. Срокът, в който изтича обществената поръчка т.е. подаването на документи, е 8 юли. Снимка:     ", "date": "2019.06.21", "title": "Родилното в Ямболската болница пак отваря врати - заради възрастен лекар"}
{"url": "https://www.actualno.com/sofia/predlojenie-za-1000-lv-globa-za-kucheta-bez-namornik-v-sofija-ima-edva-14-akta-ot-nachaloto-na-godinata-news_761024.html", "text": "    От 100 на 1000 лева да скочи глобата за стопани на кучета, които ги разхождат без да наморник, а се счита, че кучетата са агресивни. 300 лева глоба при разхождане на куче над 5 килограма без каишка на необозначено място, както и 500 лева, ако бъде разхождано на детска площадка. Всичко това са за изменение на Закона за ветеринаромедицинската дейност след , където кучета от породата \"Кане корсо\" убиха млад мъж.      На въпрос към Десислава Атанасова от ГЕРБ \"ако имам пекинез, но е дебел и е 7 килограма\", отговорът беше, че се облекчават режима за по-малки кучета, но се затяга за по-големи.   Според д-р Тихомир Пърлев от Столичен инспекторат, статистиката от началото на годината в София при налагане на санкции заради неправомерна грижа за домашни любимци сочи следното - 50 глоби с фиш, 20 глоби по квитанции – т.е. най-маловажните глоби, и 14 акта т.е. най-сериозните глоби.\r\nЩо се отнася до породи, при които има повишен риск от агресия, има практика да се изисква документ за социализация, както и да има превъзпитание на съответното куче.  На въпрос на БНТ към кого да се обърнем, ако видим хора, които не разхождат кучетата си по правилата, отговорът беше – може и към МВР, може и към Столичния инспекторат. ", "date": "2019.06.21", "title": "Предложение за 1000 лв. глоба за кучета без наморник, в София има едва 14 акта от началото на годината"}
{"url": "https://www.actualno.com/politics/deputatite-otlojiha-okonchatelnoto-glasuvane-na-promenite-pri-partijnite-subsidii-news_761051.html", "text": "     Депутатите отложиха окончателното приемане на по-ниските субсидии за парламентарните партии.       Причината е, че бюджетната комисия, която на второ четене измененията, не е внесла в срок доклада за тях.   Политическите идеи не се патентоват - това заяви депутатът от ДПС Йордан Цонев в дебата в Народното събрание. Цонев посъветва ГЕРБ да изпълнява обещанията, които поема на срещи на парламентарни групи, и настоя, че Законът за държавния бюджет не се променя току-така, докато все още е в сила. А Менда Стоянова от ГЕРБ изрично подчерта, че не става въпрос за такова нещо и трябва Цонев да ограмоти групата на ДПС.\r\nЛидерът на НФСБ Валери Симеонов пък отрече, че всъщност е готов да развали управляващата коалиция, както намекна Той настоя, че трябва да има коалиционен съвет по въпроса.  Промените предвиждат намаляване на от 11 лева на 1 лев на глас от 1 юли. Така реално тази година партиите ще вземат субсидия от 6 лева на получен глас, тъй като вече партиите са получили половината от предвидената сума.\r\nОтделно текстовете предвиждаха и промяна на начина на финансиране на партиите като разрешиха дарения от фирми и отмениха ограничението за дарение от физическите лица.   Срещу последните промени се обявиха както от БСП, така и от ДПС. Отлагане още вчера поиска и лидерът на НФСБ Валери Симеонов.    Вчера на комисията стана ясно и, че няма да има забрана за дарения към партиите от фирми, печелещи държавни поръчки, концесии или такива с държавно участие, след като ГЕРБ и ДПС се договориха на среща на парламентарните групи да има \"отворено финансиране\". До 2009 г. тези дарения бяха разрешени от закона, отбеляза председателят на комисията Менда Стоянова и уточни, че след извършената промяна в закона тогава се увеличи държавното финансиране на 12 лева на глас и се премахна възможността да се правят такива дарения към политическите партии, а за даренията от физически лица имаше таван от 10 000 лв., годишно. Запитана защо няма забрани за дарения от фирми, печелещи държавни поръчки, концесии или такива с държавно участие, Стоянова заяви: \"Ние сме записали \"юридически лица и еднолични търговци\", а фирма с държавно участие, за да направи каквото и да е дарение трябва да има решение на нейния принципал, а принципалът на държавните дружества се знае кой е. Всеки има право. Само че с този публичен регистър може да се види - и в публичния регистър на обществените поръчки и публичния регистър за даренията кой кой е\".\r\n\"Сега, когато субсидията се връща в границите на 1 лев, е нормално да има и друг източник на финансиране и това са въпросните дарения\", заяви тя и подчерта, че предложението на правителството, което ГЕРБ защитава предвижда офисите на партиите, в които извършват дейността си, предоставени от общините и държавата да бъдат безплатни. Според нея от субсидията в размер на 1 лев за действителен глас, подаден за съответната партия, могат да се финансират възнагражденията на административни секретари, а останалата текуща дейност следва да се извършва на доброволен принцип. Когато има избори и трябва да се плащат медийни услуги и рекламни кампании има възможност за финансиране от дарения.   Гласуваните текстове не предвиждат таван за даренията.  ", "date": "2019.06.21", "title": "Депутатите отложиха окончателното гласуване на промените при партийните субсидии"}
{"url": "https://www.actualno.com/politics/solomon-pasi-sled-sdelkata-za-f-16-se-nadjavam-da-izpratim-kosmonavt-na-misija-na-nasa-news_761048.html", "text": "     Създава се консенсус по отношение на , чух че и президентът Радев подкрепя да се купи целият пакет от сделката. Нещата вървят към това да се случат, което смятам, че е добре. Това е важна стратегическа стъпка по пътя на България , заяви бившият външен министър Соломон Паси в ефира на bTV.       Той обясни, че занижената цена на изтребителите има своите последствия : \"От нещо трябва да има орязване, не може да вземеш всичко и да не платиш всичко. Този таван на сделката - са отношения между конгреса и президента на САЩ. Четири министерства преговарят със САЩ - това на отбраната има водеща воля. Макар да виждам, че Каракачанов прави лъвски усилия да свали цената, това няма как да стане.\r\nПопитан защо взимаме кредит, за да вземем накуп всички изтребители, Паси заяви: \"Ние купуваме за пръв път. До сега те ни плащаха оръжия, а сега те ни продават на дребно, не както на Гърция и Словакия, например, Затова отстъпката е по-малка. В следващата ни покупка ще имаме . Трудната стъпка е първата\".\r\n\"Посланик Ерик Рубин е изключителен посланик. Благодарение на неговите отлични отношения с правителството се случи сделката. Новата посланичка Херо Мустафа е изгряваща звезда. Това че е кюрд в Америка не е проблем. Дали ще ни правят мюсюлманин, евреин или друг не е водещо, а това че ни пращат американец със страхотна история. Тя прави заглавия в новините, надявам се да има развитие в двустранните отношения.   Паси изрази надежда, че сега, след следката за F-16 е точният момент да изпратим български космонавт на мисия с НАСА. \"30 години България се развива по германски модел по отношение на финансирането на партиите. И сега изведнъж сменяме с американски модел. Смятам, че това е импулсивна реакция на българския политически живот , който е такъв, какъвто е\", коментира Паси. ", "date": "2019.06.21", "title": "Соломон Паси: След сделката за F-16 се надявам да изпратим космонавт на мисия на НАСА"}
{"url": "https://www.actualno.com/asia/nov-mashtaben-protest-pred-parlamenta-v-honkong-news_761025.html", "text": "    Хиляди облечени в черно протестиращи блокираха магистралата пред парламента на Хонконг, като настояха за оставката на пропекинския управник на града заради спорния закон за екстрадиция, който предизвика най-голямата политическа криза на територията от десетилетия, предаде БГНЕС.      Протестът се разрасна след като правителството отказа да удовлетвори исканията на демонстрантите да отмени законопроект, който би позволил екстрадирането на хора в континентален Китай. Единственото, което досега постигнаха протестиращите, е на законопроекта.   Движението се обърна към администрацията на главния управляващ на града Кари Лам, информира АФП. Опозиционните групи, инициирали най-масовите протести в историята на Хонконг, призоваха за пълното оттегляне на законодателството и настояват Лам да подаде оставка.\r\nСлед като се приближиха до главния правителствен комплекс на Хонконг преди пиковия час, стотици протестиращи - мнозина носещи маски за лице и скандиращи антиправителствени лозунги - се изсипаха на улица \"Харкорт\" пред сградата на парламента, блокирайки главната артерия напълно, преди да позволят на някои превозни средства да преминат през блокадата.  Призивът за днешния протест бе отправен от студентските съюзи на града, както и от неформални организатори в социални медии и приложения за съобщения като Telegram. \"Има много начини за участие. Помислете внимателно за собствените си начини да покажете любовта си към Хонконг. 21 юни не е краят на битката, ще има повече в следващите дни\", гласи съобщението в социалните медии. ", "date": "2019.06.21", "title": "Нов мащабен протест пред парламента в Хонконг"}
{"url": "https://www.actualno.com/viewpoint/azbuchnik-na-bylgarskija-haos-antipod-news_760865.html", "text": "    България все повече се превръща в антипод на самата себе си. В антипод на онова, което мечтаем да бъде, на онова, което има потенциал да бъде. И най-тъжното – на онова, което някога/понякога/ е била и което все още тук-там продължава да бъде, но незнайно докога.      Често стигаме до това заключение, поединично, най-често в разговор помежду си. И поводите за тази наша дълбока тревога ни блъскат челно като влак, всеки ден, методично и безпощадно.\r\nМинаваме край жилищни сгради. Около тях, зад тях, пред тях пълно с отпадъци. Възмутено си задаваме въпроса: Абе как е възможно тези хора да търпят това, ето и градинка са им направили, че и детска площадка, а виж – пластмасови и стъклени бутилки, найлонови торбички с отпадъци и какви ли не гадости. Ужас, какви хора живеят тук!\r\nРазхождаме се през някоя от красивите ни планини и хоп – насреща ни незаконно сечище. Хребетите оголени, гледката тъжна и потресаваща, направо лунен пейзаж. И отново ни връхлита справедливото възмущение – няма ли кой да ги научи тези хора, че не се прави така, няма ли кой да ги научи на ред и законност, няма ли кой да ги накаже?  Движим се с колите си по новопостроена магистрала и пропадаме в поредната дупка, не дупка, а направо кратер, все едно сме във „Властелина на пръстените”. Смачкани ламарини, гняв псувни/понякога ранени и убити/! Я чакай, това скъпо съоръжение не беше ли завършено преди няколко месеца? Беше. Само че част от парите за строителството са потънали в нечии джобове. Мамицата им! Докога бе? Няма ли закон в тази държава? Има, казват. Няма ли кой да го прилага? Мълчание.\r\nДецата ни ходят на училище, а в свободното си време пак правят същото, ходят на уроци срещу заплащане. Защо тогава повишиха заплатите на учителите? Защо ние, родителите, търпим това безобразие?\r\nВключваме телевизора и на екрана поредният управник ни залива с елейни слова. Обещава, назидава, припомня статистики, най-често лъже. Всички до един правят това. Администратори, шефове на комисии, депутати, министри, шефове на партии и най-често един от тях – Министър-председателят. Същото правят и магистратите – отчитат нечувани успехи с престъпността, а в затвора само врагове от „чуждите”. Ние сме гневни, отново въпроси, отново псувни. Онези, на телевизорите обаче продължават да ни се усмихват очарователно и дори намигат тарикатски. Демек:  вие не се връзвайте толкова, ясно е, че ви лъжем, то си е в реда на нещата.    Могат да се дадат още множество примери. За търгове, поръчки, субсидии, назначения, каквото си помислите, свързано с държавната пара. Няма нито един усвоен лев, нито един назначен човек, който да не е от „нашите”. За едни държавата е ласкава майка. Но за повечето е демоничен антипод на самата себе си.\r\nСтигнахме до основния въпрос – къде е причината. Причината е липсата на вдъхновяващ личен пример, даден от почтени и доблестни хора, начело на държавата.\r\nРибата се вмирисва от главата. Едва ли някога начело на държавата е имало толкова много прости, крадливи, безочливи типове. Особено на самия й връх.\r\nНо да поговорим и за друг личен пример. Нашият. Моят, твоят, вашият. Не може все да търсим друг да ни е виновен, не можем все да чакаме друг да започне. Заедно трябва. Заедно да изметем боклука от България.   Автор:     ", "date": "2019.06.21", "title": "Азбучник на българския хаос: АНТИПОД   "}
{"url": "https://www.actualno.com/politics/parlamentyt-prekrati-deputatskite-pravomoshtija-na-elena-joncheva-i-petyr-vitanov-news_761059.html", "text": "    Парламентът прекрати депутатските правомощия на народните представители от групата на „БСП за България“ Елена Йончева и Петър Витанов, предаде репортер на БГНЕС.      Двамата бяха избрани за депутати в новия състав на Европейския парламент на провелите се у нас евроизбори на 26 май и заемаха съответно първо и второ място в евролистата на левицата.   Предстои да стане ясно кой ще заеме мястото им в българския законодателен орган. ", "date": "2019.06.21", "title": "Парламентът прекрати депутатските правомощия на Елена Йончева и Петър Витанов"}
{"url": "https://www.actualno.com/healthy/statistika-bylgarija-e-vodeshta-po-aborti-v-evropa-sofija-i-plovdiv-sa-naj-napred-news_761026.html", "text": "    Само за първите три месеца на 2019 година в България са извършени  5 800 аборта, което поставя страната ни сред водещите държави в Европа по брой аборти. Това сочи статистика на Националния център по обществено здраве и анализи, предаде БГНЕС. От тях над 3 600 бременности са прекъснати по желание.      Статистиката сочи още, че София и Пловдив са водещите градове, в които се извършват най-много премахвания на плода – само за първите три месеца на годината в Столичната община са извършени  935 аборта, в Пловдив – 571, а в Бургас – 410. Стара Загора се нарежда на четвърто място с 386 аборта от януари до април, а на пето място е Пазарджик – с 363 унищожени ембриона. В Русе, Силистра, Сливен, Плевен, Хасково и Търговище случаите на премахване на плода са около 200 за всеки град.   39 от прекъснатите бременности са извършени на деца под 15-годишна възраст, като в 22 от случаите абортът е спонтанен, а в 17 – терапевтичен (тоест, застрашава живота на майката, или плодът е с високи рискове от увреждания).\r\nНай-много аборти правят жените над 30-годишна възраст – близо 2 850. На второ място са жените от 20 до 29-годишна възраст, като за първото тримесечие на годината те са 2 408. И сред тийнейджърките абортът не е табу, като в Стара Загора са извършени най-много аборти на 15-19 годишни момичета – 55. По този показател – аборти сред тийнейджъри, Стара Загора е на първо място в статистиката, после се нареждат отново Пловдив /49 аборта/, след това Столична община  /47/, и Сливен /35/.  Статистиката на Националния център по обществено здраве и анализи отчита само медицинските аборти, направени по желание, спонтанните, и тези, извършени по медицински показатели, но в държавата няма официална статистика за това колко ембриона биват премахвани незаконно.\r\nАко официалната статистика се запази със същия темп до края на 2019 г, то за една година България ще е загубила над 23 000 бъдещи българчета.  За сравнение, през 2016 г. официалният брой на прекъснати бременности е 26 446, при 56 хиляди регистрирани живородени деца.   Според официалната статистика, от 1954 г. насам, когато абортът е легализиран, са извършени над 6,5 милиона аборта.    Общо в света през 2018 г. са извършени близо 42 милиона прекъсвания на бременности. ", "date": "2019.06.21", "title": "Статистика: България е водеща по аборти в Европа, София и Пловдив са най-напред"}
{"url": "https://www.actualno.com/society/prognoza-za-vremeto-21-uni-petyk-news_760967.html", "text": "    Днес отново ще бъде предимно слънчево, след обяд и горещо. В следобедните часове ще се развива купеста, над планинските и северните райони и купесто-дъждовна облачност и на места там ще превали и прегърми. Възможни са локални интензивни валежи и градушки. Вятърът ще е слаб от север. Максималните температури ще са между 29° и 34°. Това съобщи за агенция „Фокус“ дежурният синоптик Георги Цеков от Националния институт по метеорология и хидрология (НИМХ). Атмосферното налягане ще се задържи почти без промяна – близко до средното за юни.      Над Черноморието ще е слънчево, след обяд с временни увеличения на облачността. На отделни места по северното крайбрежие краткотрайно ще превали. Ще духа слаб северен вятър. Максимални температури между 30° и 32°. Температурата на морската вода е 24-27°. Вълнението на морето ще е 1-2 бала.   Над планините преди обяд ще е предимно слънчево. Около и след пладне ще се развива купеста и купесто-дъждовна облачност и до вечерта на много места ще превали и прегърми, като в отделни райони са възможни и мощни гръмотевични бури. Ще духа слаб север-северозападен вятър. Максимална температура на 1200 метра около 23°, на 2000 метра – около 15°.\r\nПрез почивните дни ще бъде предимно слънчево, с максимални температури над 30°, в отделни райони в Горнотракийската низина и източната част на Дунавската равнина - и над 35°.  В събота краткотрайни валежи ще има само на изолирани места, главно в планините. В неделя по-късно през деня, когато от северозапад се очаква да започне понижение на температурите, краткотрайни валежи, придружени с гръмотевични бури ще има на места в северозападната част от страната. През нощта срещу понеделник явления ще има и в Централна България.\r\nВ понеделник въздушната маса над страната ще е неустойчива. Ще се развива купеста, около и след обяд, и преди полунощ и купесто-дъждовна облачност. На много места ще има краткотрайни валежи и гръмотевична дейност, по-интензивни в Западна и Централна България, както и в североизточните райони. Главно в централната част от страната се очакват и значителни количества дъжд. Повишава се и вероятността за градушки. По Черноморието ще се задържи почти без валежи и с високи температури – до 30°-32°, в останалата част от страната температурите временно ще се понижат.    ", "date": "2019.06.21", "title": "Прогноза за времето - 21 юни (петък)"}
{"url": "https://www.actualno.com/politics/karakachanov-zakupuvaneto-na-bojni-samoleti-shte-uvelichi-dyrjavnija-dylg-news_761064.html", "text": "    В края на следващата седмица у нас ще дойде американска делегация, която да проведе окончателните преговори за покупката на осем самолета F-16 за нуждите на българската армия.      Това съобщи вицепремиерът и министър на отбраната .   По думите на Каракачанов преговорите за новите самолети продължават по график. Единствено може да има забавяне заради кадровите промени в американската администрация . Каракачанов очаква среща с американският секретар по отбрана още следващата седмица ако няма промяна.\r\nБългария избра американските самолети Ф 16. Според първоначалната оферта цената на осем от изтребителите за нас ще бъде 2,2 млрд. долара.   Сумата не е заложена в бюджета на държавата тази година и за да бъде финансирана министерството на финансите .\r\nДо този момент ведомството е пуснало емисия облигации за 300 млн. лева. Според заложените текстове в държавния бюджет максималният дълг, който държавата може да поеме е до 1 млрд. лева.\r\nКаракачанов заяви още, че е създаден е екип за общ контрол и финализиране на преговорите от министерствата на отбраната, на външните работи, на икономиката и на финансите, като от 7 до 9 май представители на всички цитирани министерства са провели поредица от консултации.       Преговорите се проведоха на две нива – политическо и експертно. Преговорните екипи са изготвили доклади за срещите, уточни военният министър. Не приемам отношението относно компетентносттта на преговарящите екипи . Това са високо ценени експерти във ведомствата, в които работят и от които са оторизирани да водят преговорния процес, подчерта Каракачанов.\r\n\"Не поставям под съмнение компетентността на хората. Вие обаче преговаряте с една нация, която държи на достойнството си. Смятате ли, че този екип успя да спази всички параметри и направи всичко възможно това, което беше гласувано в парламента, да се спази\", попита депутатът Георги Вергиев от ПГ на БСП.\r\n\"Хората от преговорните екипи си свършиха работата. Те представят достойнството на България. Принципът на преговорите е реципрочност. Така, както са подадени от страна на САЩ преговарящите, няма как да отиде министър-председателят на преговаря с тях .\r\nМога да ви уверя, че екипите си свършиха работата, друг е въпросът какво ще произлезе от преговорите, тъй като те продължават, каза още Красимир Каракачанов.      Припомняме, че преди дни Отделът за военно сътрудничество към Посолството на САЩ в София официално представи на Българското министерство на отбраната То съдържаше евентуално споразумение за придобиването от страна на България на осем изтребителя F-16 Block 70, въоръжение и свързаните с него системи за дългосрочна експлоатация и поддръжка, както и цялостна подготовка на пилоти и помощен персонал.\r\nПо-рано през юни вицепремиерът и военен министър Красимир Каракачанов заяви, че да плати за американските изтребители F-16, е 2 млрд. лева.\r\n\"Няма да режем нито от бройката, нито от способностите на самолета\", категоричен бе Каракачанов. Той уточни, че гласуваната от Конгреса на САЩ финансова рамка (за 8 многоцелеви изтребителя F-16 Block-70 на стойност над 1.6 млрд. долара - бел. ред.), е разрешението, което той дава на американското правителство като таван, а не е сумата, на която да бъде сключен договорът с България. ", "date": "2019.06.21", "title": "Каракачанов: Закупуването на бойни самолети ще увеличи държавния дълг"}
{"url": "https://www.actualno.com/curious/eto-za-kakvo-naj-chesto-se-karat-dvojkite-po-vreme-na-otpusk-news_761019.html", "text": "    Къде да почиваме, колко пари да похарчим, какви снимки да качим в социалните мрежи - това са теми, които стават причина за спор между съпрузите преди и по време на отпуската, съобщиха от „Travel and Leisure”.      Международната консултантска компания е интервюирала 1070 души и е установила, че най-често конфликтите между съпрузи по време на почивка се дължат на работата . Така 54% от респондентите съобщават, че са влезли в спор с половинката си поради факта, че някой от тях е отделял твърде много време за бизнес по време на отпуската, предава БГНЕС.   Проучването е показало, че почти половината от респондентите отделят време за работата си по няколко пъти на ден, докато са на почивка. Никой от респондентите не е потвърдил, че е напълно изключен от работата си докато е във ваканция.\r\nПовече от 95% от анкетираните планират да вземат почивка от поне една седмица, но почти две трети признават, че понякога им се налага да съкратят почивните дни поради официални задължения.  Близо половината (47%) от тези, които са били принудени да се занимават със служебни дела по време на ваканционния период, са казали, че е трябвало да решават спешни въпроси. И само 19% съобщават, че просто обичат да работят. ", "date": "2019.06.21", "title": "Ето за какво най-често се карат двойките по време на отпуск "}
{"url": "https://www.actualno.com/celebrate/sv-mychenik-ulian-tarsijski-news_760762.html", "text": "    Свети Юлиан, син на сенатор езичник и майка християнка, се родил в киликийския град Аназарв. След смъртта на мъжа си майката на свети Юлиан се преселила в град Тарс в същата провинция. Тук тя кръстила Юлиан в християнската вяра и го възпитавала, като го учела заедно с книжовното обучение на истините на вярата и правилата на християнското благочестие.      Когато Юлиан станал на 18 години, император Диоклетиан подигнал силно гонение срещу християните. Заедно с други християни бил взет и свети Юлиан и заведен на съд при хегемона Маркиан. Но нито жестоките изтезания, нито заплахите, нито обещанията за дарове и почести не могли да склонят благочестивия юноша да принесе езически жертви и да се отрече от Христа. Цяла година водили Юлиан по различни градове в Киликия, като го подлагали навсякъде на изтезания, но той - подобно на диамант, оставал непреклонен в изповядването на Иисуса Христа. Когато довели Юлиан в град Егея, нечестивите езичници насила отворили устата на светия мъченик и слагали идоложертвено месо и кръв, защото искали с нечестивите жертви да осквернят чистия и свят Христов раб. След това свети Юлиан бил хвърлен в тъмница. Тук дошла при него благочестивата му майка, която навсякъде го съпътствала и умолявала Господа да укрепи сина в неговия страдалчески подвиг. Когато мъчителите задържали майката на свети Юлиан и я изправили на съд, тя помолила хегемона да позволи в продължение на три дни да посещава сина си в тъмницата, за да го убеди да се поклони на идолите. Хегемонът разрешил свободно да отива при него. Тя прекарвала там дни и нощи и с майчинска любов беседвала с него, със сълзи го увещавала да претърпи докрай временните мъчения, за да се сподоби от Господа с вечни блага в царството на мъчениците.   След като изминали три дни, довели свети Юлиан заедно с майка му на съд пред хегемона. Като мислел, че майката вече е уговорила сина си да принесе идолски жертви, хегемонът започнал да я хвали, но тя открито и безстрашно изповядала името на Иисуса Христа и изобличила езическото безбожие. Също и свети Юлиан безстрашно изповядвал и прославял Иисуса Христа - Единия истински Бог, и изобличавал езическото многобожие. Тогава разгневеният хегемон заповядал да мъчат и двамата. На майката на светеца - след много изтезания - отсекли стъпалата на нозете , с които вървяла след сина си, докато го следвала от Тарс. Светия мъченик сложили в чувал, пълен с пясък и с разни отровни влечуги, и го хвърлили в морето. Така завършил своите страдания свети Юлиан. След няколко дни умряла в страдания и неговата благочестива майка и двамата получили венеца на победата от Христа Бога.\r\nТялото на свети Юлиан било изнесено от вълните на брега, където го намерила една благочестива вдовица от Александрия и с чест го погребала. Впоследствие светите мощи на Юлиан били пренесени в Антиохия. Свети Иоан Златоуст, докато бил презвитер в Антиохия, почел паметта на светия мъченик Юлиан с похвално слово.   ", "date": "2019.06.21", "title": "Св. мъченик Юлиан Тарсийски"}
{"url": "https://www.actualno.com/europe/es-objavi-vynshnopoliticheskite-si-prioriteti-po-vyprosa-s-klimata-njama-silno-novo-poslanie-news_760992.html", "text": "    Отношенията със стратегическите партньори, включително с трансатлантическите партньори и с развиващи се сили, следва да бъдат ключов елемент на външната политика на ЕС, се казва в на Съюза за петгодишния период, който беше одобрен на срещата на върха на Европейския съюз, предаде БГНЕС.      \"Отношенията със стратегическите партньори, включително нашите трансатлантически партньори и с развиващите се страни, трябва да бъдат ключов компонент на една силна външна политика\", се казва в документа.   \"ЕС може да взаимодейства с други световни сили на равни начала само ако избягва фрагментарния подход и представлява единен фронт, с подкрепата на ресурсите на ЕС и държавите-членки\", пише още в документа.\r\nРеално обаче нямаше сериозен напредък що се отнася до климата. Изрично се казва, че се подкрепят усилията на ООН за ограничаване на повишението на температурата в глобален мащаб до най-много 1,5 градуса по Целзий спрямо нивото от прединдустриалната епоха. Тепърва ще има среща на ООН през септември по темата. До края на годината пък трябва да са готови насоките за изпълнение на Парижкото климатично споразумение от страна на ЕС.   ", "date": "2019.06.21", "title": "ЕС обяви външнополитическите си приоритети, по въпроса с климата няма силно ново послание"}
{"url": "https://www.actualno.com/politics/karakachanov-shte-informira-ns-kak-vyrvjat-pregovorite-sys-sasht-za-f-16-news_760929.html", "text": "    Един вицепремиер и четирима министри от кабинета ще вземат участие в петъчния парламентарен контрол, предаде БГНЕС.      Първи на трибуната ще се качи заместник министър-председателят по обществения ред и сигурността и министър на отбраната Красимир Каракачанов. Той ще информира депутатите относно хода на преговорите с американската страна за доставка изтребителите F-16 блок 70, количествената сметка за охрана на масови мероприятия, както и закупуването на автобуси за нуждите на армията.   Веднага след него ще отговаря министърът на регионалното развитие и благоустройството Петя Аврамова. Тя ще трябва да внесе яснота относно състоянието на няколко пътни отсечки, както и за заплащането на труда на работниците във ВиК сектора.\r\nНай-много питания са адресирани до министъра на здравеопазването Кирил Ананиев. Трансплантационната програма на България за периода 2019-2020; закриването на Националния център по наркомании; липсата на стратегически антитуморни средства у нас; политиките на Министерството на здравеопазването за осигуряване на кръв и кръвни съставки; кампанията за ваксиниране на населението; възнаграждението на медицинските специалисти – това са част от въпросите, отправени към него.  Министърът на културата Боил Банов пък ще обясни пред депутатите за подобряване на условията и материалната база в училищата по изкуствата, мерките за опазване и развитие на \"Античен комплекс\", разположен в землището на с. Гърло, както и подготовката за предстоящото честване на 150-годишнината на Народно читалище \"Съгласие 1869\" Плевен.\r\nПоследен ще отговаря социалният министър Бисер Петков. Въпросът към него е свързан с подкрепата за участие в обществото на хора с увреждане, довело до ограничения в способността им за самостоятелно обслужване в ежедневието и до зависимостта им от чужда помощ.    ", "date": "2019.06.21", "title": "Каракачанов ще информира НС как вървят преговорите със САЩ за F-16"}
{"url": "https://www.actualno.com/literature/otkys-ot-ljatoto-na-divite-cvetja-news_759700.html", "text": "    Зоуи се затича по тясната лъкатушна пътека през потъналите в зеленина хълмове и спря едва когато стигна до развалините на каменната кула накрай скалите. Останала без дъх, опря ръце на кръста си, за да поуспокои бодежите в дробовете си, и се загледа в морето.      Слънцето тъкмо изгряваше и въздухът бе още прохладен, макар вече да се усещаше топлината, която щеше да донесе денят. Миришеше на сол и на дивите цветя, с които бе изпъстрена тревата околовръст, а мирисът й припомни колко пъти бе идвала тук с Джак. Това бе тайното им местенце за срещи, когато искаха да се уединят, и Зоуи се надяваше да го завари до скалите. Само че никъде не го видя и в гърдите й се надигна разочарование.\r\nКъде ли беше? Трябваше да поговори спешно с него и го търси навсякъде. Но не го откри нито в пансиона, нито във фермата или другаде.\r\n– Джак? – извика Зоуи с пълен глас и наостри слух, обаче не долови нищо освен шума на вълните, които се разбиваха на плажа под нея.  Уморена, облегна гръб на каменния зид и се плъзна надолу. Беше толкова объркана, щастлива и същевременно нещастна, че направо щеше да се пръсне от напрежение, ако час по-скоро не намереше Джак и не му кажеше, че ще замине с него в Канада.\r\nОтначало всичко изглеждаше като един от откачените му планове. Джак Галахър бе пълен с идеи, просто преливаше от тях – именно затова и Зоуи толкова го обичаше. Не витаеше обаче в облаците, а действаше енергично, осъществяваше замисленото, и сега бе твърдо решен да се измъкне от Корнуол, където му беше отесняло, и най-сетне да види свят. Вече беше събрал необходимите документи, както и достатъчно пари за първо време. Скоро щеше да потегли, след по-малко от две седмици, и искаше Зоуи да тръгне с него.\r\nДжак, помисли си тя и усети как сърцето й се сви от копнеж, въпреки че се бяха видели едва преди броени часове. Той беше голямата й любов и Зоуи бе решена да се бори за него, тъй като трудно щеше да убеди баща си, че намеренията й са сериозни. Джордж Бивън нямаше високо мнение за Джак, в неговите очи едно фермерско момче не бе достатъчно добро за дъщеря му. От самото начало бе против връзката им и Зоуи отсега изтръпваше при мисълта за разправията с него, макар че след няколко дни щеше да навърши осемнайсет и тогава можеше да прави каквото си пожелае. Майка й вероятно нямаше да я подкрепи. Тя рядко противоречеше на мъжа си, но Зоуи се надяваше поне брат й да застане на нейна страна. Крис беше близък приятел на Джак и знаеше за чувствата й към него.    Само че снощи, когато потърси съвет от Крис, реакцията му беше съвсем неочаквана. Вместо да я окуражи, я упрекна, че е егоистка и не се замисля какво ще причини заминаването й на семейството. И каза, че животът невинаги се подрежда така, както искаш. Зоуи страшно се разочарова от думите му и преди да изхвърчи вбесена от стаята, му се разкрещя, че е страхливец и позволява на баща им да го води за носа и да предопределя живота и на двама им. Едва след като часове наред се въртя в леглото и умува над случилото се, Зоуи осъзна, че зад резервираната реакция на Крис със сигурност се криеше нещо друго. Обикновено не се държеше така и тя си обеща да поговори още веднъж с брат си и да разбере какво става с него. Първо обаче трябваше да намери Джак и да му съобщи решението си. Независимо от позицията на Крис и предстоящата бурна кавга с баща й, тя при всички положения...\r\nЗоуи вдигна глава, защото до ушите й долетя необичаен шум. Беше тих и едва се чуваше от бученето на вълните, но звучеше като глъчка от човешки гласове. Очевидно долу в залива имаше хора.\r\nОбзета от любопитство, тя се изправи и измина краткото разстояние до ръба на скалите. Тук нямаше парапет, обезопасен беше само главният плаж отсреща, така че Зоуи се наведе предпазливо, за да види тясната, оградена от масивни скални късове пясъчна ивица. Приливът беше започнал и водата превземаше все повече от плажа, не след дълго щеше да го залее целия и да се отдръпне чак когато настъпеше отливът.\r\nПо това време, малко преди морето да погълне брега, долу обикновено нямаше жива душа. Сега обаче гъмжеше от хора, които, изглежда, бяха открили нещо близо до един от големите валуни. Зоуи се помъчи да различи какво е, а когато мозъкът й най-накрая осмисли картината, си пое шумно дъх.\r\nНа пясъка лежеше неподвижно тяло със странно изкривени ръце и крака. Около него се бяха скупчили десетина души. Сред тях имаше мъже в полицейски униформи, които се щураха напред-назад като мравки и си подвикваха нещо, което тя не можеше да разбере от мястото си. Ала си даваше сметка какво означава всичко това. Явно някой беше паднал от високо. Някой, обут в джинси. И облечен с тъмно кожено яке, което изглеждаше като якето на...   Сърцето й се качи внезапно в гърлото и тя мигом се обърна, втурна се към тясната, стръмна пътечка, по която се стигаше до плажа. В края й в скалите бяха изсечени стъпала, които бяха толкова гладки, че Зоуи се хлъзна на няколко пъти и едва не падна. Най-сетне слезе на брега и хукна към хората, без наистина да ги вижда, но напредваше мъчително бавно, затъвайки в мокрия, лепкав пясък. Тук шумът от прибоя беше по-силен, както и гласовете на притеклите се на помощ мъже.\r\n– Джак! – извика Зоуи.\r\nВикаше името му отново и отново, а стомахът й се беше свил при мисълта, че може би именно той лежи на плажа. Моля те, дано да е някой друг, проплака беззвучно и затича още по-бързо.\r\nВиковете й явно стигнаха до хората, тъй като един от тях се отдели от групата и тръгна към нея. Силуетът му й се стори познат, а щом я приближи достатъчно, позна походката и червеникавокестенявата коса...\r\n– Джак! – Заля я вълна на облекчение и Зоуи се спусна към него, метна се на врата му. – Помислих, че си ти – промълви и зарови лице в ямката на шията му, вдъхна познатия аромат. Сърцето й полека-лека се успокои.\r\nДжак я притисна плътно до себе си, ала след миг-два я пусна и обърна глава към мястото, където бяха мъжете.\r\n– Аз го намерих – продума с дрезгав глас, а Зоуи проследи погледа му и преглътна.\r\n– От скалите ли е паднал?\r\nДжак кимна. Беше пребледнял като мъртвец, лицето му бе сякаш вкаменено.   Зоуи инстинктивно пристъпи към него и сложи длани на гърдите му. Искаше да го утеши и същевременно да потърси закрила. Джак беше само по тениска и тя пак се сети кое я беше уплашило толкова.\r\n– Горе на скалата си помислих, че си ти – каза и по гърба й пробягаха тръпки. – Понеже якето му прилича на твоето.\r\nПосле проточи шия и се опита да види кой лежи на пясъка, но хората й пречеха, и може би беше по-добре така, защото досега не беше виждала мъртвец, а щом като гледката беше разтърсила така Джак, изобщо не беше сигурна дали да се приближи до групата. Сигурно полицаите и бездруго нямаше да я пуснат. Случилото се беше толкова ужасно и нямаха нужда от зяпачи, които да...\r\n– Наистина е моето яке, Зоуи.\r\nДумите на Джак я накараха да вдигне изненадано поглед към него. Беше пребледнял още повече, устните му трепереха.\r\n– Какво?   – Дадох му го да го облече. Вчера беше при мен, до късно, а нямаше връхна дреха, затова му го дадох.\r\nЗоуи поклати бавно глава, все още не проумявайки казаното.\r\n– На кого си дал якето?\r\nГосподи, как я погледна само... С празни очи.\r\n– Толкова съжалявам, Зоуи.\r\nИзведнъж я полазиха ледени тръпки.   – Не!\r\nПоклати глава, по-енергично отпреди, и се опита да го заобиколи, но Джак я задържа.\r\n– Зоуи, недей!\r\nТя се отскубна от ръцете му и се затича, подмина мъжа, който тъкмо опъваше полицейската лента.\r\n– Хей! – извика той подире й. Зоуи обаче не му обърна внимание, промъкна се покрай другите мъже, не позволи на никого да я спре. Докато не застана пред безжизненото тяло на пясъка.\r\nГлавата й сякаш се изпразни, не беше в състояние да разсъждава. Някой извика, високо и пронизително, и едва миг по-късно Зоуи осъзна, че е била тя. Извика пак и пак, викаше, докато остана без въздух, неспособна да си поеме нов. Тогава краката й се подкосиха. Усети как нечии ръце я подхванаха, ала не успяха да я задържат. Изплъзна им се, потъна в дълбок, бездънен мрак... ", "date": "2019.06.21", "title": "Откъс от \"Лятото на дивите цветя\""}
{"url": "https://www.actualno.com/politics/deputatite-reshavat-okonchatelno-za-razmera-na-partijnata-subsidija-news_760905.html", "text": "    В последното за седмицата пленарно заседание депутатите ще гласуват окончателно промените в Закона за държавния бюджет, с които се , предаде БГНЕС.      Предложението е на Министерски съвет и предвижда драстично намаляване на размера на държавното финансиране на партиите и коалициите от 11 на 1 лев на получен действителен глас, като е предвидено да влезе в сила от 1 юли т.г. Така по разчети на Финансовото министерство, за втората половина на годината държавният бюджет ще спести около 14,6 млн. лв.   ГЕРБ и ДПС пък постигнаха съгласие за въвеждането на т.нар. открито финансиране, което предвижда възможността политическите субекти да получават средства не само от физически лица, а и от юридически, но при пълна прозрачност.\r\nСред предложенията е и това на ДПС за нула лева партийна субсидия, както и идеята на БСП партиите да върнат всички средства, които са получили от държавния бюджет, но държат на влог и не са разходили по предназначение към датата 3 юни т. г. И двете не срещнаха подкрепата при второ четене в комисията по бюджет и финанси.  Предстои да бъда подложена на гласуване и идеята на ГЕРБ държавата и общините да дават безвъзмездно офиси на партиите, които те да използват за развиване на своята политическа дейност. ", "date": "2019.06.21", "title": "Депутатите решават окончателно за размера на партийната субсидия"}
{"url": "https://www.actualno.com/lovech/v-teteven-pochistiha-pametnicite-na-petko-milev-strashnija-i-vasil-levski-news_761020.html", "text": "    В град Тетевен бяха почистени паметниците на Петко Милев Страшния и Васил Левски.      Дейностите бяха свързани с предстоящото честване на 200 години от рождението на Петко Милев Страшния, което ще се отбележи на 29 юни. Почистването бе извършено със спомоществователството на Фондация Българска памет и Фондация \"Доцент Борислав Великов – Монтана\", като доц. Борислав Великов е потомък на Петко Страшния.\r\nОсвен почистване на самите паметници с пясъкоструйка и водоструйка, бяха почистени и буквите на Тетевен, които красят входа на града, заедно с водната каскада и чешмата, като паметникът на Петко Милев Страшния бе импрегниран. ", "date": "2019.06.21", "title": "В Тетевен почистиха паметниците на Петко Милев Страшния и Васил Левски"}
{"url": "https://www.actualno.com/society/specialisti-po-medicinski-griji-shte-blokirat-am-trakija-news_760949.html", "text": "    Специалистите по медицински грижи в Стара Загора излизат отново на протест в петък по обяд. Исканията им остават същите - достойно заплащане и подобряване на условията на труд. Медицинските специалисти настояват основното им възнаграждение да се равнява на две минимални заплати, както и болниците да престанат да бъдат търговски дружества.      В петък протестиращите в Пазарджик ще блокират магистралата за Пловдив. От 26-и юни започва ефективна стачка в Троян. Във Видин се очаква другата седмица да има масови оставки на специалистите по медицински грижи.   Медицинските специалисти обмислят и нов национален протест през септември, обяви организаторът на протестите Мая Илиева.\r\n„Въпреки отпуснатите пари, въпреки методиката, която обхваща само общинските и държавни болници и не засяга останалата част от медицинските специалисти и структурите, в които те работят, въпреки всичко това, не сме стигнали доникъде“, посочи специалистът и добави, че нямат никаква комуникация със Здравното министерство, освен писмата, останали без отговор.  Според нея е необходима промяна в самата система, за да може нещата да тръгнат нормално. По думите ѝ никой не е усетил нещо от отпуснатите от правителството 50 млн. лв. „Хората от различни градове коментират, че няма увеличение. Ако има такова, то е между 50 и 80 лв.“, обясни Илиева. ", "date": "2019.06.21", "title": "Специалисти по медицински грижи ще блокират АМ \"Тракия\""}
{"url": "https://www.actualno.com/europe/shturm-na-gruzinskija-parlament-zaradi-ruska-delegacija-video-news_760991.html", "text": "    Хиляди хора излязоха на протест в грузинската столица Тбилиси заради руска политическа делегация.      По-рано в столицата на Грузия се проведе Общото заседание на  Междупарламентарната асамблея на православието. Ръководителят на руската  делегация Сергей Гаврилов откри заседанието, сядайки на мястото на  председателя на парламента на Грузия. Това предизвика недоволство сред  опозиционните депутати от Обединеното национално движение, предаде БГНЕС.\r\nСледобед вече имаше окупация на сградата на парламента, където бяха руските  представители, а вечерта - щурм на парламента. Към първоначално появилите се протестиращи, описвани в официалните руски медии като \"радикални групировки\", се  присъедини опозицията, която настояваше за оставката на правителството.\r\nВ крайна сметка полицията използва гумени куршуми срещу демонстрантите. РИА Новости съобщава за 16 ранени, които са хоспитализирани. По-късно се появиха данни за 70 пострадали.       Междувременно британското посолство в Грузия призова протестиращите пред сградата на парламента в Тбилиси към спокойствие и спазване на закона. \"Следим ситуацията пред сградата на парламента в Тбилиси, добре разбираме болката на обществото във връзка с днешните събития. Призоваваме страните да останат спокойни и да действат в рамките на закона\", се казва в изявлението на британската дипломатическа служба, цитирана от BBC.\r\nГерманският посланик в Грузия също призова за мир и спокойствие в разговор с журналисти.      ", "date": "2019.06.21", "title": "Щурм на грузинския парламент заради руска делегация (ВИДЕО)"}
{"url": "https://www.actualno.com/crime/ochakva-se-prisyda-po-deloto-sreshtu-sydija-veselin-pengezov-news_761014.html", "text": "    Днес следобед, 21 юни, Софийски градски съд ще прочете присъда по делото срещу бившия председател на Софийския апелативен съд , предаде БГНЕС.      Пенгезов е подсъдим заедно с още няколко души за злоупотреба с финансови средства. Парите са от Оперативна програма \"Административен капацитет\".\r\nПенгезов ръководеше Софийския апелативен съд (САС) преди да бъде обвинен. Разследването започна през 2010 година, но в продължение на четири години се води срещу неизвестен извършител. Едва в началото на април 2015 година срещу Пенгезов влезе в съда. ", "date": "2019.06.21", "title": "Очаква се присъда по делото срещу съдия Веселин Пенгезов "}
{"url": "https://www.actualno.com/society/bylgarija-po-stypkite-na-turkmenistan-news_760785.html", "text": "    Не знам какъв часовник цъка в главите на управляващите, но е видно с просто око, че режимът в България като че ли е тръгнал да прави опасен завой. Офанзивата е по всички фронтове, но поне засега се натъква на съпротива. Един от тези фронтове обаче не ангажира достатъчно общественото внимание и минава някак между другото: атаката срещу партиите. Отнемането на субсидията и тласкането на партиите в обятията на корпулентните преследва точно тази цел - да ликвидира самата възможност да има партии. И всички да станат като ГЕРБ и ДПС, за които човек може да остане с впечатлението, че са представители не на общия интерес, а на частни интереси, които на всичко отгоре противоречат на общия.       Българите не обръщат достатъчно внимание на този въпрос, понеже още не са намерили отговор на друг: защо трябва да има партии. А че не са намерили отговор точно на този въпрос означава, че са особено силно изложени на риска да заживеят в диктатура.\r\nПреди десетина години бях наблюдател на изборите за нов президент в Туркменистан. Сапармурат Туркменбаши Велики беше умрял, та трябваше на негово място да бъде избран Гурбангули Бердимухамедов. Изразих пред местните учудването си, че нямат дори онези бутафорни партии, които съседни управленци като Ислам Каримов развъждаха за пред чужденците. „За какво са ни партии? Защо да се делим?” - гласеше техният отговор. „Ние сме малък народ, естествени граници - реки, планини - нямаме, освен към юг. Всичко е отворена пустиня. Заобиколени сме от по-големи народи. И всеки път, когато се оказваме разделени, те идват и ни завладяват. Защо тогава да се делим?”  Тогава не намерих какво да им кажа. Отговорът ми се яви доста по-късно, когато при нас започна да се оформя сегашният режим. Та отговорът е следният: ако някъде няма партии, това означава, че хората не спорят помежду си за собственото си бъдеще. Защото партиите - това са позиции в подобен спор. Излизат пред публиката, а тя избира между проекти за своето бъдеще.\r\nКакъв тип хора обаче са онези, които спорят помежду си? Това са, първо и най-важно, свободни хора. Нямат господар и следователно сами решават какво да правят. И влизат в спор помежду си, защото, второ, са равни. След като никой няма господар на главата си, никой никому не дължи подчинение. И стигат до общо решение чрез спор и последващо съгласие. Или чрез спор и последваща консултация с цялото население коя позиция в спора му харесва повече.\r\nЛипсата на партии обаче означава и липса на спор. А щом няма спор, значи тази територия не е обитавана от свободни и равни помежду си хора. Обитавана е от някакви крепостни или роби, които правят онова, което им нареждат господарите. От спор просто няма нужда.     Това, разбира се, има цена: пълната липса на развитие. Защото там, където няма спорове, не се раждат нови идеи. А там, където няма нови идеи, няма развитие. Времето е спряло и всички живеят като предците си. Както правят в Туркменистан.\r\nНещо повече. Там, където няма спорове, няма и наука, изкуство, музика, медии. Няма дори елементарна грамотност. Защо ти е да четеш и пишеш, след като не взимаш сам решенията си?\r\nБългарските партии, които към момента са парламентарно представени, изглеждат като (роднински) групи по интереси. Да, това не бива да е така, защото предназначението им е друго. Но атаката срещу тях, водена от съюза ГЕРБ-ДПС, е много вредна, тъй като има за цел никога в бъдеще да не могат да се появят истински, полезни за обществото партии.\r\nАко българите се примирят с атаката срещу партиите им, това ще е сигнал, че не искат да са свободни, нито пък равни. Че не искат да имат права. Че нямат никакво намерение да се развиват. Харесва им това, което имат сега. И искат така да остане завинаги. Както правят в Туркменистан.    ,   ", "date": "2019.06.21", "title": "България - по стъпките на Туркменистан"}
{"url": "https://www.actualno.com/climate/grenlandija-moje-izcjalo-da-izchezne-v-ramkite-na-sledvashtoto-hiljadoletie-news_760994.html", "text": "    Ледената покривка на Гренландия може изцяло да изчезне в рамките на следващото хилядолетие, ако емисиите на парникови газове продължат по сегашното си равнище, предупреждава ново проучване.      Резултатите, публикувани наскоро в списанието „Science Advances”, показват, че целият лед на Гренландия може напълно да се стопи до 3000-та година.\r\n\"Доказахме, че /стопяването на ледовете- бел. ред./ в Гренландия може да допринесе за 5 до 33 сантиметра за покачване на морското равнище до 2100 г.”, се посочва в изследването, съобщава AFP, цитирана от БГНЕС.\r\n\"Нашият анализ показва, че несигурността при проектирането на загуба на маса е доминирана от несигурността в климатичните сценарии и повърхностните процеси... Ние прогнозираме, че Гренландия вероятно ще загуби леденото си покритие до началото на следващото хилядолетие, ако не се намалят значително емисиите на парниковите газове.\"  Морските нива могат да нараснат толкова значително, че големи американски градове като Лос Анджелис, Ню Орлиънс и Сан Франциско могат да бъдат напълно потопени.\r\nИзследването, водено от Анди Ашвандън от Геофизичния институт на Университета в Аляска, разработи модел с три различни сценария за изменението на климата, за да се предвиди как Гренландия ще реагира на глобалното затопляне през следващите 1000 години. Компютърните симулации, които използват данни от НАСА – програмата „IceBridge”, изследваща въздуха, показва стряскащи резултати.\r\n\"Как ще изглежда Гренландия в бъдеще - след няколко стотици години или след 1000 години - дали ще има Гренландия, или поне Гренландия, подобна на днешната, зависи от нас\", казва Ашвандън.    В най-добрия случай, в който емисиите на парникови газове са значително намалени, Гренландия няма да загуби повече от 25% от ледената си маса през следващите 1000 години. Въпреки това, при най-песимистичния сценарий, при който хората продължават да изгарят изкопаеми горива със същата скорост, Гренландия ще загуби между 72% и 100% от ледената си маса. ", "date": "2019.06.21", "title": "Гренландия може изцяло да изчезне в рамките на следващото хилядолетие"}
{"url": "https://www.actualno.com/chronicles/roden-e-johan-kristof-fridrih-bah-news_760742.html", "text": "    Йохан Кристоф Фридерик Бах е немски композитор, трети от композиращите четирима синове на Йохан Себастиан Бах. Наричан е понякога \"Бюкебургския Бах\".      Роден е в Лайпциг, Германия. Първите си музикални уроци получава от баща си, учи също и при братовчед си Йохан Елиас Бах. Начално образование получава в училището при църквата Св. Тома. През 1750 г. граф Шаумбург-Липе Вилхелм назначава Йохан Кристоф Фридерик за пианист в Бюкебург, а през 1759 г. той става концертмайстор в двора на графовете Шаумбург-Липпе. Там той си сътрудничи с Йохан Готфрид Хердер, който му предоставя текстове за 6 вокални съчинения (запазени са 4 от тях).   Бах пише клавирни сонати, симфонии, оратории, литургически песнопения, мотети, опери и песни. Тъй като граф Вилхелм предпочитал италианска музика, Бах адаптира стила си, но запазва все пак стилистическите черти, характерни за музиката на баща му и братята му и най-вече за творчеството на Карл Филип Емануил Бах).\r\nЖени се за певицата Люсия Елизавета Мюнхузен (1728-1803) през 1755 г. Граф Вилхелм става кръстник на сина му Вилхелм Фридрих Ернст Бах (впоследствие заел длъжността музикален директор към двора на Фридрих Вилхелм II).  През април 1778 г. Йохан Кристоф Фридерик със сина си Вилхелм пътешестват до Англия, където по това време работи брат му Йохан Кристиан Бах.\r\nЙохан Кристоф Фридерик е прочут виртуоз. До наши дни са достигнали много от неговите произведения, в това число 20 симфонии, по-късните от които са до известна степен повлияни от Хайдн и Моцарт.   За нещастие, значителна част от произведенията на композитора е загубена по време на Втората световна война.     ", "date": "2019.06.21", "title": "Роден е Йохан Кристоф Фридрих Бах"}
{"url": "https://www.actualno.com/business/pusteeshti-kyshti-v-selata-u-nas-se-prodavat-na-simvolichni-ceni-news_760970.html", "text": "    Жилищата в България поскъпвали с по над 6% в последните 3 години. Това показват данни на \"Евростат\" за пазара на жилища в ЕС, цитирани от \"Монитор\".      У нас тенденцията е следната: 2018 г. - нарастване с 6,6%, 2017 - повишение с 8,7%, 2016 - плюс 7%, 2015 - плюс 2,3% и 2014 г. - плюс 1,4%. Най-голям срив от 20% в е регистриран през 2009 г. и през 2010 г. - 10 на сто .\r\nСпоред евростатистиката цените на жилищния пазар са в широки граници - от около 500-800 евро на кв. м в средно големи градове - до 1200 - 1500 евро в луксозни квартали на столицата. В същото време пустеещи къщи в селата у нас се продават за 3000-5000 лв., като в някои случаи цената е символична .\r\nМежду 2010 и 2018 г. са нараснали средно с 15% и с 11 на сто - в еврозоната. Сред държавите членки най-голямо увеличение на жилищния пазар през този период се наблюдава в следните страни: Естония (+83%), Латвия (+61%), Австрия (+56%), Швеция (+55%) и Люксембург (+50%). На другия полюс най-голямо намаление на цените на жилищата е отчетено в Италия - минус 17 на сто, Испания - минус 12 на сто и Кипър - минус 8 на сто.  Според данни на НСИ жилищата у нас в края на 2018 г. са били 3,9 милиона, като 2,6 милиона са били в градовете и 1,3 милиона - в селата. Около една трета от този жилищен фонд обаче е бил незает. Близо 1,2 млн. жилища са били необитаеми. В градовете те са били 653 хил. или 25%. В селата броят им е 567 хил. или 45%. В същото време около 1,1 млн. души или един от всеки 7 души, са обитавали жилища, които са се споделяли от повече от едно семейство. С други думи, 15 на сто от българите са съжителствали с няколко поколения в едно жилище - особено сред домакинствата с по-ниски доходи в по-големите градски центрове. В момента 97,6% от жилищния фонд у нас е частна собственост и само 2,4% - на държавата или общините. Пак според НСИ 82% от българите живеят в собствени жилища, а 18 на сто - под наем. Според анализа на \"Евростат\" 7 от 10 европейци притежават свой собствен дом, като най-висок е делът на собственост на жилища в България и Румъния - по около 97%, Хърватия и Литва - по около 90 на сто. Най-малък - 51% е делът на хората със собствено жилище в Германия - 51%, следвани от тези в Австрия - 55%, Дания - 62% и Франция - 64%.\r\nПо последни данни на НСИ през първото тримесечие на тази година у нас са били построени и пуснати в експлоатация общо 640 нови жилищни сгради - от тях 500 със стоманено бетонова конструкция, 125 тухлени, 8 - панелни и др.    Според неотдавнашна европейска класация за - лидерството принадлежи на Лондон, където в луксозен квартал до \"Хайд парк\" цената на квадратен метър жилищна площ е 150 000 евро.\r\nВтора позиция държи крайбрежна ивица в Монако, където квадратен метър струва 100 000 евро, следва крайбрежна ивица на Италия - 95 000 евро за кв. м, Лазурният бряг във Франция - 75 000 евро кв м, швейцарският курорт Сейнт Мориц - 65 000 евро за кв м, централната част на Париж - 50 000 евро за кв. м. ", "date": "2019.06.21", "title": "Пустеещи къщи в селата у нас се продават на символични цени"}
{"url": "https://www.actualno.com/asia/trymp-e-naredil-voenen-udar-sreshtu-iran-i-se-e-otkazal-v-poslednija-moment-news_761035.html", "text": "    Американският президент Доналд Тръмп е наредил военни удари по Иран заради последния инцидент със от иранската армия, но се е отказал от заповедта си. Това твърди авторитетният вестник The New York Times, който Тръмп постоянно сочи като пример за фалшиви новини.      Медията се позовава на свои източници и казва, че ударите е трябвало да бъдат проведени рано тази сутрин иранско време – по стар военен обичай, целящ изненада и по-малко подготвен противник. Имало е дебат в Белия дом дали САЩ да стигне толкова далеч, като Тръмп е одобрил първоначално удари по радарни бази и ракетни установки на Иран. Почнала е и първоначална подготовка, но тя е била бързо отменена. The New York Times твърди, че .   Според информацията, в подкрепа за военен удар са се изказали държавният секретар на САЩ Майк Помпео, главният съветник по националната сигурност Джон Болтън, както и директорът на ЦРУ Джина Хаспел. Основната съпротива е дошла от Пентагона и началник-щабовете. Бил е уведомен и Конгреса, което е предизвикало моментална реакция на демократите, с призив за деескалация на ситуацията и Тръмп първо да получи одобрение от Конгреса, преди да нарежда провеждане на каквато и да е било военна операция.\r\nЗасега и от Белия дом, и от Пентагона официално отказват да говорят по темата, въпреки редица журналистически запитвания.  Поне до момента, публично Тръмп не хвърля вината за по-рано този месец върху режима в Иран, а върху \"някой глупак\" от иранска страна, явно в опит да не стига до пълна крайност. А сваленият преди часове безпилотен самолет струва 130 млн. долара, като твърденията на Иран са, че той е навлязъл на тяхна територия, докато САЩ казват, че е бил в международно въздушно пространство и е паднал в международни води, след като е бил ударен от ракета. ", "date": "2019.06.21", "title": "Тръмп е наредил военен удар срещу Иран и се е отказал в последния момент"}
{"url": "https://www.actualno.com/europe/njama-syglasie-v-evropejskija-syvet-za-nov-predsedatel-na-ek-news_761015.html", "text": "    Както се очакваше, Европейският съвет не успя да се споразумее по голямата тема за наследника на Жан-Клод Юнкер като председател на Европейската комисия (ЕК) на снощната си среща в Брюксел.      Припомняме, че мандатът на тази ЕК изтича в края на октомври (31 октомври), но ако дотогава няма съгласие за нов председател, досегашната ЕК ще продължи да работи, докато не бъде постигнато съгласие - както в Съвета, така и с Европейския парламент (ЕП), който предстои да проведе първата си сесия в началото на юли и тогава да избере свой председател и зам.-председатели. Припомнете си в на големите политически групи в ЕП.   Освен поста на Юнкер, трябва да бъдат избрани и нови кандидати на постовете на европейски външен министър (върховен представител по външната политика на ЕС), който сега е зает от Федерика Могерини, както и нов председател на Европейската централна банка (ЕЦБ) - такъв сега е Марио Драги.\r\n\"Лидерите на ЕС не се споразумяха за кандидати за ключови позиции в структурите на властта на ЕС, те ще се срещнат отново, за да обсъдят този въпрос на отделна среща на върха на 30 юни. Европейският съвет проведе пълна дискусия по въпроса за назначенията, но  мнозинството не бе постигнато за никакъв кандидат. Ще се срещнем отново  на 30 юни\", заяви председателят на Европейския съвет Доналд Туск на пресконференция след първия ден от срещата на лидерите на ЕС, предаде БГНЕС.  А председателят на ЕК Жан-Клод Юнкер коментира с  ирония в петък резултатите от срещата на върха на ЕС, която не успя да  постигне съгласие по кандидатурата за неговия наследник, като заяви, че  той \"с удовлетворение и радост\" забелязал своята \"незаменимост\".\r\n\"Забелязах с удоволствие, удовлетворение, радост и щастие, че  както се оказа, не е лесно да бъда заменен\", каза Юнкер, като накара  журналистите да се смеят в пресцентъра в Брюксел.   \"Не е новина, че европейският политически процес понякога изисква няколко кръга. По-лесно е да се избере папа, отколкото да се постигне съгласие кои да са кандидатите за ръководни постове в ЕС\", заяви пред репортери в Брюксел ирландският премиер Лео Варадкар.    Въз основа на резултатите, получени от изборите за Европейски парламент, лидерите на ЕС ще трябва да се споразумеят за кандидатурата на нов председател на ЕК. Според установената през последните години практика, която е критикувана, \"водещият кандидат\" получава най-големи шансове да заеме този пост и се излъчва от партията, спечелила най-голям брой места в ЕП - в случая Европейската народна партия (ЕНП). Либералите, които са третата най-голяма фракция в алианса, заедно с президента на Франция Емануел Макрон, отказват автоматично да подкрепят тази система, която ще даде приоритет за председател на Европейската комисия на Манфред Вебер от ЕНП. Традиция е обаче председател на ЕК да стане човек, който е бил преди това на висш национален пост - премиер или министър, а Вебер няма такъв опит. Отделно под сурдинка в Брюксел се говори, че той не е кооперативен що се отнася до отношения с представители на други политически семейства и дори в тих конфликт с много влиятелни европейски политици. Либералите са склонни да подкрепят кандидат на ЕНП, но не и Вебер.\r\nКандидатурата на Вебер не се подкрепя и от Партията на европейските социалисти, която запази второ място в ЕП. Социалистите настояват за номинирането на своя кандидат, холандецът Франс Тимерманс, а либералите дават приоритет на датчанката Маргрете Вестегер. Френският президент Еманюел Макрон и германският канцлер Ангела Меркел потвърдиха, че са разглеждани кандидатурите на Вебер, Тимерманс и Вестегер, но засега няма съгласие. ", "date": "2019.06.21", "title": "Няма съгласие в Европейския съвет за нов председател на ЕК"}
{"url": "https://www.actualno.com/society/novini-ili-novini-kartinata-na-pechata-za-21-uni-news_760976.html", "text": "            Новите учебници по история за 10-ти клас, по които бъдещите десетокласници трябва да започнат да учат наесен, са на път да предизвикат голям скандал заради периода на комунизма, който според учители и историци е представен подвеждащо и манипулативно. Притеснени преподаватели са алармирали, че в представените им за оценка проекти на учебници много събития от този период са спестени или изкривени по начин, който не дава реална представа за случилото се в периода 1944-1989 г. Подробности по тази тема може да прочетете в днешния брой на вестника, както и в нашия сайт.   Най-големият публичен холдинг в България и една от водещите независими бизнес групи в Централна и Югоизточна Европа - \"Еврохолд България\" АД, се споразумя на чешката енергийна компания ЧЕЗ Груп в България. Двете страни подписаха договор вчера (20 юни), коментира темата всекидневникът. \"24 часа\" отбелязва, че \"Еврохолд\" ще плати 335 млн. евро за придобиването на активите на ЧЕЗ Груп в България. Става ясно, че \"Еврохолд\" ще финансира сделката с комбинация от собствен и заемен капитал. \"Еврохолд\" вече е подписала мандат с две глобални инвестиционни банки с богат опит в осигуряването на финансиране за подобни сделки, които да обезпечат необходимия заемен капитал, посочва още изданието. Ежедневникът пише, че на туроператорите ще им се наложи да съкратят 90% от служителите си и да затворят офиси. Причината е влизането в сила на промените в Наредба Н-18, чиято цел е да изсветли плащанията в брой, част от които сега са в сивата икономика. Но наредбата ще навреди и на легалните фирми, стана ясно от думите на Джемал Лютфи, собственик на туристическа агенция, по време на представяне на Българо-турската търговско-индустриална камара. Подробности ще научите в днешния брой на \"Труд\".     Големите общини в страната са наследели над 2000 стари коли, изоставени от собствениците по улиците, показва проверка на вестника. Става ясно, че след като кметствата установят зарязаните трошки, лепят стикери, с които дават срок за доброволно премахване, ако това обаче не се случи се сформират комисии, които вдигат принудително возилата. След това отново има срок, в който собственикът може да потърси старата си кола, но практиката показва, че хиляди коли остават непотърсени. Именно дългите срокове за установяване и издаване на предписания връзват ръцете на общините да изчистят по-бързо трошките от улиците. ", "date": "2019.06.21", "title": "Новини или Novini - картината на печата за 21 юни"}
{"url": "https://www.actualno.com/europe/es-udylji-ikonomicheskite-sankcii-sreshtu-rusija-news_761003.html", "text": "    По време на срещата на върха на ЕС за удължаване на икономическите санкции срещу Русия за шест месеца, тъй като блокът не вижда напредък в изпълнението на споразуменията от Минск за Донбас.      \"Санкциите срещу Русия бяха единодушно подновени за още шест месеца поради неспазване на споразуменията от Минск\", заяви представител на Европейския съвет, предаде БГНЕС.   Съществуващите санкции бяха със срок 31 юли. Те се отнасят до финансовия, енергийния и отбранителния сектор. През март 2015 година ЕС обвърза своите действия с пълното прилагане на споразуменията от Минск. Срещу Русия има няколко вида ограничения, наложени от ЕС - припомнете си .\r\n\"Решението за удължаване на санкциите беше взето след като френският президент Еманюел Макрон и германският канцлер Ангела Меркел информираха европейските лидери за ситуацията с прилагането на споразуменията от Минск\", съобщи източник, запознат с дискусиите пред репортери на срещите на върха.  Процедурното решение и документацията за удължаване на санкциите ще бъдат предоставени на Съвета на министрите на ЕС в рамките на една до две седмици.\r\nОсвен това, Европейският съвет отново призова Русия да освободи задържаните след украински военни моряци. Съветът осъди и да издава руски паспорти по улеснена процедура за живеещите в сепаратистките райони в Източна Украйна, като е готов да предприеме мерки по непризнаване на такива документи в рамките на ЕС. Отделно бяха приветствани резултатите от .    ", "date": "2019.06.21", "title": "ЕС удължи икономическите санкции срещу Русия "}
{"url": "https://www.actualno.com/smartfinance/kak-naj-dobre-da-upravljavame-lichnite-ni-finansi-news_757715.html", "text": "    Личните финанси са изключително важни, тъй като парите или тяхната липса до голяма степен определят качеството на живота ни.      Обикновено личните ни финанси са , така че е задължително да ги използваме възможно . Трябва да разсъждаваме трезво и да знаем какво можем да си позволим на база на моментните ни възможности и колко е оправдано да платим за едно или друго нещо.\r\nХаресали сте си маркова дреха, обувки, скъп парфюм или техника? Проверете дали не се предлагат в онлайн магазин, вместо да ги купите от търговския център, където са значително по-скъпи. Имате нужда от определена храна или продукт за бита? Проверете дали се продава в някоя търговска верига на промоционална цена.\r\nКупете си повече бройки от любимия ви сапун или друг козметичен продукт, когато е на промоция. Така хем ще имате за по-дълго време, хем ще платите по-малко. Същото важи и за битовата химия.  Не е нужно да бъдете стиснати, нито да се лишавате от неща, които са ви необходими. По-скоро се старайте за вашите пари. Едно от най-важните неща е да имаме контрол над собствените ни финанси. Най-добрият начин за това е да си съставим , с който да следим и планираме разходите ни.    Започнете да си . Дали в тефтер/тетрадка, или на компютъра/телефона няма особено значение. Можете да разделите разходите по категории: за домакинството, за наем, храна, транспорт, кредити, забавление и т.н. Добавете към месечните и годишните разходи – за колата, подаръци за лични празници, за почивка и др.\r\nРазделете разходите в 3 групи. Първо трябва да изберем , без които не можем – тези за жилището, за храна и продукти и услуги от първа необходимост. Второ трябва да решим кои разходи е нужно да добавим към базовите, за . Всичко останало, за което , и което реално не ни е необходимо, ще сложим в третата група.\r\nОсвен разходите е важно да опишем и приходите. Съставяме , който получаваме и размера му. Трябва да вземем предвид не само заплатата, но и наеми, ренти, хонорари, комисионни и финансова помощ от близките или държавата, които получаваме.\r\nПрегледайте написаното и ще си дадете сметка за какво харчите парите си. Помислете дали разполагате с необходимите средства за наистина важните за вас неща. Ако сте натрупали сериозни задължения, личният бюджет може да ви помогне да подобрите финансовото ви положение. . Когато решите да купите нещо по-скъпо, си задайте въпроса дали реално имате нужда от него в момента? Дали похарченото за него няма да ви лиши от нещо наистина необходимо?   Преценете и отделяйте най-голяма част от дохода си за тях. Намалете харчовете, които правите за собствено желание или удоволствие, особено ако нямате спестявания или трябва да плащате месечни задължения.\r\nПоставете си – отначало малки и постижими, като постепенно ги увеличавате с времето. Запишете ги някъде и си ги припомняйте от време на време. Отбелязвайте всяко постижение – така ще следите напредъка си и ще виждате резултатите от положените усилия, което ще ви мотивира допълнително.\r\nДори да се отклоните от планирания бюджет и да направите неразумен разход, към себе си. Всички сме хора и понякога грешим. Важното е да сме сигурни, че правим всичко това за самите нас и да продължим да опитваме. Друг важен фактор за финансовото ви спокойствие и благоденствие е . Ако все още нямате спестявания, започнете да отделяте някаква сума от дохода си и създайте за непредвидени разходи.\r\n\"Фондът\" може да е най-обикновен буркан или касичка, но той ще е вашето и при непредвидени разходи. Събраното може да ви помогне за изпълнението на бъдещи цели.\r\nИмах приятел, който всяка вечер отделяше останалите у него монети в едно пластмасово шише. За няколко месеца в шишето се събраха няколкостотин лева, с които плати лятната си почивка. и не им позволявайте да нарушат спокойствието и съня ви, по-скоро ги разглеждайте като ваш , с който трябва да бъдете точни и отговорни, а той ще ви отвърне със същото.\r\nИ помнете старата индийска мъдрост: \"Умният човек не вярва на всичко, което чуе, не казва всичко, което знае, и .\" ", "date": "2019.06.21", "title": "Как най-добре да управляваме личните ни финанси?"}
{"url": "https://www.actualno.com/politics/simeonov-zaplashi-borisov-che-idva-krajat-na-koalicijata-zaradi-partijnite-subsidii-news_761032.html", "text": "    Цялата тази тема започна с един ненормален начин на правене на политика – политика на емоция, политика на инат. Това предложение не е обсъждано по никакъв начин, в никакъв формат. Така лидерът на НФСБ Валери Симеонов коментира очертаващата се промяна за партийните субсидии.      По думите на Симеонов, има съгласие между ВМРО и НФСБ да не се  гласува на второ четене предложението от 1 лев субсидия на глас, но за  сметка на безгранични дарения, включително от фирми с държавно участие.  Двете партии искат минимум отлагане на това, а Симеонов обвини Борисов,  че е нарушил коалиционното споразумение с \"Обединени патриоти\" и е  влязъл в коалиция с ДПС . \"Не мога да приема такива извинения\", заяви  Симеонов, който поиска спешен коалиционен съвет и заяви, че НФСБ и ВМРО  са поставили в писмен вид темата за денонсиране на коалиционното  споразумение т.е. разпад на управляващата коалиция . \"Искаме обяснение за  всички тези хаотични действия от премиера и партията, която той  представлява\", каза Симеонов.   \"За каква стабилност става въпрос при \", продължи Симеонов. Той обяви и, че по принцип  трябва да има намаление на партийната субсидия, а не да бъде ликвидирана. \"Може  да се самоиздържа само голямата партия, която управлява държавата, на  която всички фирми преди избори дават пари, защото иначе ще им се случи  нещо много неприятно\", сигурен е Симеонов. И продължи - кой кого управлява, Бойко Борисов - \"Джи Пи Груп\" или обратното, примерно? Корнелия Нинова - \"Трейс\", или обратното? Според Симеонов в България политиците диктуват на фирмите какво да правят, като напомни историческата реплика на Ахмед Доган, че той разпределя порциите.\r\n\"Подмазване на простолюдието – ето това е популизмът. Само че това е  обидно за всички интелигентни хора в държавата\", каза още Симеонов по  адрес на начина на водене на политика на Борисов.  Симеонов посочи, че е работа на опозицията да прави предложения, включително популистки и неизпълними, но хората във властта носят много по-голяма отговорност. \"Такова предложение ликвидира тотално многопартийната демокрация\", каза пред БНТ бившият вицепремиер. И добави, че това е най-добрата система, измислена на планетата – ако някой имал по-добро предложение, да заповяда да го каже. \"След като повече от 50% от българите не гласуват, не могат да очакват качество в политическата система\", категоричен е Симеонов.\r\nСпоред Валери Симеонов, американският модел в България ще е афганистански, а американският модел всъщност е налагане на двупартийна система. \"Ако българският народ иска този модел, нека го подкрепи\", добави той и посочи, че има смесени модели на политическо финансиране в Европа, които са по-добри.   Още вчера, 20 юни, НФСБ излезе със следната официална позиция: \"Не е ясно кой управлява България? Каква е волята на избирателя и тя спазена ли е? Има ли смисъл от коалиционно споразумение? Има ли смисъл от поемане на отговорността за участие в управлението, защото такава отговорност и негативи всеки един от участниците поема? Кой е коалиционният партньор на ГЕРБ? Днес сме ние, но утре – не се знае. Явно има преориентация на голямата партия към нов коалиционен партньор. По тази причина днес категорично сме поставили въпроса за отлагане на тази точка и поставяне на обсъждането й на Коалиционен съвет. Надяваме се нашите коректни призиви да бъдат чути и \".     ", "date": "2019.06.21", "title": "Симеонов заплаши Борисов, че идва краят на коалицията - заради партийните субсидии"}
{"url": "https://www.actualno.com/europe/es-ne-stigna-do-direktni-sankcii-sreshtu-turcija-zaradi-gaza-na-kipyr-no-zaplashi-s-takiva-news_760993.html", "text": "    Европейският съюз реагира остро \"незаконните\" сондажи на Турция за нефт и газ в шелфа на Кипър, което повиши заплахата от санкции, ако Анкара откаже да се ги прекрати, предаде БГНЕС.      В от снощи, касаещо въпроса, се казва изрично, че Анкара така и не е отговорила на конкретните запитвания на ЕС и настоявания да спре със сондажите. Затова Европейският съвет иска от Европейската комисия да предложи конкретни мерки по въпроса. Намеква се и, че този въпрос може да повлияе много сериозно на отношенията между ЕС и Турция, включително на въпроса за членството на Турция в блока.   Откриването на огромни запаси от газ в подхранва надпревара за подводни ресурси и предизвика спор между Турция и членката на ЕС Кипър, който също планира да увеличи проучвателните си дейности в района.\r\nТъй като за търсене на въглеводороди край бреговете на Кипър, ЕС повтори осъждането на \"незаконните сондажни дейности на Анкара\".  По-рано тази седмица държавите-членки на ЕС възложиха на Европейската комисия, изпълнителната власт на блока, да подготви \"подходящи мерки\" за възпиране на Турция. Сега те отидоха по-далеч, като потвърдиха заплахата от санкции срещу лица и фирми, участващи в сондажите.\r\n\"ЕС ще продължи да следи отблизо развитието на ситуацията и е готов да реагира по подходящ начин и в пълна солидарност с Кипър\", съобщиха от Европейския съвет.   Анкара твърди, че действията ѝ са в съответствие с международното право и че тя извършва сондажи само в континенталния си шелф.     ", "date": "2019.06.21", "title": "ЕС не стигна до директни санкции срещу Турция заради газа на Кипър, но заплаши с такива"}
{"url": "https://www.actualno.com/sofia/obedineni-protestirashti-po-kvartali-otivat-pri-fandykova-s-iskane-da-spre-prezastrojavaneto-news_761021.html", "text": "    За пръв път инициативни комитети от цяла София се обединяват в една инициатива и с едно искане, насочено към Столична община и властимащите – да бъде спряно ефективно презастрояването в София.      Инициативата носи името \"Обединена София срещу презастрояването\" и вече организира – на 27 юни, от 9:30 часа сутринта. Тогава ще бъдат предадени исканията на инициативата на столичната кметица Йорданка Фандъкова. А те са:   1. До края на мандата на настоящия Столичен общински съвет да НЕ се приемат подробни устройствени планове, предвиждащи мащабно застрояване или за големи територии! Считаме, че този състав на Столичен общински съвет ИЗЧЕРПА ДОВЕРИЕТО НИ, своята ЛЕГИТИМНОСТ също и трябва такива важни решения да се взимат от НОВ състав с ясен мандат и подкрепа от обществото.\r\n2. При приемането на \"Визия за София\" и последващите изменения в Общия устройствен план на Столична община да НЕ се отнема, а да се разшири зелената система на града, като се върнат предвидени за застрояване терени в парковете на града. Да се запазят междублоковите пространства като зелени площи. Да се гарантират терените, отреждани за училища , детски градини, паркинги, парко места и др. от подробни устройствени планове в общия устройствен план на Столична община. Да не се допускат много високи сгради, пръснати из целия град, а да се обособят в компактни зони извън жилищните комплекси.  3. Да се изменят процедурите по приемане на устройствени планове в София. Резултатите от обществените обсъждания да НЕ са ПРОФОРМА както до сега, а да водят до реален ангажимент от администрацията и съобразяване с постъпилите предложения и възражения.\r\n4. От Народното събрание да се приемат СПЕШНИ ПРОМЕНИ в Закона за устройство на територията (ЗУТ) и Закона за устройство и застрояване на Столична община (ЗУЗСО) и подзаконовите нормативни актове, предвиждащи:\r\n- По-големи отстояния между сградите без значение дали са изцяло или частично жилищни;       - Да се разшири кръгът на ЗАИНТЕРЕСОВАНИТЕ ЛИЦА при изработването на подробни устройствени планове, визи за проектиране и разрешения за строеж, и да включват задължително и съседните имоти;\r\n- Всички нереализирани подробни устройствени планове, надвишаващи максималните нива за плътност и интензивност на застрояване, да се преработят и съобразят с действащите ограничения;\r\n- Да се ограничат възможностите за еднолично поставяне на огради в озеленени площи и в жилищните комплекси.\r\n5. Да се извърши пълна проверка , а не ПРОФОРМА на законността на извършената реституция, продажби и замени на имоти в урбанизираните територии на София.\r\n6. Преработка на приетите подробни устройствени планове, които допускат презастрояване в жилищните квартали или строителство в междублокови пространства и паркове.      Членове на инициативата са протестиращи от Овча Купел, \"Да спасим Борисовата градина\", \"Протестна група Младост\", ИК \"Лозенец\", които успяха засега да спрат скандалния проект \"Златен век\" на фирма \"Артекс\", заради което срещу двама от членовете на комитета с искане на обезщетение за 200 000 лева, \"Протестна група Дианабад\". Подкрепа има и от жители на \"Стрелбище\", а общинският съветник Войслав Тодоров, който влезе в Столичния общински съвет като кандидат на Георги Кадиев, но сега е независим съветник, подкрепя инициативата. ", "date": "2019.06.21", "title": "Обединени протестиращи по квартали отиват при Фандъкова с искане да спре презастрояването"}
{"url": "https://www.actualno.com/interview/katrin-tejlyr-vsjaka-istorija-dori-da-ostane-nepublikuvana-ima-smisyl-news_759696.html", "text": "               Не, няма конкретен момент. Започнах да пиша много рано – основно кратки разкази. Някои от тях бяха публикувани в местен вестник. В юношеските си години спечелих и награда за едно свое стихотворение. Писането винаги е било част от живота ми и никога не съм поставяла под съмнение факта, че това е нещо, което правя с удоволствие. Затова започнах да се занимавам с журналистика, известно време работих и като преводач. А в момента, в който получих договора за издаване на първата ми книга, се почувствах и истинска писателка.   И двата варианта имат различни предимства. Поредиците дават повече място на автора да разкаже историята и ми харесва, че позволяват на читателите да опознаят героите по-добре и да прекарат повече време с тях. Всичко ме вдъхновява – нещата, които виждам, чувам или чета. Може да е сцена от филм, статия във вестника, дочут разговор – всичко може да се превърне в началото на нова история. Но за да напишеш книга, само една идея не е достатъчна, необходими са поне сто.        Като тийнейджърка, когато исках да напиша един разказ, просто сядах и започвах да пиша каквото ми дойде наум. Но често се случваше в един момент вдъхновението и идеите просто да изчезнат. Сега вече работя по различен начин. Първо си създавам план за книгата и си изяснявам какво искам да кажа и как искам да завърши всичко. Едва тогава започвам да пиша и така си гарантирам, че няма опасност изведнъж да се окажа без идеи. Когато напиша черновата, задължително я редактирам няколко пъти и винаги съм отворена към градивна критика от редакторите и читателите.\r\nВсичко, за което пиша, идва от въображението ми, така че със сигурност има лични преживявания, които съм включила тук-там, но те са в детайлите или при описанието на чувствата на героите. Всичко останало е чиста фантазия. Обожавам Англия и ми носи удоволствие да изграждам сюжети, които се развиват там. Това ми помага да създам малко повече дистанция между себе си и героите, за да имам по-всеобхватен поглед върху историята им. Освен това името ми има много английско звучене, което се съчетава идеално.      Мисля, че е комбинация от двете. Необходим е някакъв основополагащ талант, за да може да измисляте истории и да се изразявате добре – като истински разказвач. Но след това трябва да учите много, за да впрегнете таланта и вдъхновението и да създадете хубава книга. Формата е толкова важна, колкото и идеята, затова всеки писател трябва да работи непрекъснато, за да овладее и развива литературния занаят. Не спирайте да пишете! Всяка история, дори да остане непубликувана, има смисъл, защото чрез нея научавате какво да избягвате или да подобрите в бъдеще. В писането, както във всичко останало, съвършенството идва с практиката. И винаги трябва да търсите съвет от хората, които имат умения в областта. Приятелите и семейството ще ви кажат, че всичко е фантастично, но вие трябва да търсите конструктивната критика. Не спирайте да задавате въпроси и продължавайте смело напред. ", "date": "2019.06.21", "title": "Катрин Тейлър: Всяка история, дори да остане непубликувана, има смисъл"}
{"url": "https://www.actualno.com/europe/700-000-dushi-sa-poluchili-razreshenie-za-ostavane-vyv-velikobritanija-sled-brexit-news_761144.html", "text": "     Близо 700 000 души са получили разрешение да останат във Великобритания след Brexit. Това съобщиха от Министерството на вътрешните работи на Обединеното кралство, цитирани от Daily Mail и \"Фокус\".      Около 166 900 души са се обърнали към правителствената схема за уреждане на европейски граждани през май, за да осигурят статута си , сочи статистиката.   Към 31 май общият брой на заявленията, откакто схемата беше открита, е 788 200, като 668 000 от тях са одобрени, според съобщение на Министерството на вътрешните работи.\r\nОт тях 66% са получили установен статут и 34% са получили предварително установен статут.  Министърът на вътрешните работи Саджид Джавид заяви пред парламента на 10 юни, че броят им е нараснал до над 800 000, а почти 700 000 души са успели.\r\nЗа втори път месечните статистически данни са публикувани, след като схемата е открита за публиката на 30 март.\r\nМинистърът на имиграцията Каролайн Нокес заяви: „Схемата прави наистина добър напредък и повече от 800 000 души вече са кандидатствали, като почти 700 000 са получили статут. Схемата е проста и безплатна, а гражданите на ЕС имат време поне до 31 декември 2020 г., за да можем да изпълним обещанието си да защитим правата на гражданите на ЕС“.       Като цяло по-голямата част от заявленията са подадени в Англия (726 700), с 33 600 в Шотландия, 17 600 в Уелс и 9 000 в Северна Ирландия.\r\nЦифрите на Министерството на вътрешните работи показват, че поляците продължават да са по-активни от всяка друга националност, с 132 400 полски заявления.\r\nИма 110 900 румънски и 91 400 италиански заявления.\r\nКакто за гражданите на ЕС, схемата е отворена за граждани на Исландия, Лихтенщайн и Норвегия, които са в Европейското икономическо пространство (ЕИП), но не са членки на ЕС, както и тези от Швейцария.\r\nНа успелите кандидати се предоставя имиграционен статут, потвърждаващ правото им да продължат да живеят и работят във Великобритания за неопределено време.      Хората, които са живели непрекъснато в страната в продължение на пет години, могат да получат установен статут.    Хората с по-малко от пет години пребиваване могат да придобият предварително установен статут, който по-късно може да бъде преобразуван в установен статут.  ", "date": "2019.06.21", "title": "700 000 души са получили разрешение за оставане във Великобритания след Brexit"}
{"url": "https://www.actualno.com/business/kzp-shte-proverjavame-turisticheski-obekti-v-cjalata-strana-news_761076.html", "text": "    Първоначалните ни представи за лятна почивка са насочени към морето, но ние и в предишни периоди в контролната си дейност сме обхващали и летния планински туризъм. Даваме си сметка, че той също е много важна компонента от цялостния туристически продукт в България. Още повече, че – ако условно го наречем алтернативен на морския туризъм – в последните години той печели все по-голяма популярност с условията, които се предоставят в планинските места, с природните забележителности, с възможностите за използването на изключително богатите находища на минерална вода в България. Естествено, че ние като контролен орган сме длъжни да присъстваме и да установим, че всичко е така, както законът изисква. Това каза по „Дарик” радио председателят на Комисията за защита на потребителите Димитър Маргаритов.      Той добави, че при анализ на данни на неправителствения сектор се вижда, че дори и в летния сезон морският и алтернативният, в това число и планинският туризъм са почти равностойни. „Разбира се, трябва да отчитаме и някои особености. Например, че обикновено пътуванията са по-кратки, когато говорим за планината през лятото – обикновено уикенд. Докато почивките на морето са свързани с по-дълъг престой”, коментира председателят на КЗП.   Актуално в днешно време е рекламирането на места за настаняване като СПА обекти, затова и един от сериозните акценти в контролната дейност на КЗП през лятото ще бъде именно върху тях. „Проверяваме дали коректно е предоставена информацията на потребителите. Дали в тези комплекси, в които се твърди, че има СПА центрове, тези центрове са сертифицирани съобразно изискванията на нарочната наредба. И като цяло дали наистина хората, когато гласуват доверие и решат да направят един такъв тип почивка, ще получат онова, което им е обещано и за което са платили”, обясни Маргаритов.\r\nНай-честите нарушения в СПА обектите са липса на сертификат, предоставяне само на част от рекламираните за конкретното място за настаняване услуги и непоставяне на видно място на ценоразписа с услугите и тяхната стойност.  Димитър Маргаритов предупреди при избора на СПА хотел за лятната почивка да се търси повече информация. „Специално за такъв тип обекти със СПА центрове, балнеолечебни, уелнес, таласотерапевтични има регистър, който съществува на страницата на Министерството на туризма. Когато четат конкретна оферта и нещо в нея не е ясно или ги притеснява като информация, като цени – не само високи, но и подозрително ниски – да търсят директния контакт с този, който дава тази оферта. Да пристъпват към резервация и заплащане на такава почивка тогава, когато са вътрешно убедени, че са наясно с параметрите и когато имат възможност срещу плащането да получат документи – ваучери, касов бон и пр.”, препоръча председателят на КЗП.\r\nМаргаритов каза още, че инспекциите за новия летен сезон вече са в ход. Интензивните проверки ще започнат от началото на месец юли, когато се очаква да работят вече всички сезонни обекти по морето и във вътрешността на страната.    ", "date": "2019.06.21", "title": "КЗП: Ще проверяваме туристически обекти в цялата страна"}
{"url": "https://www.actualno.com/america/uvolnenija-i-ponijenija-za-desetki-policai-vyv-filadelfija-poradi-agresija-v-socialnite-mreji-news_760989.html", "text": "    Във Филаделфия повече от 70 полицаи бяха наказани заради постове в социалните мрежи, които са счетени за агресивни и обидни. Това потвърди началникът на градската полиция Ричард Рос пред репортери.      \"Ние сме не по-малко възмутени от това, което видяхме в много от записите, които вероятно сте видели и вие, и цялата страна”, увери Рос журналисти по време на пресконференция, която беше показана от местните телевизионни канали и цитирана от AFP, предаде БГНЕС.   Според него 72 служители са отстранени от патрулиране, някои от тях ще бъдат наказани чрез преместване на нископлатена офис-работа, някои ще бъдат уволнени.\r\nПо-рано неправителствената организация „Plain View Project” разпространи хиляди записи от социалните мрежи, направени от полицейски служители, докато са били на служба. В тях е имало расистки и ислямофобски изявления, възхваляване на насилието, обиди и прояви на агресия. Началото на разследването беше обявено от полицейските управления на Финикс, Сейнт Луис и Далас.   ", "date": "2019.06.21", "title": "Уволнения и понижения за десетки полицаи във Филаделфия - поради агресия в социалните мрежи"}
{"url": "https://www.actualno.com/society/nad-90-000-lv-ni-e-struval-gej-paradyt-razkri-ministyr-news_761078.html", "text": "    За осигуряване на обществения ред и безопасност на движението по време на провеждането на  от държавния ресурс са изразходвани 91 455,10 лв . Това включва и възнаграждението за положен извънреден труд и осигуровки върху него за служителите.      Това отчете министърът на външните работи Красимир Каракачанов по време на парламентарен контрол на въпрос от депутата от \"Атака\" Десислав Чуколов по отношение разходваните обществени средства за провеждането на София Прайд 2019.   \"Гей парадът се проведе на 8 юни, заедно със съпътстващите го събития \"Да запазим децата от разврата\" и Национален поход на семействата. В него са участвали 3-4 хиляди човека, като за осигуряване на обществен ред и сигурност на шествието са били ангажирани поетапно 756 полицейски служители. През 2015 г. те са били 848, през 2016 г. - 1215. Тази година полицаите, които са използвани за охрана на това мероприятие са по-малко\", подчерта Каракачанов.\r\n\"През 2015 г. държавният разход за събитието е бил в размер на 94 590 лв., през 2016 г. - 149 982 лв. На Похода за семействата са взели участие 400 човека, като са били ангажирани 42 полицейски служители. На шествието \"Да запазим децата от разврата\" участниците са били 80-100 души, а ангажираните - 199 души\", уточни още той.  \"Всеки гей парад в България струва средно 100 000 лв. и около 1000 жители на МВР, които да се грижат за охраната на този парад. Защо е нужно това? На кого е нужно? Н Нека те да ги дават тези пари. Защо Община София позволява това да се случва?\", обърна се към външния министър Чуколов.\r\nКаракачанов подчерта, че той също е против посланията на събитието, но то е разрешено от Софийска община.   \" Аз винаги съм се противопоставял против тази джендърска тенденция и подобни прояви. Самият аз като гражданин бях на шествието на традиционното българско семейство. От друга гледна точка обаче, има закони в държавата. Споменах ви Закона за митингите, шествията и публичните прояви, според който всяко едно подобно мероприятие се охранява от органите на реда. Аз съм съгласен с Вас, че за подобни мероприятия подобни пари изглеждат много, но в края на краищата такъв е законът. Служителите на МВР при издадено разрешение на столична община са длъжни да охраняват всяка една публична проява в различните ѝ форми\", допълни още министърът.     ", "date": "2019.06.21", "title": "Над 90 000 лв. ни е струвал гей парадът, разкри министър"}
{"url": "https://www.actualno.com/asenovgrad/stotici-malki-bulki-shte-ozarjat-asenovgrad-na-eniovden-izbirat-i-naj-krasivata-asenovgradchanka-news_760998.html", "text": "    Традиционният обичай \"Калиница\" и тази година ще облече стотици малки момичета, като булки. Идния понеделник Асеновград ще засияе в бяло. Ритуалът е единствен по рода си и всяка година събора деца и родители от цяла България. Момичета се обличат като булки, символизирайки \" \".      Подготовката за обичаястартира още от неделя (23.06.19 г.). Вечерта преди празника всички момичета, които желаят, могат да поставят свои нишани в мълчана вода. Ритуалът изисква младите булки да не са на възраст над 10 г. и да са били калиници по-малко от три пъти. Нишаните могат да бъдат гривни, диадеми, фиби, колиета, обици, брошки или други дребни аксесоари. Те се поставят в бакър с вода, покрито с бяла кърпа и оставено да пренощува на открито - в двора на Етнографската къща в Асеновград.    На следващия ден, когато настъпва самият Еньовден (24-ти юни), от ранни зори - точно в 08:30 ч. - момите трябва да отидат и да си вземат обратно нишаните. Пред мълчаната вода те ще получават своите наричания за здраве и благоденствие, както и какъв ще бъде бъдещият им съпруг. От 09:00 ч. в храм „Свети Николай Чудотворец” ще бъде отслужена празнична литургия. Час по-късно ще стартира традиционното литийно шествие на малките калиници, което ще достигне до параклис „Света Богородица – Въведение” (Калиница), а след това - и до Градския парк. Именно там в 10:30 ч. ще започне празнична програма с участието на детски вокални групи и връчване на грамоти на калиниците.\r\nЧаст от тържествата за Еньовден е и културно-развлекателният проект „Красотата на Асеновград”. Чрез него ще бъдат отличени \"Малка Мис и Мистър Асеновград 2019\" . Засега са обявени само часовете и мероприятията, а мястото на провеждане може би ще стане ясно по-късно. Началото на конкурса за красота е обявено за 14:00 ч. в същия ден. В късния следобед - от 17:00 ч. ще има много танци и музика за присъстващите, а половин час след това ще започне концертно изпълнение на Боряна Пантелеева от „Гласът на България“. За 18:00 ч. е предвидено модно ревю, а за 18:40 ч. - музикален поздрав  от Петя Буюклиева. Точно в 20:00 ч. е началото на конкурса Мис Асеновград.   ", "date": "2019.06.21", "title": "Стотици малки булки ще озарят Асеновград на Еньовден, избират и най-красивата асеновградчанка"}
{"url": "https://www.actualno.com/healthy/spored-ananiev-zakrivaneto-na-centyra-za-narkomanii-e-preobrazuvane-news_761142.html", "text": "    \"Само с капацитета на Националния център по наркомании не е възможно да се изпълняват всички дейности по новата Националната стратегия за борба с наркотиците, в която борба водеща роля има точно Националния център по наркомании.      Не виждам как с този персонал от 18 души НЦН може да е мегаструктура и да провежда политика. Сигурен съм, че с включването в Националния Център по Обществено Здраве и Анализи (НЦОЗА) ще подобрим работата на центъра, тъй като експертите от центъра, биха могли да използват изградения капацитет там“.   Това каза министърът на здравеопазването Кирил Ананиев в отговор на въпрос на депутата от БСП проф. Георги Михайлов относно по време на днешния парламентарен контрол.\r\nМинистърът отново подчерта, че сграда, в която в момента се намира Центърът е с изтекъл договор за наем към Столична община и са отхвърлени всички възможности за неговото продължаване.   „ Не е обосновано да се поддържа отделна структура за толкова малък състав . При преобразуването на центъра се запазван всички негови служители. Експертите ще продължат да изпълняват функциите и в световните форуми. Считам, че решаването на проблемите, свързани с наркоманиите са част от общественото здраве“, каза още министър Ананиев.\r\nАко искаме да постигнем наистина ефект, трябва да се съобразяваме с мнението на експертите. Разбирам, че окрупняването на проблемите може да доведе до по-лесното им решаване, проверете дали тяхната теза не отговаря по добре на вашата цел“, репликира проф. Михайлов.\r\nМинистър Ананиев заяви, че в случай, че на практика се покаже, че вливането на НЦН в НЦОЗА не е достатъчно ефективно, решението може да бъде преразгледано.       Припомняме, че на Националния център по наркомании.\r\nСпоред проф. Риналдо Шишков от Варненския медицински университет се закрива работеща структура и така ще се размие отговорността за борбата със зависимостите.\r\nПроф. Петър Маринов - съдебен психиатър смята че решението за закриване на центъра е прибързано, погрешно и взето без анализ. Д-р Караниколов смята, че „ липсва обосновка и вероятно целта е друга : \"В приложените 4 документа би следвало да има сериозни доклад, оценка, обосновка, съгласуване. Но реално нищо няма, а само клишета и общи изрази. Затова мисля, че истинската цел е закриване на центъра и създаване на нова структура за да може бързо да се промени дейността по отношение на наркотиците. В каква насока да се промени - вероятно да намалеят ограниченията за тях, доколкото засега има сериозни ограничения.\r\nМоже би друга цел е пълно подчинение и зависимост от министерството , защото се ликвидира самостоятелността на центъра, който макар че и в момента е към Министерство на здравеопазването все пак има повече самостоятелност от дирекцията, която ще поеме неговите функции.\"       ", "date": "2019.06.21", "title": "Според Ананиев закриването на центъра за наркомании е \"преобразуване\""}
{"url": "https://www.actualno.com/crime/zatvoriha-am-trakija-zaradi-katastrofa-veche-ima-propuskane-na-koli-news_761140.html", "text": "    На практика верижна катастрофа е станала на автомагистрала Тракия по направление София - Бургас, в отбивката за слизане към град Българово.      От полицията в Бургас съобщават, че са станали две пътнотранспортни произшествия с по две коли. При втората катастрофа, която е в непосредствена близост до първата има само с материални щети.   При първият инцидент е загинало семейство от Пловдив. Жената е на 76 години, а мъжът, който е шофирал автомобила е на 79 години.\r\nТрагичният инцидент е причина да бъде затворена изцяло магистралата. Пътният поток се пренасочва от Карнобат по вътрешния път през Айтос. Репортер на съобщава, че постепенно трафикът се нормализира, защото движението вече се пропуска през изпреварващата лента в посока Бургас.   ", "date": "2019.06.21", "title": "Затвориха АМ Тракия заради катастрофа, вече има пропускане на коли"}
{"url": "https://www.actualno.com/cite/podmazvane-na-prostoludieto-eto-tova-e-populizmyt-samo-che-tova-e-obidno-za-vsichki-inteligentni-hora-v-dyrjavata-news_761033.html", "text": "    Така лидерът на НФСБ, бивш вицепремиер и настоящ депутат позицията на Бойко Борисов и ГЕРБ за бъдещето на партийните субсидии - 1 лев за действителен глас, но безкрайно високо финансиране от фирми, включително такива с държавно участие.      \"За каква стабилност става въпрос при предложение, което ликвидира всички малки партии\", продължи Симеонов пред БНТ. Той обяви и, че по принцип трябва да има намаление на партийната субсидия, а не да бъде изцяло ликвидирана. \"Може да се самоиздържа само голямата партия, която управлява държавата, на която всички фирми преди избори дават пари, защото иначе ще им се случи нещо много неприятно\", сигурен е Симеонов.    ", "date": "2019.06.21", "title": "Подмазване на простолюдието – ето това е популизмът. Само че това е обидно за всички интелигентни хора в държавата"}
{"url": "https://www.actualno.com/europe/ucheni-rabotata-nad-10-chasa-na-den-nosi-risk-ot-insult-news_761143.html", "text": "    Френски учени са стигнали до заключението, че работният ден от повече от десет часа увеличава риска от . Прессъобщението на проучването е публикувано на сайта на MedicalXpress, цитиран от БГНЕС.      Така че за хора, които са работили най-малко десет часа на ден в продължение на поне 50 дни, рискът от инсулт се е увеличил с 29% в сравнение с тези, които не са се преработвали.   Сред тези, които редовно работят десет часа в продължение на десет години, рискът вече се увеличава с 45%.\r\nОтбелязва се, че преработването на работното място е особено вредно за здравето на доброволците, които не са навършили 50 години.  \"Това е неочаквано. Необходимо е да се извърши по-нататъшна работа, която ще позволи да се разбере причината за това явление\", каза авторът на изследването Алекси Деската.\r\nВ проучването са участвали 143 592 души на възраст от 18 до 69 години, чието състояние е наблюдавано около седем години.    ", "date": "2019.06.21", "title": "Учени: Работата над 10 часа на ден носи риск от инсулт "}
{"url": "https://www.actualno.com/europe/sled-pogromite-predsedateljat-na-parlamenta-v-gruzija-podade-ostavka-news_761216.html", "text": "    Председателят на грузинския парламент Иракли Кобахидзе подаде оставка заради протестите в грузинската столица Тбилиси, съобщи генералният секретар на управляващата партия \"Грузинска мечта\" Каха Каладзе. Каладзе е бивш футболист, с успешна кариера в \"Динамо Киев\" и \"Милан\".      \"Това решение е взето за поемане на отговорност пред [грузинския] народ\", каза Каладзе, предаде БГНЕС.   Междувременно Григол Вашадзе, председателят на грузинската опозиционна партия \"Обединено национално движение\", призова привържениците  си да продължат протестите в центъра на Тбилиси по-късно днес, 21 юни. Вчера имаше погром над централата на \"Грузинска мечта\" в Тбилиси, не само атака срещу парламента.\r\nСнощи протестиращите направиха митинг пред сградата на грузинския парламент срещу участието на руска делегация в Общото събрание на Междупарламентарната асамблея за православните. Основната причина беше, че ръководителят на руската делегация Сергей Гаврилов откри заседанието, сядайки на мястото на председателя на парламента на Грузия и изнесе реч на руски. Впоследствие опозицията се присъедини към демонстрантите, призовавайки правителството и председателя на парламента да се оттеглят.   ", "date": "2019.06.21", "title": "След погромите - председателят на парламента в Грузия подаде оставка"}
{"url": "https://www.actualno.com/curious/10-te-naj-glupavi-teksta-v-bylgarskata-muzika-news_760760.html", "text": "                     Текстът на \"Хабиби\", която иначе тъй мощно се разпространява по света и в България, деликатно изпробва границите на безумието. Ето какво пее Азис на припева: \"Хабиби, спиш ли добре? Завиват ли те? Храниш ли се? Защото аз не! По дяволите, обичам те бе! Умира ми се! Хабиби, псуваш ли ме?\". Объркванията са много - лирическият герой страда по любимата, но вместо разбито сърце и дълбоки чувства демонстрира битова загриженост: храниш ли се, спиш ли, завиват ли те... На всичкото отгоре предполага, че другият - ненахранен, сънлив и незавит, постоянно псува бившия си.    Става съвсем притеснително, когато в клипа се появява странно кученце, служещо за символ на Азисините чувства... Като знаеш и че Азис го играе гей, съвсем не можеш да разбереш - той по мъж ли страда, по жена ли, или по кученце.                 Този текст е горе-долу неадекватен и това, че го скандират армии от тинейджъри прави картинката още по-тъжна. Нека го подложим на анализ. Угриженият битово и напомпан Фики Стораро пита така приличащата на домакиня Преслава дали готви и чисти - когато е ясно, че единият не излиза от фитнеса, а другият готви само за удоволствие и някак не прилича на човек, който би се захванал с чистене: дори горе-долу! Кухненската ситуация обаче бързо се оказва блъф - абе я ме целуни, пък понеже изкарваме купища пари благодарение на кофти хората, които ни слушат, ще си наемем кой да ни изчисти и сготви. След това в абсурдния диалог се включва Преслава, която изобщо не отразява въпросите за чистенето и готвенето (да не е луда) и страстно декларира: \"Фики, Фики, къв сладур голям, ще те, ще те, ще те изям\" - реплика, нека признаем, родена като от ума на петокласничка.         О, не... Дилема има. Подобен пасаж задава истинска главоблъсканица. В началото Ненчо декларира, че мрази да се обяснява и да разтяга локуми. И ти си казваш - ей да, браво, хубаво е така - и аз не обичам локумите, давай по-накратко! Секунди по-късно обаче съжаляваш за проявената си съпричастност. Ненчо, врагът на обстоятелствената реч, започва да те засипва с неразбираем словоред, случайни междуметия и странен конфликт без произход и цел. Какво означава \"И оу, няма ме, оу, като чуя с коя, къде, защо\", остава загадка. На всичкото отгоре текстът арогантно се присмива на опитите да го проумееш - целият хаос от думи завършва с \"Няма нищо сложно - няма дилема\". Как нищо сложно бе! Не можем да разберем нито дума от всичко това!  ", "date": "2019.06.21", "title": "10-те най-глупави текста в българската музика"}
{"url": "https://www.actualno.com/sofia/fandykova-oficialno-objavi-kakvo-iska-da-se-promeni-za-borisovata-gradina-news_761082.html", "text": "    След като на 19 юни приключи срокът за изпращане на становища относно проекта за нов Подробен устройствен план (ПУП) на Борисовата градина, столичната кметица Йорданка Фандъкова публикува на личната си страница във Facebook какво е нейното предложение.      Основните точки на становището на кметицата са 12. Една от най-важните е \"да не се допуска никакво ново строителство на сгради за създаване на \"Музей за зелена памет\" на мястото на автокъща \"Капитолия\". Вчера (20 юни) стана ясно, че Столична община печели на първа инстанция делото срещу автокъщата и тя трябва да се махне. Автокъщата е на Салех Асил, братовчед на известния Филип Найденов-Фатик. Освен това, Фандъкова не иска създаването на нови паркови оси при Обелиска и от стадион \"Юнак\" към Розариума. Прави впечатление, че тя иска да не бъдат пипани \"Спортна София\" и конната база, да не се възстановява т.нар. климатично училище.   От друга страна, кметицата не се отказва от т.нар. пасарелки, което беше много критикувано, защото се вижда като идея да се вкарат повече автомобили в Борисовата градина.\r\nФандъкова подчертава, че възлага изготвяне на правен анализ на собствеността, който да изследва  съществуващите актове за общинска и за държавна собственост и те да  бъдат отразени коректно в подробния устройствен план. За имотите, които  са маркирани като \"неустановена собственост\" в проекта, Столична община  разполага с актове за общинска собственост, уверява тя.    ", "date": "2019.06.21", "title": "Фандъкова официално обяви какво иска да се промени за Борисовата градина"}
{"url": "https://www.actualno.com/smolyan/chepelare-posreshta-diplomaticheski-korpus-ot-13-poslanici-s-kaba-gajda-news_761230.html", "text": "    С каба гайди и родопска песен Чепеларе посрещна внушителен дипломатически корпус. На двудневно посещение в родопския курорт пристигнаха посланиците на Алжир, Аржентина, Армения, Босна и Херцеговина, Бразилия, Грузия, Кипър, Монголия, Палестина, Република Южна Африка, Северна Македония, Египет и Австрия. Те гостуват на общината по покана на кмета на Чепеларе Славка Чакърова и със съдействието на сдружение \"Спектър 21 век\" и издание \"Дипломатически спектър\".      \"Целта на срещата е покажем пред представителите на дипломатическия корпус у нас частица от красотата на Родопа планина, възможностите за развитие на туризъм в четирите сезона в Община Чепеларе, пъстротата на културния ни живот и традициите\", каза Славка Чакърова. Кметът на Чепеларе връчи на всички посланици плакети на община Чепеларе.\r\nДипломатите имат среща с местния бизнес и ще обиколят туристически и културни забележителности в района.\r\nВечерта те ще присъстват и на концерта „Шлагерите на Европа“ на Христо Паскалев – Паскал.   ", "date": "2019.06.21", "title": "Чепеларе посреща дипломатически корпус от 13 посланици с каба гайда"}
{"url": "https://www.actualno.com/starazagora/ot-starozagorskata-rzi-apelirat-za-proglejdane-sprjamo-vaksinite-news_761197.html", "text": "    Десет родители в Старозагорска област са отказали да имунизират децата си през миналата година и са глобени. През тази откази от имунизация са декларирали трима родители, а актовете им за налагане на санкция са в процес на обработка, съобщиха от Регионалната здравна инспекция (РЗИ).       Антиваксърите не са от малцинствени групи, а от прослойките на високо интелигентните хора . Според директора на инспекцията д-р Златина Нанева тази прослойка е опасна, защото \"създават дупка в обществения имунитет\".    Въпреки че преди да се стигне до налагане на глоби, с родителите се разговаря, разяснява им се значението на ваксините и какви са възможните последици от нежеланието им да имунизират децата \"има родители, които категорично отказват, а други се отказват от реимунизации, тъй като имат негативна нагласа към определени ваксини” , обясни д-р Таня Перчемлиева, директор на дирекция \"Надзор на заразните болести\".\r\nДецата в областта, които не са имунизирани, са между 4 и 5 на сто. Една част от тях са в чужбина, други са с временни или трайни противопоказания за прилагане на ваксина.  Към момента в Старозагорска област няма случаи на морбили , но епидемията от 2009 - 2010 година в областта и регистрираните случаи в съседните Пловдивска и Бургаска са повод от здравната инспекция да апелират за превантивни мерки срещу инфекциозното заболяване. Мобилността на работещите хора и набиращият скорост летен туристически сезон, в който в страната пристигат и много чужденци, са предпоставка за бързо разпространение на инфекцията. Особено внимание от инспекцията обърнаха на няколко групи от населението: 1. Майките, чиито деца не са имунизирани, да се консултират и да предприемат необходимите мерки.       2. Бременните жени и майките с малки деца да да ограничат пътувания до области със случаи на морбили.\r\n3. Представителите на бизнеса, наели чуждестранни работници за летния сезон да направят изследвания за имунния статус на служителите си.\r\nОт РЗИ - Стара Загора, призовават кметовете да подпомагат здравните служби при констатирани случаи на болни. Здравните специалисти в лечебните заведения задължително да работят с маски. 933 са регистрираните случаи на морбили в страната на територията на 11 области към края на май . В съседните Румъния, Северна Македония и Сърбия, както и в страни от Европейския съюз, разпространението на инфекцията е много интензивно. През първото четиримесечие на 2019-а в северната ни съседка са регистрирани 1027 случая, 4 от които са с летален изход, в Северна Македония при 1081 случая има 3-ма починали, а в Сърбия при 5790 случая - 15 починали. Най-много случаи на морбили в Европа са регистрирани в Украйна - 45 147 със 17 летални изхода.     ", "date": "2019.06.21", "title": "От старозагорската РЗИ апелират за проглеждане спрямо ваксините"}
{"url": "https://www.actualno.com/crime/sas-prekrati-deloto-za-konfiskacija-sreshtu-biserov-vypreki-zakonova-promjana-news_761227.html", "text": "    Софийският апелативен съд (САС) прекрати делото за конфискация на имущество за близо 2 млн. лв. срещу Христо Бисеров и семейството му, след като прие, че гласуваните от парламента спешни законодателни промени, с които изрично се регламентира, че не е обвързана с наказателното дело, противоречат на правото на Европейския съюз (ЕС). Това съобщава в специализираният сайт lex.bg.      В мотивите на съда пише, че Законът за противодействие на корупцията и отнемане на незаконно придобитото имущество (ЗПКОНПИ) в частта му за конфискацията противоречи на Директива 2014/42/ЕС за обезпечаване и конфискация на средства и облаги от престъпна дейност в Европейския съюз и затова съдът решава да приложи европейското право. В случая с Бисеров престъпление няма, тъй като беше оправдан за данъчни и валутни престъпления, а обвиненията в пране на пари отпаднаха още преди края на делото.   За да прекрати производството срещу Бисерови, Апелативният съд цитира и чл. 4 от Директивата, в който се казва, че държавите-членки вземат мерки, за да могат да извършват конфискация на имущество, при условие че има влязла в сила осъдителна присъда за извършено престъпление. Дори и в разпоредбите за \"разширена конфискация\" в директивата се казва, че тя се прилага по отношение на имуществото на \"осъденото лице\", като са изброени и престъпленията, за които трябва да е осъдено.\r\nУникалното в случая е, че на първа инстанция съдът също прекрати делото срещу Бисеров, заради което беше променен ЗПКОНПИ. Сега обаче, макар да има промяна, и на втора инстанция ситуацията е същата. А освен това, КПКОНПИ трябва да плати 51 900 лева разноски на Бисеров и семейството му, защото Бисеров е платил за адвокати 9900 лева, съпругата му Мария – 25 000 лева, а доведеният му син Ивайло Главинков – 17 000 лева.  Срещу Мария Бисерова и Ивайло Главинков има още едно дело за конфискация, което е още в Софийския окръжен съд (СОС). Искът на КПКОНПИ по него е за над 4 млн. лева и той също е резултат от прекратеното вече обвинение в пране на пари срещу Бисеров и Главинков. Преди 3 години съдът прекрати делото за конфискация срещу Главинков и майка му, а определението беше потвърдено от Апелативния съд, но ВКС възобнови делото точно заради промяната в закона. ", "date": "2019.06.21", "title": "САС прекрати делото за конфискация срещу Бисеров, въпреки законова промяна"}
{"url": "https://www.actualno.com/football/fernando-tores-sloji-kraj-na-karierata-si-s-lipsvashto-vajno-otlichie-news_761246.html", "text": "    Един от големите испански футболисти на 21-ви век Фернандо Торес сложи край на кариерата си. Нападателят обяви това чрез социалните мрежи. Последният му отбор е японският Саган Тосу, където игра през изминалия сезон.      35-годишният Торес е юноша на Атлетико (Мадрид), който си остава клубът на сърцето му. Той направи успешна кариера, която включва още Ливърпул, Челси, Милан, завръщане в Атлетико и Саган Тосу.   На клубно ниво в евротурнирите и национално ниво Торес спечели всичко - Шампионска лига с Челси и Лига Европа отново със „сините\" и Атлетико, Европейското на два пъти и Световното първенство с Испания. В съзнанието на всички испанци ще остане голът му във финала на Евро 2008 срещу Германия, откъдето започнаха големите успехи на „златното поколение\" с Шави, Иниеста.\r\nКакви бяха прощалните думи на Торес и кое отличие той не успя никога да завоюва,    ", "date": "2019.06.21", "title": "Фернандо Торес сложи край на кариерата си с липсващо важно отличие"}
