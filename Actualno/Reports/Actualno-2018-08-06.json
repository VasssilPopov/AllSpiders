{"url": "https://www.actualno.com/curious/dneven-horoskop-za-7-avgust-news_688615.html", "text": "        Денят е подходящ за ново начало. Успех ще имате най-вече в домашните занимания и  участието в живота на близките. Животът изисква от вас отговорна  позиция. През този ден дръжте в центъра на вниманието това, което ви е по  силите да промените и да му повлияете. Останалото засега може да почака.  Запазете някои идеи и особено критиката за себе си.   Този вторник може да бъде труден за общуване и преговори. Различни  емоции, опасения, недоволство ще пречат на съвместната ви дейност с  другите. Работата в уединение, въвеждането на ред, малко спорт ще ви  помогнат да постигнете равновесие.     Днес прибързаността и прекалено силното ви желание да направите  впечатление може да доведат до обратния резултат. Възможни са разправии и  грешни съждения, объркани решения. В любовта също не бързайте,  наблюдавайте реакциите на партньора и своите собствени. През този ден може да усетите известно объркване в романтичните и  любовните отношения. Любовта се нуждае от спокойствие и уединение, но  външните стимули и влияния са много. Скрийте важните ви отношения от  света, оттеглете се в сянка, ограничете контактите. Този ден може да се окаже неспокоен. Хората ще се нуждаят от вас по  най-различни поводи. Навлизате в интензивни промени и вашите успехи в  голяма степен ще се определят от щастливия случай.   Този вторник не плувайте срещу течението, но изберете  по-конструктивни и по-незабележими за околните начини да влияете на  ситуацията. Денят е благоприятен за всичко, което ви доближава до  собствените ви идеали. През този ден не се надявайте на спокойствие. Информацията и  контактите ще са ви в повече. Всичко, за което мислите, мечтаете и живо  ви интересува, може да се привлече и реализира в живота ви. Но не е  изключено да получите и това, за което се притеснявате, и да си  създадете нови проблеми.    Този вторник отделете максимално внимание на текущите дела, колкото и  да ви се иска да захвърлите всичко и да се занимавате с нещо  по-приятно. Новини от далечно място може да предизвикат силни емоции и  да ви накарат да преосмислите някои отношения, особено продължителните. Днес се опитайте да контактувате с успешни хора, които да ви зареждат  с оптимизъм и идеи. Денят предразполага и към флирт и романтика.  Възможно е зараждането на ново чувство, но не провокирайте ревността на  половинката – може да недооцените последствията.    За някои желани промени днес ще се наложи да признаете, че влакът си е  заминал. Засилва се интуицията ви, заедно с това около вас се  концентрират скрити фактори, може да се усеща нечие тайно влияние или  интерес. Желателно е да ограничите контактите до минимум. Днес е възможно да се разкъсвате между работата и дома си. Поставете  служебните задължения на първо място, още повече че в близко време ви  чака обновяване на дейността и промените могат да започнат във всеки  момент по най-непредсказуеми причини.", "date": "2018.08.06", "title": "Дневен хороскоп за 7 август"}
{"url": "https://www.actualno.com/europe/bylgarski-mikrobus-katastrofira-v-italija-ima-12-jertvi-news_688648.html", "text": "  Тежка катастрофа с микробус с българска регистрация е станала в южния италиански район Пулия. При челен удар с камион край град Фоджа са загинали 12 души, съобщава БНР.     За сега няма информация, сред тях да има български граждани. Българинът, управлявал микробуса, не е пострадал сериозно. По данни на полицията, жертвите са сезонни селскостопански работници от африкански произход. Те са се прибирали от работа.   * По данни към 19:10 българин е сред загиналите в катастрофата. Това е шофьорът на микробуса. Самоличността му се изяснява.", "date": "2018.08.06", "title": "Български микробус катастрофира в Италия, има 12 жертви*"}
{"url": "https://www.actualno.com/crime/prodyljavat-telefonnite-izmami-tozi-pyt-v-burgasko-news_688654.html", "text": "  Над 61 000 лв. е последният урожай на \"телефонните измамници\" в Бургаско. Три „мулета”, взели от доверчиви бургазлии и златни накити / пръстени и монети/.     При акция на полицията те бяха задържани в рамките на седмица от служители на ОДМВР – Бургас. И тримата мъже, взели парите от измамените след класическата схема \"оказване на съдействие на полицейски служители при задържането на телефонни измамници\".   При първият случаи измамен е 58-годишен бургазлия, който решил да подпомогне задържането на телефонни измамници. Непознатият по телефона се представил за високопоставен полицейски служител и поискал всички пари и ценни предмети, за да хване ало-измамници. Той обещал да върне всичко на измамения. Заловен е  криминално проявения 24-годишен С.К. от Лясковец, който направил пълни самопризнания по случая.\r\nВъв втория от случаите – 68-годишна бургазлийка, събрала в найлонова торбичка сумата от 11 600 лв. и златни накити, за да съдейства на властите. Торбичката е взета от 24-годишния Г.Х. от Камено, който също е направил пълни самопризнания по случая и описал механизма на извършеното от него деяние.  Последният случай е на 68-годишна бургазлийка, която събрала в чанта сумата от 47 774 лева, я предала в района на ж.к. „Лазур”, на мъж на видима възраст около 70 години. Властите са установили , че това е 87 годишният Т.Ч. от Бургас, който заедно със сумата отпътувал в посока Варна.   И по трите случаи са образувани досъдебни производства, а работата по документиране на престъпната дейност на задържаните продължава.", "date": "2018.08.06", "title": "Продължават телефонните измами - този път в Бургаско"}
{"url": "https://www.actualno.com/crime/ima-postradali-bylgarski-uchenici-pri-vzriva-do-letishteto-na-bolonja-news_688675.html", "text": "  В тежката катастрофа край италианския град Болоня има и пострадали българи. Става въпрос за 7 ученици от професионалната гимназия по механотехника \"Владимир Комаров\" в град Силистра, съобщава МВнР.     Според информация от директора на гимназията, двама от пострадалите вече са изписани от болницата, в която са приети. Очаква се още трима да бъдат изписани утре (7 август), а по-тежко е пострадал един младеж - с травми по краката, но без опасност за живота.    По-късно беше уточнено, че групата, която е била близо до катастрофата на магистралата, е била от 8 ученици, а не 7. 6 са пострадали, като най-тежко пострадалият младеж е с изгаряния по краката, тъй като от горещата вълна са се стопили джапанките им.\r\nМладежите са част от група от общо 20 единайсетокласници от учебното заведение, които са на практически стаж в местна фирма в Италия. Групата се придружава от четирима преподаватели от училището, сред които няма пострадали.  Почетният консул на България в Болоня Франко Кастелини тази вечер ще посети болниците в района, където са настанени българските младежи заедно с преводач от български език, за да получи по-изчерпателна информация за състоянието на учениците. Установен е контакт с родителите на децата.   Припомняме, че по-рано днес край летището в Болоня се сблъскаха камион и цистерна с бензин, което предизвика унищожителна експлозия. Тя срина част от магистралата и уби двама души, а ранените са 70.\r\nГенералното ни консулство е в постоянен контакт с местните полицейски власти и службата на гражданска защита, както и с болничните заведения, в които са настанени пострадалите ученици.  Мисията ни е в готовност да окаже и необходимото съдействие на място.    Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на Генералното консулство: ", "date": "2018.08.06", "title": "Има пострадали български ученици при взрива до летището на Болоня*"}
{"url": "https://www.actualno.com/europe/hashim-tachi-da-korigirame-granicata-sys-syrbija-news_688657.html", "text": "  Президентът на Косово Хашим Тачи настоя в понеделник на своето предложение за корекция на границите и мирно разрешаване на конфликта със Сърбия. Коментарите му дойдоха в отговор на заявлението на председателя на парламента в Прищина и председател на най-голямата управляваща фракция „Демократическата партия на Косово“ Кадри Весели, който се противопостави на идеята за каквато и да е промяна на границите, пише базираното в Прищина албанско електронно издание Gazeta Express, цитирано от ИА \"Фокус\".     Тачи обясни, че предложението му е за мирно разрешаване на конфликта и не става въпрос за разделяне на Косово по етническите линии. „Предложението ми за мирно разрешаване на конфликта със Сърбия е ясно: не на разделянето по етнически линии, но да на корекция на границите и взаимно признаване“, написа държавният глава в „Туитър“.   Изданието припомня, че по-рано в понеделник Весели излезе с коментар по въпроса за разделянето на най-младата балканска държава. Според председателя на парламента, Косово ще стане членка на ООН в сегашните си граници. По неговите думи, самата идея за разделяне е спонсорирана от Сърбия, за да се създадат търкания и да се изпрати послание на международната общност, че Косово не е стабилна държава.", "date": "2018.08.06", "title": "Хашим Тачи: \"Да коригираме\" границата със Сърбия"}
{"url": "https://www.actualno.com/crime/52-godishna-jena-e-zaginala-pri-katastrofa-kraj-kyrdjali-news_688658.html", "text": "  52-годишна жена е загинала при катастрофа на пътя Кърджали-Момчилград в района на с. Глухар. Това съобщиха за Агенция „Фокус“ от ОДМВР-Кърджали.     Сигналът за инцидента е подаден в 13.50 часа. Сблъскали се са лек автомобил „Фолксваген“ с кърджалийска регистрация и лек автомобил „Мерцедес“ с нидерландска регистрация.   Движението в участъка е било затруднено, но не е било спирано по време на огледа. Причините за инцидента са в процес на изясняване.", "date": "2018.08.06", "title": "52-годишна жена е загинала при катастрофа край Кърджали"}
{"url": "https://www.actualno.com/analysis/moskva-i-atina-po-sledite-na-skovani-v-led-otnoshenija-news_688586.html", "text": "        Наскоро Гърция реши да изгони двама руски дипломати и да забрани влизането на нейна територия на други двама руски граждани. Причината: Атина ги обвинява в намеса във вътрешните работи на страната и незаконни действия срещу националната сигурност. Гръцкото правителство твърди, че четиримата руснаци са опитали да осуетят споразумението за смяната на името на Македония, като купят съпротивата на гръцки кметове, бизнесмени и влиятелни духовници.\r\n„Гърция иска да има добри отношения с всички страни, но няма да приемем поведение, което показва неуважение към гръцките власти и е в разрез с гръцките закони\", заяви говорителят на правителството Димитрис Цанакополус. Оттогава отношенията между двете държави са влошени.   Руският президент Владимир Путин изобщо не беше доволен от договорката за смяната на името на Македония. От край време Русия си съперничи с Европейския съюз за контрола над Балканите. След постигнатото през юни споразумение Гърция вече няма да блокира присъединяването на Македония към ЕС и НАТО. Така Македония, подобно на Румъния и България, окончателно ще се обвърже със Запада. Лоша новина за руския президент. Но за какво са им притрябвали на Путин и Европа слаборазвитите балкански държави?\r\nБалканският полуостров свързва Западна Европа с Азия и затова е един от най-важните търговски маршрути. След като Китай се сдоби с най-голямото гръцко пристанище Пирея, големите икономически сили впериха поглед в региона. „Новият Път на коприната ще се простира от Китай до пpиcтaнищeтo в Πиpeя, а оттам ще продължи през Балканите към страните от Централна Европа. Това придава особено значение на Гърция в региона\", обяснява журналистът Ефтимис Ангелудис.     От край време гръцкият премиер Алексис Ципрас се старае да поддържа добри отношения със северните си съседи. Но интересът на Атина към Балканите датира от преди неговото идване на власт. „Гърция изигра основна роля за присъединяването на България и Румъния към ЕС през 2007 г. Това, че Атина успя да превърне Скопие в свой партньор, е огромен напредък за региона“, казва Ангелудис. Според него, сближаването на двете държави е „знак на надежда“.   Но Западна Европа пренебрегва стратегическото значение на Гърция. На Запад гледат на държавата като на данъчен измамник и черна овца и не осъзнават каква важна роля би могла да изиграе тя в подобряването на отношенията с Турция.\r\nИменно от примера с Анкара става ясно, че Европа не може просто да се надява на съюзници. Трябват и усилия. Дълго време турската държава искаше да бъде приятел на Брюксел, но оттам я размотаваха. Категоричната победа на Ердоган на изборите през юни и затоплянето на отношенията с Русия са свидетелство за провала на ЕС. Брюксел не успя веднъж завинаги да привлече Турция на своя страна.\r\nДали Европа се е поучила от тази грешка, ще стане ясно в процеса на сближаване със Западните Балкани. „Европа не бива да пропилява шанса си,“ предупреждава Ангелудис. „Говорим за привличането на един изключително важен за световната търговия регион. Казано другояче: ЕС трябва да отвори врати за страните от Западните Балкани.“ Като придърпа към себе си Македония, Европа отбеляза голяма победа в борбата за власт с Русия. Но и за този успех, Брюксел трябва отчасти да благодари на Атина.      По традиция Гърция вижда в Русия свой духовен съмишленик. Но експертът по балканските въпроси към гръцкия вестник „Катимерини“ Ставрос Цимас е на мнение, че православната традиция слабо обединява двете държави. „Сред религиозните общности е разпространен митът, че велика Русия идва на помощ на вярващите гърци винаги когато те имат нужда от това\", разказва Цимас. Но подкрепа от руска страна никога не е имало, смята той. Това се видяло и наскоро: „Когато Алексис Ципрас отиде в Москва да моли за финансова помощ, Путин го отпрати към Брюксел“.\r\nВъпреки това в Гърция продължават да гледат на Русия положително. Последните социологически проучвания показват, че гърците имат изключително високо мнение за Владимир Путин. И точно това е изненадващо според експерта по балканските въпроси Ставрос Цимас. „Сънародниците ми явно не знаят нищо за Русия – нито за икономиката, нито за потъпкването на човешките права“, казва той. Журналистът Ефтимис Ангелудис е на същото мнение. Според него гърците гледали на Русия като на месия – имидж, подхранван най-вече от абсурдните приказки на православната църква. Ангелудис разказва, че през последните години конспиративните теории ставали все по-популярни в Гърция: „Теории, които ги има от край време, намериха публика по време на финансовата криза, когато гръцкият народ се чувстваше безпомощен и отчужден от Европа\".\r\nДогодина гърците ще гласуват за нов парламент. След края на изборите ще стане ясно дали стратегията на Ципрас и ЕС е била убедителна.", "date": "2018.08.06", "title": "Москва и Атина: По следите на сковани в лед отношения"}
{"url": "https://www.actualno.com/sofia/katastrofazatrudnjava-dvijenieto-po-bul-gm-dimitrov-news_688659.html", "text": "  Два автомобила са катастрофирали на бул. „Климент Охридски“ до метростанция „Г.М. Димитров“ в посока ж.к „Дървеница“, предаде репортер на Агенция „Фокус“.     Движението в района е затруднено, като най-лявата лента е затворена. На място има полицейски патрул.   ", "date": "2018.08.06", "title": "Катастрофазатруднява движението по бул. \"Г.М. Димитров\""}
{"url": "https://www.actualno.com/vraza/derajlira-pytnicheski-vlak-mezdra-vraca-njama-postradali-news_688661.html", "text": "  В 14:45 е дерайлирал вагон на пътниччески влак на километър от Мездра в посока Враца, съобщават от НКЖИ.     Вторият (последен) вагон е излязъл от релсите с една колоос с ниска скорост. Не е създадена опасност за пътниците (около 20 души) и служителите на БДЖ.   Композицията станала неустойчива на лек завой, но машинистът успял да я  спре заради ниската скорост, която поддържал в рамките на населеното  място и след малък тунел.\r\nПричините за инцидента се изясняват. Хората са били принудени да се върнат на гарата пеша, съобщава НОВА ТВ.  След това са били превозени с друга композиция. Движението на влаковете не е спирано, но се пренасочва през Мездра-юг.", "date": "2018.08.06", "title": "Дерайлира пътнически влак Мездра - Враца. Няма пострадали"}
{"url": "https://www.actualno.com/analysis/maduro-stremglavo-vyrvi-kym-propastta-news_688591.html", "text": "        Николас Мадуро твърди, че през главата му са минали поне двайсетина опита за преврат и/или атентати. Досега нито един от тях не му е навредил. Напротив, режимът само черпи нови сили от всяка действителна или измислена атака на задграничните „империалисти\" или на „дясно-екстремистката\" опозиция в страната.\r\nПоследният показва, че Венецуела се намира не само в отчайваща политическа и икономическа криза, но и в информационна война. Защото изобщо не е ясно дали президентът Мадуро действително е бил атакуван с дрон. Пожарникари в Каракас заявиха, че е имало експлозия на газова бутилка. Самият Мадуро обаче сега използва инцидента за нов лов на вещици срещу опозицията, за ругатни срещу съседни държави като Колумбия и не на последно място – за чистки в армията и в близкото си обкръжение. А всичко това заедно отклонява вниманието от все по-крещящите проблеми във Венецуела.   Предполагаемият атентат се състоя само три дни, след като Мадуро обяви новата си политика по отношение на бензина. По ирония на съдбата той го стори точно в момента, когато цял Каракас часове наред беше останал без ток. Освен това правителството разпореди да се проведе преброяване на автомобилите в страната и предупреди, че само участвалите в това преброяване ще могат да се ползват от субсидираната цена на бензина. В момента един резервоар бензин във Венецуела струва по-малко от един евроцент, но самият бензин се внася, защото индустрията в страната с най-големите петролни резерви в света отдавна е съсипана.    Международният валутен фонд току-що обяви, че през тази година инфлацията във Венецуела навярно ще достигне един милион процента. Правителството възнамерява още този месец да проведе валутна реформа, с която да бъдат задраскани пет нули от стойността на боливара.     Освен бензина, във Венецуела се субсидират още много стоки и услуги: електричеството, градският транспорт, хранителните продукти, лекарствата. Но всичко е дефицитно, защото държавата не разполага с необходимата валута, за да внася повечето стоки. А така наречената „боливарска революция\" много успешно съсипа собствените производствени мощности във Венецуела.  Непрекъснато се разпространяват информации за болни хора, оставени без лечение, за запуснати болници, за гладуващи деца, за майки, които са принудени да се занимават с контрабанда, и за отчаяни хора, които напускат страната.   Опитите на режима да стори нещо за подобряване на положението не само изглеждат безпомощни – те са безпомощни. Венецуела е съсипана до основи и ще ѝ трябват десетилетия, докато успее поне да се доближи до жизненото равнище на съседните държави – нищо, че навремето беше най-богатата държава в Латинска Америка. А от многобройните дефицити вече страдат дори най-заклетите привърженици на бившия президент Уго Чавес, покойният предводител на „боливарската революция\". Правителството рискува да падне в собствения си капан, защото няма нищо по-опасно от това да премахне държавните субсидии. Доказват го примери както от други латиноамерикански държави, така и от самата Венецуела. Николас Мадуро добре го знае, но навярно просто няма друг изход. Така режимът му целенасочено се е отправил към пропастта.   ", "date": "2018.08.06", "title": "Мадуро стремглаво върви към пропастта"}
{"url": "https://www.actualno.com/europe/gyrcija-poluchi-poslednija-spasitelen-transh-ot-15-miliarda-news_688663.html", "text": "  Гърция получи последния транш от 15 милиарда евро от осемгодишната си програма за спасяване.     Изплащането от Европейския механизъм за стабилност (ESM) - спасителният фонд на еврозоната, слага официален край на третия финансов спасителен пакет за Гърция от 2010 г. насам, съобщава БГНЕС.   Траншът пристигна след като финансовите министри от еврозоната през юни постигнаха това, което гръцкият министър-председател Алексис Ципрас нарече \"историческа\" сделка за прекратяване на тежката дългова криза, която от години тежеше на страната.\r\n„Гърция измина дълъг път през трите години на програмата ESM\", каза изпълнителният директор на ESM Клаус Реглинг в изявление. \"Ангажираността и упоритата работа на гръцкия народ сега се отплащат.\"  Реглинг заяви, че окончателният набор от реформи, очаквани от Гърция в замяна на последното плащане, \"включва важни действия в областта на данъчната политика, борбата с укриването на данъци, реформите в публичните приходи и разрешение относно необслужваните кредити\".   ", "date": "2018.08.06", "title": "Гърция получи последния \"спасителен транш\" от 15 милиарда"}
{"url": "https://www.actualno.com/showbusiness/robyrt-redford-se-otteglja-ot-kinoto-no-ne-i-kato-rejisior-news_688667.html", "text": "  Робърт Редфорд заяви, че прекратява актьорската си дейност. 81-годишният носител на Оскар заяви, че предстоящият филм \"Old Man & His Gun\" ще бъде неговата лебедова песен.     \"Никога не казвай никога, но аз абсолютно сигурно стигнах до заключението, че това ще бъде за мен краят по отношение на актьорството и ще се пенсионирам, защото играя още от 21-годишен\", каза той за Ентъртеймънт Уикли.\r\n\"Казах си – е, това е достатъчно! А защо да не си тръгна с нещо, което е много оптимистично и положително?\" добави актьорът.   В \"Старецът и неговото оръжие\" (\"Old Man & His Gun\"), режисиран от Дейвид Лоуъри, калифорнийската звезда играе Форест Тъкър –известен в американската история престъпник, който е ограбвал банки и след това избягал от затвора.  \"За мен това беше чудесен герой, който да играя в този момент от живота си\", каза русият изкусител, по който все още въздишат милиони жени. Престъпленията на Тъкър са продължили повече от 60 години. Редфорд вижда в това знак, защото започва своята актьорска кариера през 60-те години на миналия век. Във филма му партнира Сиси Спейсък и ще бъде пуснат в САЩ на 28 септември, припомня БГНЕС.\r\nПопитан дали перспективата му за пенсиониране ще се разпростре и върху режисьорската му дейност, Редфорд е лаконичен: „Ще видим за това“.   Редфорд Редфорд печели \"Оскар\" през 1981 г. за най-добър режисьор на \"Ordinary People\" и има редица други режисьорски изяви, сред които критикуваният \"River Run Through It\" и \"Quiz Show\".    Като актьор той остава най-известен с ролите си в \"Butch Cassidy и Sundance Kid\", \"The Sting\" и \"All President's Men\".\r\nРедфорд основава и Института \"Сънданс\" в Юта за амбициозни режисьори, а годишният му едноименен филмов фестивал е един от най-престижните в света.", "date": "2018.08.06", "title": "Робърт Редфорд се оттегля от киното, но не и като режисьор"}
{"url": "https://www.actualno.com/showbusiness/mojeshe-li-da-byde-predotvrateno-ubijstvoto-na-djon-lenyn-news_688651.html", "text": "  67-годишната Глория Хироко Чапмън - съпругата на убиеца на Джон Ленън признава, че е знаела за планираното убийство, пише \"Дейли мейл\". Два месеца преди фаталния изстрел тя е знаела, че мъжът й ще убие един от членовете на \"Бийтълс\", съобщава БГНЕС.     \"Когато чух, че в Ню Йорк е имало стрелба и че е убит Джон Ленън, знаех, че виновен за това е моят съпруг\", разказва Глория пред \"Мирър\". Тя уточнява, че съпругът й на няколко пъти планирал да убие легендарния музикант, но тя успявала да предотврати това. \"Първият път, когато поиска да убие Джон, той се върна в къщи ужасно изплашен. Каза ми, че се е отказал, защото прекалено много ме обича\", твърди Глория. В крайна сметка Марк Чампън се решава да убие бившия член на \"Бийтълс\", с цел неговото име да стане световноизвестно.   Джон Ленън бе убит на 8 декември 1980 г. с четири куршума в гърба. Марк всъщност е бивш фен на Ленън, но побеснява когато музикантът казва, че \"Бийтълс\", са по-популярни и от Исус. Чапмън е осъден на доживотен затвор, а след като излежава 20 години в затвора, получава правото на всеки 2 години да пуска молба за освобождаването си. До 2016 година той е пуснал девет моли за условно наказание и всички са отхвърлени. Този месец 62-годишният Марк възнамерява да пусне поредната молба след 38 години прекарани зад решетките.\r\n\"Няма значение колко време моят Марк ще прекара в затвора, аз ще го чакам\", казва Глория и добавя, че се страхува, че феновете на Ленън ще искат да отмъстят. Тя казва още, че вярата не й позволява да напусне съпруга си, за когото се е омъжила 18 месеца преди убийството на Ленън. През всичките тези години тя редовно посещава съпруга си в затвора.  ", "date": "2018.08.06", "title": "Можеше ли да бъде предотвратено убийството на Джон Ленън?"}
{"url": "https://www.actualno.com/europe/2-zaginali-i-naj-malko-70-raneni-v-bolonja-news_688653.html", "text": "  Най-малко двама души са загинали, а около 70 са ранени при катастрофата и серията от експлозии на магистралата до летището на Болоня.     Според данни от болницата, приела пострадалите, 14 души са с тежки наранявания. Сред ранените има 11 полицейски служители, съобщава БГНЕС.\r\nСпоред италианската полиция, злополуката се е случила при сблъсък на два камиона, единият от които е превозвал запалим материал, а вторият - превозни средства. \r\nПри сблъсъка е експлоадирал бензиновозът, след което е избухнал и пожар. От експлозията се е разрушил и част от моста на магистралата, а пожарът се е разпространил и на паркинга под него, където обхванал десетки превозни средства, след което се е стигнало до серия малки експлозии. Десет пожарникари са взели участие в гасенето на пожара. Инцидентът е станал край  предградието на Болоня Борго Панигале.  Поради инцидента, който е настъпил около 13 часа местно време, движението по магистралата е преустановено и в двете посоки. Част от мост в този участък на магистралата е паднала.\r\nУдарната вълна от експлозията е изпочупила прозорците на жилища и магазини, а хората са евакуирани. Околните жители съобщиха за италианските медии, че експлозиите са били толкова силни, че \"къщите са се разтресли\".   Поради горещото време и високата температура в резултат на пламъците обхванали зоната, която е на около 3 км от летището на Болоня, погасяването на пожарите се извършва от хеликоптер.    В социалните мрежи се появиха снимки и видеоклипове, показващи как от мястото на аварията се издигат пламъци и черен дим.\r\nЛетището в Болоня съобщи, че трафикът към него е нормален и не е бил засегнат от инцидента.", "date": "2018.08.06", "title": "2 загинали и най-малко 70 ранени в Болоня"}
{"url": "https://www.actualno.com/america/samolet-se-razbi-v-tyrgovski-centyr-v-kalifornija-ima-zaginali-news_688593.html", "text": "  Пет души загинаха, след като малък самолет се разби на паркинга на търговски център в Санта Ана, Калифорния.     Двумоторният самолет Cessna се е разбил на 1,6 километра от летище \"Джон Уейн\". Няма нито един оцелял на борда на самолета, всички петима пътници са загинали, съобщи BBC.\r\nПилотът е съобщил за авария преди инцидента, но изглежда не е имал време да се противодейства.   Охранителите на паркинга разказват пред журналисти за ужаса, когато видяли падащия нос на самолета към земята: \"Толкова бе сърцеразбирателно да виждаме как самолетът се разбира на хиляди парченца\". ", "date": "2018.08.06", "title": "Самолет се разби в търговски център в Калифорния, има загинали"}
{"url": "https://www.actualno.com/business/anglichani-italianci-kitajci-i-bylgari-kupuvat-novostrojashti-se-srednovekovni-kyshti-u-nas-news_688596.html", "text": "   . Такива жилища до момента у нас не са правени и няма запазени от Средновековието, а има само възрожденски къщи, заяви изпълнителният директор на \"Исторически парк\" АД Ивелин Михайлов.     Къщите ще помогнат на посетителите на парка да се потопят напълно в света на българското средновековно минало. Комплексът е на площ от 70 декара и , обясни Михайлов.\r\nСтилистиката на сградите е от Второто българско царство. Интериорът също ще напомня на царското величие от това време. \"Нашият екип е проектирал всеки детайл по начин, който следва посоката на развитие на българската култура от тази епоха, но осъвременен, за да може посетителят да се чувства комфортно, но без да губи усещането, че е пътешественик във времето\", каза Ивелин Михайлов.  Има огромна разлика между българските възрожденски къщи и българските средновековни къщи. Културата ни запада по време на османското владичество, докато по време на българските царства ние имаме най-високата култура в Европа. Тя е характерна само за България и Византия, но ще може да се види само при нас по простата причина, че Византия вече не съществува\", подчерта Михайлов.   Според него туристите за първи път и само тук ще могат да се потопят в тази прекрасна култура. Материалите, които ще бъдат използвани, са камък, дърво, керамика и тухли, които са характерни за строителството по това време. Баните ще бъдат направени със специално изработени керамични плочки, които ще демонстрират високото ниво на развитие на българските керамични школи. Съдовете и приборите ще бъдат най-високите български културни достижения от тази епоха. Всеки отседнал в комплекса ще може да си поръчва уникалните храни от ресторантската част в \"Исторически парк\", които възстановяват тракийска, римска, българска и византийска кухня.     ", "date": "2018.08.06", "title": "Англичани, италианци, китайци и българи купуват новостроящи се средновековни къщи у нас"}
{"url": "https://www.actualno.com/crime/do-60-dni-mitio-ochite-trjabva-da-byde-ekstradiran-v-bylgarija-spored-prokuraturata-news_688598.html", "text": "  По закон до 60 дни Димитър Желязков-Митьо Очите, който в момента се намира в ареста в Турция, трябва да бъде екстрадиран в България, за да бъде изправен пред родното правосъдие. Това заяви за БГНЕС говорителят на главния прокурор Румяна Арнаудова.     Тя допълни, че предметът на разследването на Спецпрокуратурата се разширява в посока на организирана престъпна група за пране на пари и данъчни престъпления. Досега основната насока на следствието беше \"рекет\".   Междувременно във Facebook започна да набира популярност на страница с името \"Извън Закона\". В част от този пост, за който се твърди без никакво сериозно потвърждение, че е дело на Очите, пише следното: \"Искам преди да приключа господа политици и всички вие служители на закона в съда, прокуратурата и МВР да прочетете добре какво съм написал, защото повече може и да не съм послушен и да започна да говоря с имена, за канали на политици, министри, депутати. За наркозависими такива и за всичко каквото се случва в България с неудобните на политиците, мене вече няма какво и как да ме спре, защото е ясно, че сте решили да ме приключите и като човек, но преди да ме приключите и аз ще бъда лош и ще дам доста информация, която съм събирал за вас през годините за връзките ни с нас, пиша нас, защото ние сме лошите бандити, а вие които крадете милиони и ни търсите да ви вършим мръсната работа винаги трябва да сте чисти и да не ви закача никой.\r\nНека не забравяме, че аз съм един от малкото оцелели от самото начало на прехода и съм минал през всички етажи в ерархията на улицата, нека не забравяме също така, че много от нашите приятели умряха, защото бяха неудобни за вас и вашите дела. Имам какво още да напиша, но засега ще спра до тук, защото все още си мисля, че срещу мене нямате нищо, но някой се опитва да ни изчисти от Несебър и Слънчев Бряг, за да стане едноличен лидер в курорта и този някой не е от нашите, господа политици, той е някой от вас.\"  Припомняме, че вчера (5 август) ръководителят на Специализираната прокуратура Иван Гешев обяви, че не го интересуват подробностите за процедурата по екстрадиране на Очите. Прокурорът каза, че било въпрос на комплектоване на документи, но това влезе в противоречие с други негови думи, че Желязков \"едва ли\" щял да иска процес в Турция, на който да се реши екстрадицията му. \"Определено не е страхлив, това му е репутационен плюс”, каза Гешев, като направи намек, че Очите не бил като банкера Цветан Василев, който години наред пребивава в Сърбия. Очите имал такъв бизнес в България, че това налагало личното му присъствие, по думите на прокурора.   ", "date": "2018.08.06", "title": "До 60 дни Митьо Очите трябва да бъде екстрадиран в България, според прокуратурата"}
{"url": "https://www.actualno.com/bgfootball/vijte-sypernicite-na-cska-i-ludogorec-v-sledvashtija-kryg-na-liga-evropa-news_688609.html", "text": "        Лудогорец ще бъде гост в първата среща, която е на 23-и август, а седмица по-късно Марселиньо и компания са домакини на \"Лудогорец Арена\". Това беше възможно най-добрият за българския тим жребий.   Разградчани започват кампанията си в Лига Европа през тази седмица, като се изправя срещу Зрински (Мостар) в третия квалификационен кръг на надпреварата. До там се стигна, след като българският шампион се провали в опита си да атакува Шампионска лига.\r\n\"Орлите\" се провалиха грандиозно срещу унгарския шампион МОЛ Види, след като в двата мача възпитаниците на Пауло Аутори не успяха да вкарат гол и загубиха гостуването си с 0:1, а по този начин отпаднаха сензационно от турнира.      ", "date": "2018.08.06", "title": "Вижте съперниците на ЦСКА и Лудогорец в следващия кръг на Лига Европа"}
{"url": "https://www.actualno.com/asia/ujna-koreja-namali-cenata-na-toka-zaradi-jegi-news_688655.html", "text": "  Президентът на Република Корея Мун Дже Ин разпореди временно намаление на цените за електроенергия на фона на горещините в цялата страна. Това се съобщава от агенция Синхуа, цитирана от БГНЕС.     Временното облекчение на разходите за електроенергия за домакинствата следва да се въведе през август. Същевременно се предоставят допълнителни облекчения за бедните и социалноосигурителните институции.   Мерките бяха взети след като през юли страната беше покосена от непоносими жеги. Температурата в различните региони се колебаеше около 40 градуса по Целзий, а на 1 август въздухът се затопли до 40,7 градуса по Целзий. Това е най-високата температура в страната от 1907 г. насам, съобщи ТАСС. Въпреки това, при тези метеорологични условия много бедни семейства не са оборудвани или избягват да включват климатик, защото се страхуват, че не могат да си плащат сметките за ток.\r\nРъководителят на Република Корея подчерта, че тези мерки трябва да позволят на хората да включат климатиците си, без да се притесняват от сметките за електроенергия.  По-рано бе съобщено, че най-малко 28 души са починали в резултат на интензивната топлина в Република Корея между 20 май и 30 юли. Повече от 2 200 души през този период са получили топлинен удар.   ", "date": "2018.08.06", "title": "Южна Корея намали цената на тока заради жеги"}
{"url": "https://www.actualno.com/society/20-hil-paunda-ot-budjeta-otishli-za-izlojba-na-rashidov-v-london-news_688619.html", "text": "   Това съобщава в.\"Сега\", цитирайки отговор на министъра на културата на въпрос на депутата от БСП .     Оправданието на министерството за разхода е доста любопитно - .   Според отговора на Банов инициативата за изложбата била на \"Галиарди\", а Българския културен институт в Лондон бил съорганизатор. \"Високо ниво на събитието допринася за популяризиране и повишаване на имиджа на българската култура във Великобритания, поради което изложбата е включена в официалната програма на европредседателството\", обяснява министърът.\r\nСпоред ресорния министър лондонската галерия се е задължила да организира и да бъде домакин на откриването на изложбата на 10 юли, да предостави безвъзмездно своите зали за периода на изложбата (до 21 юли), както и кураторски услуги за подготовката на събитието, включително \"изготвянето на мейлинг лист, включващ известни представители на арт средите и на представители на елита на английското общество\". Българският културен институт поел останалите разходи по реклама на изложбата - от Международната конфедерация на арт критиците, принтиране на пет каталога с твърди корици за откриването на изложбата. Институтът е платил и за .  Българската дипломатическа служба също е била впрегната да работи за Вежди Рашидов. Външният министър признава, че с \"оказване на съдействие за популяризиране и привличане на голям брой гости и участие при официалното откриване\". Захариева посочва, че \"пропагандиране на постиженията на българските творци\" е сред функциите й на външен министър.   ", "date": "2018.08.06", "title": "20 хил. паунда от бюджета отишли за изложба на Рашидов в Лондон"}
{"url": "https://www.actualno.com/europe/arestuvaha-bylgarki-zameseni-v-shema-za-prodajba-na-novorodeni-deca-v-gyrcija-news_688656.html", "text": "  Гръцката полиция съобщи, че е арестувала 9 души по подозрения, че ръководят престъпна банда, занимаваща се с продажба на новородени на бездетни двойки, предаде Асошиейтед прес, цитиран от БНР. Сред задържаните са и 4 българки.     В петък членовете на бандата се готвели да продадат на двама агенти под прикритие новородено на 4 дни срещу 18 000 евро. Последвали арести.   Според гръцката полиция, престъпната група е действала най-малко от 8 месеца.\r\nРазследването и арестът са извършени от полицаи от град Халкида. Разследването по случая продължава.  ", "date": "2018.08.06", "title": "Арестуваха българки, замесени в схема за продажба на новородени деца в Гърция"}
{"url": "https://www.actualno.com/balkani/kosovo-e-albanskijat-erusalim-news_688668.html", "text": "  В Албания продължават критиките за косовския държавен глава Хашим Тачи във връзка с неговите искания за „корекция на границата между Косово и Сърбия“. Бившият албански президент Буяр Нишани също се включи в дебата, като заяви, че „Косово е албанският Ерусалим“, предава македонската агенция „Макфакс“, цитирана от ИА \"Фокус\".     Нишани обясни позицията си с това, че всеки албанец е заинтересован от косовския въпрос.   „Когато казвам, че Косово е албанският Ерусалим, имам предвид, че всяка ситуация в Косово е не само важен въпрос за Прищина, но и за всички албанци, където и да живеят“, заяви бившият държавен глава.\r\nАлбанската десница продължава с острите критики по адрес на Тачи, коментира македонската агенция. Освен политиците, с критики излязоха и албанските медии и анализатори, близки до националистите.  ", "date": "2018.08.06", "title": "Косово е албанският Ерусалим"}
{"url": "https://www.actualno.com/america/donald-trymp-vyzstanovi-sankciite-sreshtu-iran-news_688666.html", "text": "  В понеделник президентът на САЩ Доналд Тръмп подписа указа за възобновяване на санкциите срещу Иран, три месеца, след като извади Вашингтон от ядрената сделка с Техеран, като обясни, че целите на Америка са да приложи „максимален икономически натиск“ над Ислямската република, предава американското електронно издание Talking Points Memo, цитирано от ИА \"Фоус\".     В комюнике до медиите, Тръмп обяснява отново, че сделката за замразяване на иранската ядрена програма срещу вдигане на санкциите е „отвратителна, едностранна сделка“, която е оставила много средства на Техеран, за да разпалва конфликти в Близкия Изток.   „Призоваваме всички нации да предприемат подобни мерки, с които да дадат на Иран ясно да разбере, че е поставен пред избор: или да промени заплашителното и дестаблизиращото си поведение и да се реинтегрира в глобалната икономика, или да продължи по пътя на икономическата изолация“, продължи държавният глава.\r\nТой предупреди, че тези, които не искат да прекъснат икономическите си връзки с Техеран „рискуват тежки последствия“, предвидени във възобновените санкции.  По думите на държавния секретар Майк Помпео, санкциите срещу Иран ще се прилагат стриктно и ще останат, докато иранското правителство не промени курса си радикално.   В разговор с журналистите, докато пътуваше за Югоизточна Азия в понеделник, Помпео обясни, че възобновяването на санкциите е важен стълб в американската политика спрямо Иран. Той заяви, че администрацията на Тръмп е отворена за разговори за преодоляване на санкциите, но това ще „изисква огромна промяна“ от Техеран.\r\n„Надяваме се, че можем да намерим начин да продължим напред, но това ще изиска огромна промяна от страна на иранския режим“, заяви той в неделя. „Трябва да се държат като нормална страна. Това е искането. Много е просто.    От своя страна, външните министри на европейските страни подчертаха в понеделник, че „съжаляват много“ за възобновяването на американските санкции.   В съобщение от Върховният представител на ЕС по външните работи и политиката на сигурност Федерика Могерини и външните министри на Франция, Германия и Велкиборитания се настоява, че ядрената сделка от 2015 година „работи и изпълнява целите си“ да ограничава ядрената програма на Техеран. Дипломатите обясняват още, че споразумението е „решаващо за сигурността на Европа, региона и целия свят“.\r\nВисокопоставен служител в администрацията пък подчерта в понеделник, че САЩ „не са особено разтревожени“ от опитите на ЕС да защити европейските фирми от възобновяването на санкциите. Той е пожелал да остане неназован.   ", "date": "2018.08.06", "title": "Доналд Тръмп възстанови санкциите срещу Иран"}
{"url": "https://www.actualno.com/europe/moshtna-eksplozija-do-letishteto-v-bolonja-video-news_688626.html", "text": "        По данни на изданието Il Resto del Carlino експлозията се е чула на автомагистралата след катастрофа с участието на камион. Потребители в интернет споделят снимки и видео, в които се виждат огромни стълбове дим и огън. Някои уточняват, че инцидентът е  станал на магистрала.\r\nВестник Metro пише, че инцидентът е свързан с катастрофа.\r\nПо данни на Rainews24 в резултат на взрива има пострадали. На място са изпратени линейки, пожарни и хеликоптер. Движението по магистралата в северно-западното предградие на Болоня е блокирано в двете посоки. Няма щети по летището, всички служби работят по график.  Официално съобщение на полицията в Болоня гласи: \"Поради злополука по магистралата имаше експлозия, довела до пожар\". Това засега изключва съмненията за терористични действия. , пише Express.co.   Пътища в района са затворени и в момента няма подробности за жертвите.       ", "date": "2018.08.06", "title": "Мощна експлозия до летището в Болоня (ВИДЕО)"}
{"url": "https://www.actualno.com/yambol/podmenjat-avtobusnija-park-na-gradskija-transport-v-jambol-news_688620.html", "text": "  На пресконференция на 7 август, ще бъде бъдат дадени подробности по предстоящата цялостна подмяна на автобусния парк на градския транспорт в Ямбол. Това съобщиха от пресцентъра на Община Ямбол.     Техническите характеристики на новите коли и ангажиментите по цялостно подобряване качеството на услугата ще бъдат представени на съвместния брифинг от кмета на общината Георги Славов и изпълнителния директор на фирмата-превозвач („Юнион Ивкони“) Георги Атанасов.   Пресконференцията е с начален час 11.00 часа, в зала 2013 в сградата на Община Ямбол. На място ще бъдат представени и пилотни бройки от новите автобуси.", "date": "2018.08.06", "title": "Подменят автобусния парк на градския транспорт в Ямбол"}
{"url": "https://www.actualno.com/politics/peevski-deklarira-37-mln-leva-divident-ot-tutun-a-v-banka-4-mln-leva-3-mln-dolara-300-hil-evro-news_688628.html", "text": "   - това е като имущество депутатът от ДПС , показват на лицата, заемащи публични длъжности към Комисията за противодействие на корупцията и за отнемане на незаконно придобитото имущество (КПКОНПИ).     Пеевски има и малко под отчисления от трудови възнаграждения, както и 121 000 акции в БМК (Балкански медии и комуникации) ЕАД, като цената на отчуждаването им е , а едноличен собственик е Живко Дражев Иванов съгласно Търговския регистър. Но най-впечатляващо е положението За сравнение лидерът на ДПС Мустафа Карадайъ е пуснал , в която навсякъде е написал, че няма нищо за деклариране.   Интересен факт е, че депутатът е записал по отношение на притежаваните от него , че са дивидент, а в графата за право на ползване - договор за наем. Автомобилите са Mercedes-и, BMW, Audi и Landrover-и, като всички посочени марки са описани в множествено число, с изключение на BMW-то. Цената под наем на всички тези автомобили е малко под . В това отношение му съперничи лидерът на \"Воля\" - той е шест леки автомобила, по два Mercedes, Audi 8 и Bentli, всичките от които ползва или безвъзмездно, или са му предоставени. Жената на Марешки - Светлана, има над \"налични средства\", а самият той - малко над . В банката Светлана е с четири влога - и над , а Марешки има около , в две сметки. Марешка има да получава и , дадени на заем, но двамата имат да изплащат общо Отделно тя има , най-вече впечатление прави марката VM, която се отнася до бизнеса с горива на семейството, както и е прехвърлила дялове и акции Като източник състоянието си Пеевски е посочил \"продажба на акции и дивиденти, както и продажба на дружествени дялове\". От имотите най-значим е декларирана къща с двор и обща площ от 917 квадратни метра. , от гледна точка \"пари в банката\" Пеевски изглежда по-беден в левове - с почти 2 млн. лева, по-беден е и в долари - с около 1,8 млн. долара, но е малко по-богат в евро - с около 90 000 евро. Като имоти обаче депутатът е напред - през миналата година беше декларирал 2 апартамента и 1 къща с двор.  За сравнение премиерът е далеч по-скромен в декларацията си. от , която е от \"заплата, обезщетение за неизползван отпуск и спестявания от предходни години\". Спрямо миналата година обаче това е напредък - при това двойно. А дясната ръка на Борисов - , малко над в брой - от трудови доходи, две банкови сметки с по , едната от които е на жена му Василена.   Президентът също изглежда малко по-напред с материала спрямо 2016 година.  в наличност от заплата, спрямо 4000 лева в предишната си декларация и в банка. Радев има и кредитна карта с лимит 10 000 лева, което беше декларирал и миналата година. Също тогава беше декларирал автомобил Citroen C5. За сравнение вицепрезидентът   в банка и , също в банка, докато съпругът ѝ Андрей Йотов е с малко над в банката, както и с малко над . И Йотова, и Йотов посочват като източник на тези доходи \"заплата и хонорари, декларирани в предходни години\". Отделно Йотова има вложение от малко над 7000 лева в Универсален пенсионен фонд (УПФ)\r\nЛидерът на БСП е \"Акура\" на 10 години, която е записана на мъжа ѝ Митко Нинов. Социалистката е посочила още няколко сметки в банката. В левове тя притежава малко над , а в евро - 56 евро. Всъщност по-голямата част от парите са на името на мъжа ѝ. Самата тя притежава и 36 евро, докато мъжът ѝ е с и 20 евро.    Единствената собственост, която \"пазителят\" на парламентарната група на \"Обединени патриоти\" , е 75% дялово участие в \"Галерия Стил ООД\". Сидеров е съдружник там със Светлин Гугов, като отвори галерия през миналата година - на \"Граф Игнатиев\" 31, като самата галерия се казва \"Стил\".   Вицепремиерът  над , които са му налични от заплата, освен това има влог от , също от заплата. Дивидентите от \"Скат\" са му на стойност . \r\nТретият \"патриот\" - вицепремиерът , два апартамента в София, единият от които е на жена му, а лидерът на ВМРО е прехвърлил и трети апартамент, за почти , за да купи двата притежавани сега от него и съпругата му апартаменти - за . Наличните му пари са , на жена му Росица парите в брой са . Има и депозит от 11 200 лева, има обаче и - заедно с жена си (всеки от двамата по 35 хил. лева) към \"Софметал 07\" ЕООД, чийто едноличен собственик на капитала е Димитър Немски. Каракачанов е декларирал и застраховка за .\r\nОбщо 148 са лицата, неподали или подали в извън законоустановения срок съответните декларации, като от тях 22-ма кметове, заместник-кметове, председатели на общински съвети и главни архитекти на общини и райони, а 69 лица са управители и изпълнителни директори на лечебни заведения за болнична помощ и други задължени по закона лица, казват от Комисията за противодействие на корупцията и за отнемане на незаконно придобитото имущество. Декларациите засягат периода от 1 януари до 31 юли 2018 г. от лица, заемащи висши публични длъжности.", "date": "2018.08.06", "title": "Пеевски декларира 37 млн. лева дивидент от тютюн, а в банка - 4 млн. лева, 3 млн. долара, 300 хил. евро"}
{"url": "https://www.actualno.com/society/manolova-prizova-da-se-spre-unizitelnoto-otnoshenie-kym-zadyrjanite-v-sofijskija-zatvor-news_688595.html", "text": "        Това е основен акцент от препоръките в доклада на Националния превантивен механизъм към омбудсмана след проверки в два ареста в София, както и в софийския затвор, извършени в края на юни.   В доклада се посочва, че ежедневно в двата ареста, само при извеждане на разходка, на над 300 души се поставят белезници.  Конвоирането на отстранения кмет на столичния кв. „Младост“ Десислава Иванчевa с белезници на краката до Ендокринологията, според доклада е показателен относно нарушаване правата на човека в местата за лишаване от свобода.", "date": "2018.08.06", "title": "Манолова призова да се спре унизителното отношение към задържаните в Софийския затвор"}
{"url": "https://www.actualno.com/society/valeri-jordanov-e-novijat-zamestnik-predsedatel-na-dazd-news_688638.html", "text": "        Йорданов е с образователна степен магистър. Като директор на Столичната дирекция на вътрешните работи извършва административно управление и контрол на служителите в детските педагогически стаи, активно взаимодейства с ДАЗД, АСП, неправителствени и обществени организации, работещи за и с деца. В този период в СДВР е изградено и специализирано помещение за работа с деца, жертви на престъпления – „синя стая“.   В качеството му на на кмет на район „Витоша“ на Столична община (2013-2015 г.) и като орган по закрила, реализира дейности и мерки за гарантиране на правата на децата – създаване на подкрепяща среда и условия за социално включване. Председател е на Местната комисия за борба срещу противообществените прояви на малолетни и непълнолетни.\r\nДо назначаването му за зам.-председател е главен секретар на Държавната агенция за бежанците. В неговите правомощия е административното управление на Дирекция „Социална дейност и адаптация“, която прилага специални грижи за непридружените малолетни и непълнолетни чужденци, търсещи международна закрила, и осъществява, съвместно с Регионалните управления по образованието, насочване на тези деца към държавните и общинските училища в Република България.  Председателят на ДАЗД д-р Елеонора Лилова връчи почетен плакет и благодари на досегашния зам.-председател д-р Валентин Димитров за работата му в областта на закрилата на детето и изрази надеждата си, че и в бъдеще ще продължи да сътрудничи по теми, свързани с опазване на интересите на децата и грижите за тях.   ", "date": "2018.08.06", "title": "Валери Йорданов е новият заместник-председател на ДАЗД"}
{"url": "https://www.actualno.com/crime/benchev-podade-ostavka-bil-dalechen-poznat-s-mitio-ochite-news_688639.html", "text": "  „Това, което се тиражира по медиите, не е вярно. Просто така се случи, че попаднах на неудобно място с неудобни хора”. Това заяви пред \"Нова телевизия\" заместник-председателят на Общинския съвет в Община Бургас Бенчо Бенчев.     Общо 7 българи бяха задържани миналата седмица в Истанбул с Димитър Желязков-Митьо Очите. И седемте вече са на свобода. Сред тях бяха Бенчо Бенчев, както и ексдепутатът от ДПС Несрин Узун. До момента не са обвиняеми.   Издирваният с Червена бюлетина Димитър Желязков стигнал до Истанбул с колата на Бенчев и се настанил в стая на негово име.\r\n„Далечни познати сме. Нямам двойно счетоводство. Нищо незаконно не съм направил”, заяви Бенчев, който междувременно подаде оставка от поста си в Общинския съвет.  Несрин Узун пък каза, че няма да дава изявления и всичко, което се пише за него, е силно преувеличено.   „Към този час няма повдигнати обвинения, тепърва прокуратурата в Бургас започва досъдебно производство за лично укривателство”, заяви Румяна Арнаудова, говорител на главния прокурор.", "date": "2018.08.06", "title": "Бенчев подаде оставка, бил далечен познат с Митьо Очите"}
{"url": "https://www.actualno.com/society/novata-deputatska-zala-se-oskypi-s-okolo-300-hil-lv-news_688612.html", "text": "        Очакваните допълнителни разходи са около 255 хил. лева без ДДС, а дейностите ще бъдат извършени от изпълнителя на проекта \"НС ГРУП\" ДЗЗД, става ясно от процедура по договаряне по Закона за обществените поръчки, публикувана на сайта на парламента.   За преустройството на зала \"Света София\" пари отпусна вторият кабинет на , като се очакваше цената на ремонта да бъде Първоначалната идея бе в новата зала да се провеждат събитията от българското европредседателство, но тя пропадна, защото заради Brexit то започна шест месеца по-рано.\r\nНовата пленарна зала ще разполага с 270 места и не може да бъде използвана за заседания на Велико народно събрание, ако бъде свикано такова. Те ще бъдат разположени на 12 амфитеатрални реда, денивелацията между които е 1.7 метра.  Ръководството на парламента ще стои на президиум, а до него ще има места за Министерския съвет, президента, вицепрезидента и патриарха. Предвидени са 100 места за гости и места за журналисти. Таванът на залата ще бъде стъклен, а ширината на депутатските банки - 90 см.   ", "date": "2018.08.06", "title": "Новата депутатска зала се оскъпи с около 300 хил. лв."}
{"url": "https://www.actualno.com/crime/momcheta-na-13-i-15-godini-otkradnaha-i-katastrofiraha-s-avtomobil-news_688610.html", "text": "        Това съобщиха от пресцентъра на МВР. Издирвателните действия започнали след подадени сигнали за извършените престъпления.   В хода на проверките било изяснено, че в полунощ на 3 август момчетата, които са на 13 и 15 години, взломили машина за кафе на ул. “Републиканска“ в Кърджали и се сдобили със 70 лева. На паркинг на ул. “Булаир“ те забелязали лек автомобил „Мерцедес“ с ключове на таблото и подкарали колата, с която катастрофирали в района на пазара и я изоставили.\r\nНа малолетния и непълнолетния е оказана полицейска закрила за срок до 48 часа в полицейското управление в Кърджали. По случаите са образувани досъдебни производства и работата продължават разследващи полицаи.  ", "date": "2018.08.06", "title": "Момчета на 13 и 15 години откраднаха и катастрофираха с автомобил"}
{"url": "https://www.actualno.com/europe/rusija-e-naj-golemijat-investitor-na-zapadnite-balkani-news_688616.html", "text": "  Западните Балкани могат да станат алтернативна локация за преки чуждестранни инвестиции, съобщи Виенският институт за международни изследвания (WIIW) в доклад, посочвайки, че причините за това са недостатъчно използваната работна сила и подобрената инфраструктура.     В доклада на WIIW за регионален бизнес се казва, че притокът на преки чуждестранни инвестиции през 2018 г. е под влияние на глобални фактори като санкциите към Русия, американските ходове, Брекзит, цифровизацията.   Според данните на централните банки в региона, най-големият инвеститор за период от пет години в региона е Русия, следвана от Австрия и Норвегия, съобщи МИА, цитирана от БГНЕС. \r\nСловения е привлякла най-голям дял от инвестициите, като в нея съседна Австрия страна е инвестирала 16,4 милиарда евро за период от пет години. В същото време през деветгодишния период 2005-2013 г. Австрия е най-големият инвеститор в Сърбия с 2,3 милиарда евро. Тази държава е най-големият инвеститор и в Босна и Херцеговина, където от 1994 г. до края на 2016 г. е инвестирала 1,2 милиарда евро.  В периода от 2014 г. до април 2018 г. Холандия е най-големият инвеститор в Хърватия с 3,35 млрд. евро.   Русия е най-големият инвеститор в Черна гора с общо 426 млн. евро в инвестиции. Швейцария е водещ инвеститор в Албания (1,08 милиарда евро) за петгодишен период, се казва в доклада на SEEbiz.\r\nВ Косово Германия е най-големият инвеститор с 436 милиона евро.    ", "date": "2018.08.06", "title": "Русия е най-големият инвеститор на Западните Балкани"}
{"url": "https://www.actualno.com/society/veche-shte-poluchavame-telefonnija-nomer-na-dejurnata-linija-v-mvnr-pri-pytuvane-v-chujbina-news_688607.html", "text": "  Всеки български гражданин, притежаващ  СИМ карта на български мобилен  оператор, при влизане на територията на чужда държава ще получава от утре (7 август) кратко текстово съобщение с информация за номера на денонощната дежурна телефонна линия в МВнР (+359 2 948 24 04), на която може да потърси помощ в случай на извънредна ситуация, информират от Външно министерство.     Съобщението ще бъде получавано веднага щом абонатът попадне в роуминг. Така телефонът за спешни случаи на МВнР ще е подръка в паметта на телефона на всеки гражданин зад граница.   Към тази инициатива на Министерството на външните работи с готовност се присъединиха трите национални мобилни оператора - А1, VIVACOM и Telenor - в знак на подкрепа към усилията ни за подобряване на административното обслужване и по-ефективна защита на българските граждани в чужбина.\r\nМобилните оператори предоставят получаването на съобщението безплатно за гражданите, като услугата не е свързана с разходи от държавния бюджет. При повикване на денонощната дежурна телефонна линия в МВнР (+359 2 948 24 04), разговорът ще бъде таксуван според тарифния план на  абоната.  Заместник министър-председателят по правосъдната реформа и министър на външните работи Екатерина Захариева благодари на мобилните оператори, които се включиха в реализацията на този проект, свързан с грижата за информираността и  сигурността на българските граждани, пътуващи в чужбина. Тя подчерта, че    Министерството на външните работи продължава работа по още проекти, които ще улеснят досега с администрацията на нашите сънародници в чужбина.   Заплахите за сигурността в съвременния свят, свързани с природни бедствия, възникване на военни конфликти, терористични актове, политически размирици, безредици, бунтове и други,  които често засягат и български граждани, изискват оказването на специализирана помощ и често незабавна реакция от страна на българските институции.\r\nВ зависимост от характера на кризата, Министерството на външните работи координира усилията за оказване на помощ на български граждани с различни национални и чужди институции и ведомства, допълват още от МВнР.    ", "date": "2018.08.06", "title": "Вече ще получаваме телефонния номер на дежурната линия в МВнР при пътуване в чужбина"}
{"url": "https://www.actualno.com/crime/pusnaha-ot-aresta-hvanatite-s-mitio-ochite-bencho-benchev-i-nesrin-uzun-news_688560.html", "text": "  Общинският съветник от БСП в Бургас Бенчо Бенчев и бившият депутат от ДПС Несрин Узун засега остават без обвинения за участие в организирана престъпна група. Това съобщиха от Специализираната прокуратура, цитирани от .     Те и другите четирима, които бяха задържани в Истанбул, заедно с Димитър Желязков – Митьо Очите, са освободени от ареста на бургаската полиция.   Бенчо Бенчев и останалите са били разпитани като свидетели по досъдебното производство за организираната престъпна група. Но вече е образувано ново разследване – за лично укривателство. Специализираната прокуратура в София е събрала достатъчно доказателства за това престъпление, но то е от компетентността на районните прокурори в Бургас. Така че те трябва да решат дали Бенчо Бенчев и останалите ще бъдат обвинени.\r\nПо-рано в ефира на \"Тази сутрин\" общинският съветник от БСП в Бургас Чанко Мирчев обяви, че Бенчев е дарил на местната структура на БСП в Бургас по време на последната изборна кампания няколко десетки хиляди лева. Той посочи, че сумата е между 20 и 50 хиляди лева, а не стотици хиляди, за каквито пари се говореше преди това.  Припомняме, че Димитър Желязков беше задържан в истанбулски хотел, а по-рано през седмицата 19, сочени за негови приближени, бяха заловени в Бургаско в хода на операция срещу организирана престъпна група за рекет и наркоразпространение.   Снощи на летището в София е задържан един от тримата, които бяха обвинени задочно, за участие в организираната престъпна група веднага след акцията. Той е пристигнал в страната с полет от Испания. Общинският съветник втори мандат в Несебър Пейо Янков все още е в неизвестност.", "date": "2018.08.06", "title": "Пуснаха от ареста хванатите с Митьо Очите Бенчо Бенчев и Несрин Узун"}
{"url": "https://www.actualno.com/actualno/garga-garvanu-ochite-ne-vadi-news_688569.html", "text": "  \" \". С тези прочувствени слова в личния си профил във Facebook лидерът на БСП коментира случая \"Бенчо Бенчев\" - общинският съветник от Бургас, който беше арестуван като човек, приближен до Димитър Желязков-Митьо Очите.         Август е, нормално е наред с чупенето на температурни рекорди да има чупене и на тъпомерни постижения. И дори втората дисциплина дърпа по-здраво – лятото е малко хладно, поне в България, което предразполага към силни постижения.\r\nДа видим сега какво НЕ каза Корнелия Честната, която винаги се бори със системата от лъжи, корупция и престъпност. – кои са тези, които ѝ дават такива съвети? Публично да каже, щом ще е честна. – след като на този модел трябва да се сложи край, да погледнем специално кой води БСП в Бургас? Г-н съвсем не е фигура с по-малка популярност от \"Ролс-Ройс\"-а на Бенчо Бенчев. Другарката Нинова защо не вземе отношение за миналото на г-н адвоката като юристконсулт в Царево, при Петко Арнаудов? Интересно и защо преди 10 години беше изпробвана остротата на едни ножове точно по кожата на Мосинов? Нали сега гледаме репутацията? И дали такива като Бенчев и Мосинов са един и двама в червените редици – да питаме ли? Въпроси, въпроси - ако на всички бъде отговорено, на БСП колко членове ще ѝ останат?  Мила другарко – няма как хем лъвица, хем мекица. Всеки с капка мозък в главата отдавна е разбрал – единствените съществени разлики между партиите в парламента са в абревиатурата и в подхода. Едни предпочитат да вожд да разпределя суджуците, други пък я карат на принципа \"аз вожд – индианец който ще\". И в двата случая на данъкоплатците им текат очите!", "date": "2018.08.06", "title": "Гарга гарвану Очите не вади!"}
{"url": "https://www.actualno.com/curious/3-te-zodii-koito-ne-mogat-da-sa-samo-s-edin-partnior-news_688568.html", "text": "        Телците са доста ненаситни в леглото. През целия си живот те са сменяли доста партньори и ако сексът някъде не върви... дим да ги няма. Те са верни, само когато партньорът до тях е звяр в леглото и може да удовлетвори всичките им нужди в секса. В противен случай Телците няма как да бъдат само с един човек. Те нямат нужда от дълъг брак, в който скуката е завладяла животът им, за да се замислят за любовник. Просто им е в кръвта и дори да имат неангажираща връзка само за секс, отново ще си намерят втори човек. Правят си живота интересен, но и си навличат много проблеми. Понеже знаят колко лесно понякога е да бъдеш с двама души едновременно, Телците са много ревниви... по ирония на съдбата.    Всички сме добре запознати с двете лица на Близнаците. Защо си мислите, че в любовта са нещо по-различно? Коварна зодия, особено когато говорим с трети човек. Те не обичат да им се натяква за минали грешки. Рядко споделят бившите си, защото винаги ще трябва да споменат причината за раздялата. А тя е... изневярва. Близнаците често изневеряват, защото са били лъгани в първите си връзки. Точно по тази причина смятат, че ако те първи наранят, няма да бъдат предадени. Логиката е жестока, но такава е и всяка защитна реакция на човек, който е бил нараняван. Никога няма да разберете, ако един Скорпион ви изневерява. Те са доста деликатни и винаги добре заличават следите си. Първият път, в който са опитвали от забранения плод, горчиво са се разкайвали за действията си. Но с времето тръпката и адреналинът са станали по-силни от страха и угризенията. Това е и основната причина Скорпионите да си търсят любовници - заради тръпката. В живота им често липсват успехи и те компенсират и по някакъв начин избиват комплексите си с това, че са желани на две места. Винаги си имайте едно на ум, когато се срещате с неуспял Скорпион. Много е вероятно освен вие, в живота му да има и любовник/любовница, за която може и никога да не разберете.  ", "date": "2018.08.06", "title": "3-те зодии, които не могат да са само с един партньор"}
{"url": "https://www.actualno.com/curious/naj-dobrite-syvmestimosti-mejdu-zodiite-news_688573.html", "text": "  Всяка една сериозна връзка се гради на честност, доверие, отдаденост, общи интереси, компромиси. Когато тези няколко неща присъстват връзката е обречена на успех. Доста хора се доверяват на астрологията и дават шанс на хората, с които си пасват според зодията. Ако все още не сте намерили любовта, въпреки множеството опити, които са се оказали неуспешни, защо да не дадете шанс на астрологията и да опитате още веднъж? Ето и две комбинации от зодии, които си пасват идеално:      – Водолея е много приспособим и той лесно си пасва с отделните зодии. А представителите на зодия Овен за толкова непоследователни и емоционални, че Водолея ще ги разбира перфектно и винаги ще помагат по всевъзможни начини. И в двете зодии бушуват много силни емоции и чувства и това ще им помогне да се разберат добре. И двете зодии имат приключенски дух, обичат да експериментират и никога няма да се отегчат един от друг. Винаги работят в екип и са заедно в трудностите. Овенът е знак, който много често се ядосва и то от нищо, а Водолея много лесно го успокоява. Проблемът при тази комбинация е, че и двете зодии си мислят, че винаги са прави. Не позволяват на никого да ги критикува и рядко приемат съвет от околните. Непременно отстоявайки позицията си, връзката между тях ще има и трудности понякога. Друг пороблем е, че Водолея обича да излиза с шумни компании, да се запознава с нови хора и да купонясва постоянно, а Овена предпочита спокойствието и уюта на дома.    – връзката между тях е много силна. Те се разбират и винаги поставят връзката си над всичко останало. Не са ревниви и определено рядко са склонни към изневяра. Те оценяват най-добрите качества в партньора си. И двете зодии търсят сигурност и силна любов, за това си пасват. Те нямат нужда от купони и шумни компании, достатъчно им е да са заедно, независимо къде. Тяхното семейство е сплотено, щастливо и всичко е префектно подредено в дома им. Те обичат да се глезят, да си купуват нови вещи и да ходят на романтични вечери. Обичат да подаряват подаръци един на друг и са много грижовни. Може да възникне конфликт само, когато Телеца започне да прави нещо по собствения си начин, което представителите на зодия Рак определено не понасят. Любовта и на двата знака е много силна и доста често вечна, за това връзката между тях е много спокойна, скандалите за рядкост и двамата винаги са щастливи и удовлетворени от компанията на другия. – и двата зодиакални знака са много упорити и обичат да постигат нови и нови цели, това ще ги сближи. Те имат нужда от независимостта си и няма да им е проблем да дават свобода на другия. Имат много силна интелектуална връзка и много обичат новите запознанства, което ги събира още повече. И двете зодии обичат приключенията и пътуванията. Представители на тези две зодии много лесно ще си паснат и много бързо ще се опознаят, те са много спонтанни и обичат да се запознават с нови хора.  Водолея има прогресивно мислене и винаги може да даде съвет на зодия Близнаци, които често умуват и се чудят какво да направят. Водолеите са много решителни и винаги постигат целите си, а Близнаците мислят прекалено много какво да направят и те по-скоро за много добри събеседницни. Връзката им е много здрава, защото се подкрепят, имат способността да работят заедно и имат общи интереси и навици. Връзката е хармонична и рядко се срещат скандали, а ако има такива то отшумяват много бързо.   – Те не са спонтанни и първо предпочитат да опознаят другия. Раците се отпускат много трудно пред нови хора, докато Рибите са пълната им противоположност. Рибите обичат да се забавляват и да дават много пари, за удоволствия, докато Раците винаги биха предпочели да си останат вкъщи и да спестят тези пари. При тях доста често има малки спорове. Връзката им би могла да бъде силна и истинска, ако и двете страни правят компромиси. И двете зодии не са склонни към изневяра, много са честни и предани и за нищо на света не биха наранили партньора си. Раците имат постоянната нужда да бъдат глезени, а Рибите обожават да показват обичта си. В тази връзка представителите на зодия Рак често за обгрижвани и ухажвани. Понякога се ограничават да показват своите желания и инат, което в даден момент може да доведе до раздяла. Рибите трябва да са много умерени в контактите с Рак, за да не се натрапят прекалено много и трябва деликатно да се опитат да се сближат с тях. – Комбинацията между тези две зодии е доста интересна и забавна. И двете са огнени знаци, което гарантира съвместимостта им напълно. В тази връзка забавлението е на първо място, а най-важното - имат си огромно доверие. Честите конфликти са породени от желанието на Лъва за повече внимание, което Стрелеца не винаги има желанието да даде. В тези отношения те не зависят един от друг, но стане ли въпрос за семейство, те задължително трябва да се вземат в ръце, защото до сега не са поемали толкова голяма отговорност. Те са доста големи оптимисти, особено по отношение на финансите, което често ги довежда до безпаричие на моменти. Тези силни и огнени знаци си пасват идеално – помагат си, дават си съвети и се радват на успехите на другия, а не си завиждат. Това прави връзката им много силна и здрава и тя трудно би могла да се разпадне заради честите маловажни скандали.    – И двата знака са много практични и премислят нещата, за да ги направят по точния начин. Те са здраво стъпили на земята и винаги знаят какво точно искат да постигнат. Много силни земни знаци между, които определено може да се породи любов. Те са много честни и не са склонни да изневеряват. Доста често между тези две зодии има търкания, но уважават изборите и хобитата на половинката си и не се опитват да се променят по никакъв начин. Караници между тях естествено съществуват, но те са незначителни и няма как да ги разделят.     -Двата знака си пасват идеално, защото си помагат в постигането на целите, въздушни знаци са, което гарантира тяхната интелектуална съвместимост. И Везните, и Близнаците биха предпочели да си замълчат пред това да влязат в спор или да се скарат с някого, което е причина в тази връзка да няма чести скандали. Ако си изградят начин на живот и правила, които да изпълняват, връзката им ще се запази дълго време. – и двете зодии са затворени в себе си, много трудно показват емоциите си и рядко допускат хора до себе си. Точно заради това се разбират и въпреки малко трудното начало, връзката им е много силна. И за двете зодии на първо място е семейството. Те си имат доверие, но въпреки това са прекалено ревниви, което често води до скандали, а понякога и до раздяла. Доста често бурните емоции, които изпитват, им пречат да взимат разумни решения. Ако правят компромиси и си дадат един на друг, връзката им може да издържи доста дълго време и да е базирана на истински чувства. – Има много силно разбирателство в тази връзка. И двата знака дават свобода на половинката си и не се ограничават по никакъв начин. Те не позволяват на никакви проблеми и пречки да ги спрат да бъдат заедно. Когато стане въпрос за семейство, нещата стават една идея по-сложни, но и това за тях не е достатъчно голям проблем, за да се стигне до раздяла. Въпреки че и двете зодии са родени лидери във връзката им никой от двамата не се бори за лидерството, а взимат решенията заедно, без да пренебрегват нечие мнение.    – Тези две зодии определено много си отиват. Те са много любвеобвилни един към друг и често показват любовта си и на публични места. Отношенията  между тези два зодиакални знака обикновено са сериозни и те доста прибързват с плановете за семейство и общо бъдеще. Не са любители на купоните, дори биха предпочели да си стоят у дома, пред това да излязат да се забавляват. Те обичат да си подаряват и да приемат подаръци, защото  двете зодии са земни и много обичат материалните неща. Връзката им може да е малко по-скучна, но в нея доста рядко се стига до скандали и спорове.   ", "date": "2018.08.06", "title": "Най-добрите съвместимости между зодиите"}
{"url": "https://www.actualno.com/crime/instruktor-prashtal-drugi-hora-na-shofiorski-izpiti-vmesto-kursistite-si-news_688636.html", "text": "  Престъпна схема за придобиване на шофьорски книжки разкриха от сектор ”Икономическа полиция” при ОДМВР - Бургас. Оказва се, че книжки са вземали курсанти, които дори не са явявали лично на изпитите.     Организатор на схемата е 62 годишния Красимир Н. от Бургас - инструктор с частна школа, който използвал трети лица за да се явяват вместо негови курсанти на теоретичните и практически изпити за придобиване на правоспособност за управление на МПС от категория „В“, съобщиха от МВР. Констатирано е, че само за няколко месеца през 2018 г. инструктора Красимир Н организирал няколко човека, които се явявали вместо девет негови „курсанти”, обучавани по данни от „Автомобилна администрация” в неговата частна школа. Установени и задържани са лица, явявали се вместо курсантите на организатора на схемата, както и лицата, поръчали на Красимир Н. въпросната „услуга”.   Инструкторът е задържан, извършено е претърсване на жилището му и ползвания от него автомобил – „Ауди”, с бургаска регистрация.\r\nУстановено е, че явяването на фалшивите курсанти е организирано, чрез използването на фалшиви лични карт, в които са посочени реалните данни на лицата, желаещи да придобият свидетелство за правоуправление, но с подменени снимка на третите лица, които се явяват вместо тях.  Организаторът на схемата е задържан за 72 часа, като след изтичането им, му е наложена мярка „постоянно задържане под стража”.   ", "date": "2018.08.06", "title": "Инструктор пращал други хора на шофьорски изпити вместо курсистите си"}
{"url": "https://www.actualno.com/healthy/kryvodaritelska-akcija-za-postradal-lekar-organizira-umbalsm-n-i-pirogov-news_688556.html", "text": "  УМБАЛСМ \"Н. И. Пирогов\" организира кръводарителска акция. Поводът е наскоро настъпилият злополучен инцидент с лекар, която постъпи в изключително тежко състояние след падане от висок етаж в София. Това съобщиха от пресцентъра на болничното заведение. Необходимостта от кръв и кръвни биопродукти, както за нея, така и за други пациенти на болницата е ежедневна, а      Инициативата е на служители от универстската спешна болница. Осъществява се с подкрепата на директора на болница \"Пирогов\" и директора на НЦТХ.   Всеки, който желае, може да се присъедини към пироговските медици и да дари кръв днес, 6 август,  от 17.00 до 19.00 часа в зала \"проф. Емил Таков\" (рапортна зала на травматологичния комплекс), 2-ри етаж в УМБАЛСМ \"Н. И. Пирогов\".\r\nКръводарителите трябва да са клинично здрави, да не са приели лекарства в деня на кръводаряване, да не са дарявали кръв през последните 3 месеца и задължително да носят в себе си документ за самоличност.  Дарете кръв, спасете живот!   ", "date": "2018.08.06", "title": "Кръводарителска акция за пострадал лекар организира УМБАЛСМ \"Н. И. Пирогов\" "}
{"url": "https://www.actualno.com/burgas/obnovjavat-i-poslednata-neobnovena-detska-gradina-v-obshtina-burgas-news_688564.html", "text": "  Усилени ремонтни дейности вървят в детската градина в бургаското село Равнец. Заместник-кметът по образование Йорданка Ананиева провери на място с какво качество и темпо се изпълняват строителните работи.     Обновяването е насочено към подобряване на инфраструктурата и енергийната ефективност на сградата на детското заведение. Лицето на градината вече е напълно преобразено с поставената фасадна топлоизолация. Предстои това да се случи и с гърба на постройката. Старата и амортизирана дървена дограма се подменя с нови ПВЦ профили и стъклопакети. Ремонт се извършва и на покрива, който ще бъде покрит с нова хидро- и топлоизолация.   Старият нафтов котел е демонтиран и негово място се полага съвременна енергоспестяваща отоплителна инсталация, която ще използва дървени пелети. Процесът на работа ще бъде напълно автоматизиран, за още по-голяма ефективност на новата система. Топла вода за битови нужди ще се осигурява както от новата парна инсталация, така и от възобновяем източник на енергия, което допълнително ще понижи сметките за ток от досега използваните електрически бойлери.\r\nДГ \"Теменуга\" в Равнец е последната несанирана градина на територията на община Бургас. Ремонтът й ще доведе до по-добра социална инфраструктура и съвременни условия за обучение в детското заведение, което е посещавано от близо 70 деца.  Със санирането на градината в Равнец и изграждането на новата сграда на детското заведение в квартал Черно море Община Бургас ще разполага с нови, модерни и напълно реновирани детски градини и ясли.   Ремонтните дейности в детската градина в Равнец се изпълнява по Проект \"Красива България\" на Министерство на труда и социалната политика по: Мярка 02 - \"ПОДОБРЯВАНЕ НА СОЦИАЛНАТА ИНФРАСТРУКТУРА\".", "date": "2018.08.06", "title": "Обновяват и последната необновена детска градина в община Бургас "}
{"url": "https://www.actualno.com/crime/nemska-turistka-se-udavi-kraj-sozopol-news_688565.html", "text": "  Тялото на 29-годишна немска туристка е открито в района на централния плаж край Созопол. Това съобщиха от ОДМВР – Бургас.     Сигналът е подаден на 3 август около 20:34 часа в Районно управление – Созопол. Съобщено е за инцидент в района на централния созополски плаж, при който в морето започнала да се дави жена. Тялото ѝ е извадено на брега, но дошлият на място медицински екип констатирал настъпването на смъртта.   Установено е, че жената е пристигнала в България на 2 август и отседнала в Созопол.\r\nТрупът на германката е откаран за аутопсия в отделение „Съдебна медицина“ при УМБАЛ – Бургас.  ", "date": "2018.08.06", "title": "Немска туристка се удави край Созопол"}
{"url": "https://www.actualno.com/politics/benchev-ne-e-pravil-darenija-na-partijata-kategorichni-ot-bsp-news_688625.html", "text": "        Припомняме, че по-рано днес (6 август) колегата на Бенчев в Общинския съвет в Бургас – Чанко Мирчев заяви, че задържаният с Очите общинар е дарил няколко десетки хиляди лева и на местната структура на БСП в Бургас по време на последната изборна кампания.   \"По повод информацията за постъпили дарения от Бенчо Бенчев в кампании на БСП, заявяваме че същият не е правил такива на партията\", се казва в съобщение на сайта на социалистите.\r\nСпоред него по решение на общинските съветници от БСП в Бургас, групата събира по 70 лв., месечно, за дейността си. \"Други финансови взаимоотношения БСП няма с Бенчев\", категорични са \"червените\".  ", "date": "2018.08.06", "title": "Бенчев не е правил дарения на партията, категорични от БСП"}
{"url": "https://www.actualno.com/society/vandali-otkradnaha-plastikata-ot-pametnika-na-pepa-nikolova-news_688567.html", "text": "  Откраднаха пластиката от паметника на Пепа Николова от Централните софийски гробища. За грозната случка разказа дъщерята на актрисата - Александра Сърчаджиева.     \"Бясна съм ! Гневна съм! Изключително наранена! Днес отидох на гроба на майка ми! И видях ТОВА! Пластиката, която Георги Чапкънов направи за нея , когато тя почина е открадната! Изкъртена по най - безобразен начин!!!! Това е поругаване ! Гнусно е ! И не мога да си представя какъв изрод трябва да си , за да направиш ТОВА!!!!\", написа Алекс в профила си във facebook.   \"Когато майка ми почина исках да поставя пластика, но каменоделците тогава ми искаха между 6000 и 10 000 лева, а аз не съм дъщеря на Рокфелер. Случайно видях Георги Чапкънов в театъра и го помолих да намери човек, който да ми даде по-разумна цена, защото той познава много скулптури, които работят с камък, а и защото нямах възможност да отделя такива средства. Все пак бях на 22 години тогава. Чапкънов сам ми предложи да направи безвъзмездно пластика за майка ми име попита дали може да я направи така, както той вижда Пепа\", разказа за БГНЕС Сърчаджиева.\r\nTя споделя, че ще пусне жалба в администрацията на гробищния парк.     ", "date": "2018.08.06", "title": "Вандали откраднаха пластиката от паметника на Пепа Николова "}
{"url": "https://www.actualno.com/blagoevgrad/panihida-v-bansko-za-godishninata-ot-ilindensko-preobrajenskoto-vystanie-news_688580.html", "text": "  С отслужване на панихида в черквата „Света Троица” в Банско бе дадено началото на тържественото честване на 115-та годишнина от Илинденско-Преображенското въстание, съобщиха от Общината.     Десетки жители и гости на планинския град се стекоха, за да засвидетелстват своя респект към събитията от Илинденско-Преображенското въстание. Гости на кмета Георги Икономов бяха евродепутатите Андрей Новаков и Ангел Джамбазки, народните представители Александър Мацурев, Даниела Савеклиева, д-р Емил Тончев и Атанас Стоянов, както и заместник-областния управител Иван Стоянов. В знак на признателност, те положиха венци и цветя пред паметника „Банско помни героите”, а домакинът Георги Икономов напомни в речта си героичността и трагизма в онези дни, когато над 200 села са опожарени, хиляди четници са убити, още толкова мирни граждани – изклани и изгорени живи, а над 30 000 бягат в България. „Нека не забравяме, че цената, която българския народ от Македония и Одринска Тракия заплаща за своята свобода, е висока. Нека не забравяме, че въпреки потушаването му, Илинденско-Преображенското въстание е върхът на освободителните движения в днешна Южна България. След него Македонският въпрос влиза трайно в дневния ред на европейската дипломация” каза той.   По традиция честванията продължиха със събор в местността „Пещерите”. За доброто настроение на присъстващите се погрижиха фолклорните изпълнители Магдалена Балабанова и Янко Неделчев. А под акомпанимента на фолклорните групи към читалище „Никола Вапцаров” – гр. Банско, кръшни хора се извиха на планинската поляна.    ", "date": "2018.08.06", "title": "Панихида в Банско за годишнината от Илинденско-Преображенското въстание"}
{"url": "https://www.actualno.com/showbusiness/demi-lovato-s-obryshtenie-sled-svryhdozata-news_688557.html", "text": "  Американската певица Деми Ловато проговори за пръв път, след като заради свръхдоза хероин. Тя бе била намерена в безсъзнание в дома си в Лос Анджелис в края на миналия месец.     Изпълнителката публикува обръщение в профила си в социална мрежа Instagram, в което помоли за необходимото време, за да се възстанови подобаващо необезпокоявана.   \"Винаги съм била откровена за пътя на пристрастяването си. Това, което научих е, че тази болест не е нещо, което може да изчезне или да избледнее с времето. Тя е нещо, което трябва да продължа да преодолявам и все още не съм го направила\", започва изявлението си Деми.\r\nИскам да благодаря на Господ, че съм добре и съм жива. На моите почитатели - благодаря за цялата любов и подкрепа, която получих. Вашите позитивни мисли и молитви ми помогнаха да премина през този труден период\", пише още певицата.  Тя благодари и на семейството си, приятелите си, екипа си и служителите на медицинския център, в който бе настанена.   \"Сега се нуждая от време, за да се излекувам и да се съсредоточа върху това да остана трезва и по пътя към възстановяването. Любовта, която всички ми показахте, никога няма да бъде забравена и очаквам с нетърпение деня, в който мога да кажа, че преминах от другата страна. Ще продължа да се боря\", завършва Деми.\r\nДеми, която е сред най-талантливите млади певици в момента, от години се бори със зависимостта си към наркотици и алкохол. Влизала е в специализирани клиники и дори е участвала в кампании срещу дрогата, но явно самата тя все още не може да се пребори с пороците си. Звездата описа битката си с вредните субстанции и в сигъла \"Sober\", който бе пуснат миналия месец. В текста тя признава, че отново се върнала към алкохола.       ", "date": "2018.08.06", "title": "Деми Ловато с обръщение след свръхдозата"}
{"url": "https://www.actualno.com/crime/62-godishen-cheshki-turist-se-udavi-kraj-kiten-news_688570.html", "text": "  Тяло на чешки турист е открито в морето край плаж „Атлиман“ в Китен. Това съобщиха от ОДМВР – Бургас.     Сигналът е подаден на 3 август около 23:30 часа в Районно управление – Приморско. Съобщено е за инцидент на плаж „Атлиман” в Китен, при който около 23:00 часа в бурното море се удавил 62-годишен чешки турист, пристигнал в България на 25 юли и отседнал в Китен.   Тялото му е изпратено за аутопсия в отделение „Съдебна медицина” при УМБАЛ – Бургас.", "date": "2018.08.06", "title": "62-годишен чешки турист се удави край Китен"}
{"url": "https://www.actualno.com/politics/emanuil-jordanov-grupata-na-mitio-ochite-e-idealen-primer-za-bezhaberieto-na-instituciite-news_688579.html", "text": "  Групата е идеален пример за безхаберието на институциите. Това каза бившият вътрешен министър Емануил Йорданов, коментирайки неутрализираната престъпна група в Бургаско, за чийто ръководител разследващите сочат арестувания в Истанбул Димитър Желязков – Митьо Очите.     \"Сега я разбиват за втори път. Нека си припомним, че Митьо Очите сключи споразумение с прокуратурата преди години за изтърпяване на наказание „лишаване от свобода“. Мисля, че беше в размер на 4 години. Тогава се коментираше как вместо да е в затвора, той е на плажа. Не зная кога точно се води напускането му от затвора, но очевидно след това дейността му не е била контролирана\", допълни Йордано за БГНЕС.   Според него, след излизането от затвора на Димитър Желязков, той е трябвало да бъде наблюдаван съвсем отблизо от органите на реда заради богатата си криминална биография. \"Да не се допуска дейността на групата да се разрасне до такава степен, до каквато се твърди в момента\", аргументира се Емануил Йорданов.\r\nТой коментира и участието в групата на общинския съветник от Бургас Бенчо Бенчев. „Той спада към една категория хора, които сме виждали и предишни години. Едри бизнесмени, които поддържат контакти с представители на всички партии и имат сериозни връзки с тях. В един момент решават, че трябва и пряко да се занимават с политическа дейност, независимо от това на какво ниво – местна власт или парламент. Това е явлението \"полубизнесмен – полуполитик\", който няма някаква ярка политическа украса. Човекът се води от БСП, но в същото време хвали без ограничения Бойко Борисов\", подчерта бившият вътрешен министър.  Според Емануил Йорданов задържаният в Истанбул Димитър Желязков – Митьо Очите е по-добре сам да поиска да бъде върнат в България, за да се изправи пред органите на правосъдието. „Ако му бях адвокат, щях да му препоръчам да поиска да бъде върнат в България, защото така и така ще го върнат. Няма смисъл да губи време в Турция, а предполагам, че условията при нас са по-добри“, допълни още той.   ", "date": "2018.08.06", "title": "Емануил Йорданов: Групата на Митьо Очите е идеален пример за безхаберието на институциите "}
{"url": "https://www.actualno.com/europe/ukrajna-gubi-miliardi-dolari-zaradi-korupcija-po-mitnicite-news_688577.html", "text": "  Постановките при оформяне на документи за стоки на митниците носят загуби за бюджета на Украйна в размер от около 4,8 млрд. долара. Това съобщи германският в. „Зюддойче цайтунг“ въз основа на свое собствено разследване, предаде БГНЕС.     „Това е равно на почти една десета от държавните приходи и е два пъти повече от сумата, която Украйна иска да вземе на заем от Международния валутен фонд, ЕС и Световната банка“, се подчертава в публикацията.   Вестникът разполага с транспортни документи, товарителниците за товари, както и митническите декларации за вноса за последната година. Авторите на разследването твърдят, че стандартната схема на корупцията в митниците изглежда така: при оформянето на документите се променя маркировката, което води до намаляване на митата няколко пъти. Документът описва конкретен пример, на 26 май, когато за доставяне на стоките в Одеса фирма от Днепропетровск декларира 20 тона чадъри и огледала като четки и кашони. Това позволи на доставчика да занижи дължимите плащания към хазната от 17 700 на 4 800 долара.\r\nИзданието твърди, че въз основа на получената документация са регистрирани случаи на корупция във всички 520 митнически учреждения на Украйна. Според вестника представителите на полицията, прокуратурата, както и службата за сигурност на Украйна участват в измамите.  ", "date": "2018.08.06", "title": "Украйна губи милиарди долари заради корупция по митниците"}
{"url": "https://www.actualno.com/crime/20-hil-kysa-cigari-bez-banderol-sa-izzeti-pri-proverka-na-ukrainski-avtobus-v-pomorie-news_688574.html", "text": "   Това съобщиха от полицията в Бургас.     Проверката се е провела на 5 август т.г. около 08.30 часа от служители от сектор \"Икономическа полиция\" при ОДМВР - Бургас съвместно със служители от Районно управление - Поморие.   Те претърсили автобус с украинска регистрация, с водач 54-годишен украински гражданин с инициали Б.М., паркиран на поморийската улица \"Солна\" №1, като намерили и иззели общо 20 000 къса цигари без акцизен бандерол. Б.М. е задържан за срок до 24 часа.\r\nПо случая е образувано досъдебно производство.  ", "date": "2018.08.06", "title": "20 хил. къса цигари без бандерол са иззети при проверка на украински автобус в Поморие"}
{"url": "https://www.actualno.com/cite/pri-bsp-licemerieto-e-mnogo-po-goljamo-tova-e-partija-pylna-s-milioneri-praveshti-se-na-socialisti-news_688522.html", "text": "  Това заяви главният редактор на \"168 часа\" Слави Ангелов в коментар за реакцията на червената партия, след като нейният общински съветник Бенчо Бенчев беше задържан като част от групата на Димитър Желязков-Митьо Очите.     Ангелов беше категоричен пред Нова телевизия - схемата в БСП е някакви съмнително забогатели хора отвреме-навреме да стигат до властта. Той добави, че социалистите отдавна покровителствали т.нар. \"зърнари\" - едри земевладелци, през чийто бизнес минават всякакви пари и то по много.   ", "date": "2018.08.06", "title": "При БСП лицемерието е много по-голямо – това е партия, пълна с милионери, правещи се на социалисти"}
{"url": "https://www.actualno.com/balkani/vlijatelni-zapadni-diplomati-podkrepiha-novoto-ime-na-makedonija-i-zapadnata-perspektiva-news_688515.html", "text": "  Призив в подкрепа на името на Македония и на ориентацията ѝ към ЕС и НАТО отправиха редица западни дипломати, обединени в т.нар. Охридската група. Тя включва лорд Джордж Робъртсън, бивш генерален секретар на НАТО, като неин председател и членове: Карл Билд, бивш специален пратеник на ЕС и ООН за Балканите, Хавиер Солана, бивш генерален секретар на НАТО, Росен Плевнелиев, бивш президент на България, Ален Льо Роа, бивш специален представител на ЕС в Скопие, посланик Волфганг Ишингер, председател на Мюнхенската конференция по сигурността, посланик Робърт Гелбард, бивш специален пратеник на САЩ за Балканите, сър Бърни Уайт Спанер, бивш главнокомандващ на НАТО в Скопие, Деймън Уилсън, изпълнителен вицепрезидент на Атлантическия съвет и Зоран Чичак, външнополитически експерт от Сърбия.     Ето какво казаха в специално изявление дипломатите, цитирани от БГНЕС:   \"                         \"", "date": "2018.08.06", "title": "Влиятелни западни дипломати подкрепиха новото име на Македония и западната ѝ перспектива"}
{"url": "https://www.actualno.com/crime/zashto-bsp-ne-razbrala-che-nein-syvetnik-e-sydrujnik-s-ochite-ne-bil-kazal-news_688521.html", "text": "  Неприятен факт е, че новината се потвърждава – така адвокат Евгений Мосинов, лидер на БСП в Общинския съвет в Бургас коментира случилото се с общинския съветник на \"червените\". Мосинов обаче уточни, че БСП \"отправила покана\" Бенчев да си подаде оставката, което било нормална европейска практика.     Надявам се г-н Бенчев да подаде оставка – ако не го направи, имаме други политически механизми, като изключване на групата, добави бургаският лидер на БСП.    . \"Когато имаме възможност, ще искаме обяснение от г-н Бенчев за служебните му отношения с Митьо Очите, които се оказаха не само служебни\", добави Мосинов.\r\nЯвно поведението и фигурата на г-н Бенчев са многопластови. За нас  ситуацията е изключителна изненадваща, каза Мосинов пред Нова телевизия,  като не забрави да заяви, че . Мосинов обяви и, че \"не може да сме категорични, че той е  само спонсор на БСП\", като даде примери, че Бенчев спонсорирал много  начинания в Община Бургас.      В няколко материала на сайта за журналистически разследвания \"Биволъ\" Мосинов е сочен като свързваща фигура що се отнася до бившия кмет на Царево Петко Арнаудов. По онова време Мосинов е юристконсулт на Община Царево. Припомняме, че заради Арнаудов имаше протести в защита на парк \"Странджа\". , при който одитен доклад на АДВФК за Община Царево от август 2005 година показва 105 нарушения на закона що се отнася до заменки на общински имоти. , заяви директно главният редактор на \"168 часа\" Слави Ангелов, който добави, че е публично известно, че социалистите подкрепят основно т.нар. \"зърнари\" – едри собственици и производители на зърно, през които минават много пари. А генерал Кирил Радев изрази съмнение, че може и да не се стигне до обвинения срещу групата на Митьо Очите. В тази насока Ангелов коментира, че обявената от ръководителя на Специализираната прокуратура Иван Гешев информация, че било намерено \"черно тефтерче\" на Бенчев, в което пишело колко пари се дават на Митьо Очите, не представлява нищо без съответните свидетели, които да потвърдят. Дано този път наистина да има нещо, добави журналистът.      ", "date": "2018.08.06", "title": "Защо БСП не разбрала, че неин съветник е съдружник с Очите - не бил казал"}
{"url": "https://www.actualno.com/business/dyrjaven-analiz-pokaza-masovo-chinovnicite-opleskvat-obshtestveni-porychki-news_688494.html", "text": "  Обществена тайна е, че в много голям процент от случаите обществените поръчки в България са нагласени и предназначени за определен човек. А анализ, публикуван от Министерството на финансите (МФ), потвърждава, че бизнесът с право е възприел хипотезата от първото изречение.      , пише в. \" \". Най-често става въпрос за нарушения, свързани с обявяването на обществените поръчки - формулирането на заданието, процедурните правила и критериите за избор на изпълнител, сочи анализът на МФ за нарушенията при договаряне на парите по различните европрограми през приключилия програмен период. Документът обхваща и 2017 година, тъй като част от одитите по проектите са били приключени тогава.   Проведени са общо 708 проверки по оперативните програми, като в 348 от тях били установени нарушения с финансов ефект, т.е. наложило се е да се орязват средства. Програмата с най-много финансови корекции е \"Околна среда\", следвана от \"Регионално развитие\" и \"Административен капацитет\", показва анализът. Най-малко - 11 на брой, са нарушенията, довели до намаляване на разходите, по програмата \"Техническа помощ\".\r\nЧесто пъти чиновниците поставят условия, които дават предимство на едни, а ограничават други фирми в хода на процедурата. Този тип нарушения са с най-големи финансови последици за бенефициентите на европарите, отчитат от \"Одит на средствата от ЕС\" към МФ. В тази група влизат възложители, които с подбора на критерии за участие на практика елиминират чуждестранните фирми-кандидати.  В някои случаи тръжните комисии, назначени от министерства, агенции и др., изисквали от задгранични участници да доказват опит - например чрез документ за членство в строителна камара, но не признавали сертификати, издадени от камара в друга държава. Засечени били и случаи, в които възложителят изисквал опитът на участниците да е придобит непременно при изпълнение на договори с финансиране от ЕС и дори по определена оперативна програма. Работата при проектирането на дадена пречиствателна станция например е една и съща, независимо дали проектът е със или без евросредства, изтъкват експертите на Владислав Горанов.   В някои от случаите изискванията към фирмите кандидати са толкова неясни, че участниците не знаят какви документи да предоставят на тръжната комисия, а тя пък не е сигурна какви книжа трябва да приеме. Най-често такива затруднения възникват при поръчки, свързани с проектиране, обучение, логистика, ИТ и др. Не са редки и случаите, в които сроковете за запознаване с условията на състезанието и за подаване на оферти са твърде кратки и стесняват кръга на участниците.", "date": "2018.08.06", "title": "Държавен анализ показа - масово чиновниците оплескват обществени поръчки"}
{"url": "https://www.actualno.com/asia/v-razmirni-provincii-protivnici-na-asad-arestuvat-negovi-privyrjenici-news_688514.html", "text": "  Сирийски бунтовници са задържали най-малко 45 души в Североизточна Сирия заради съмнения в подкрепа за сирийския президент Башар Асад, предаде БГНЕС. По време на продължаващата кампания на НФО досега са задържани общо 60 души.     Националният фронт за освобождение (НФО) организира акция в провинциите Хама и Идлиб - последната е една от малкото, които се намират напълно извън контрола на Дамаск.   \"Националният фронт за освобождения стартира кампанията преди седмица… днес е най-активният ден, тъй като бяха арестувани 45 активисти за помирение и кандидати на режима за общинските избори в района\", заяви Адхам Радун, говорител на НФО.\r\nБазираната в Лондон Сирийска обсерватория за човешки права съобщи за \"почти 50\" арестувани заради \"опитите им за помирение със силите на режима\" и заради участието им \"в срещи с разузнавателните служби\". Сирийската обсерватория за човешки права казва, че през последните месеци  провинцията е потънала в хаос и се е превърнала в арена на сблъсъци  между различните бунтовнически групировки.  Около 60% от територията на северозападната провинция Идлиб се контролират от джихадистите от Хаят Тахрир ал Шам, но други значителни бунтовнически организации също отбелязват присъствие.   От началото си през 2011 година, войната в Сирия отне живота на над 350 000 души.", "date": "2018.08.06", "title": "В размирни провинции противници на Асад арестуват негови привърженици"}
{"url": "https://www.actualno.com/prasspress/desislava-v-okovi-news_688578.html", "text": "  Въпросите висят като суджук –     направо белезници от суджуци:\r\nзащо като последния хайдук\r\nИванчева във прангите си куца?  Една жена – към петдесет кила,\r\nзавързана за болнично легло?!    Защо ли като канибалка зла\r\nдори в кенефа ходи под око?!\r\n \r\nЗащо се тези мутренски похвати\r\nи тези всекидневни унижения?!   Защо Темида някой пак я клати\r\nи цапа ѝ лицето с изпражнения?!\r\n \r\nЗа да се знае – тука е така;\r\nне си съгласен – ще гризеш дървото.\r\nТака си слага пранги съвестта\r\nи всичко туй е затова, защото\r\n \r\nгъзът на тая жалка география\r\nе нашата държава с име Мафия!  ", "date": "2018.08.06", "title": "Десислава в окови "}
{"url": "https://www.actualno.com/society/napuskashtite-bylgarija-migranti-sa-poveche-ot-vlizashtite-news_688559.html", "text": "   Статистиката сочи, че през юни и юли полицията е задържала 88 души на изход на държавната граница. За същия период арестуваните на влизане в България са 52, съобщава \"Дневник\".     В последните няколко седмици най-малко са сирийците, които са искали да преминат българските граници. Най-много са иракчаните и афганистанците. Забелязва се тенденция, че тази година повечето мигранти са излизали от страната през българско-румънската граница. Преди това те избираха маршрута през Сърбия.   В края на юли центровете на Държавната агенция за бежанци са пълни 11%, а тези на дирекция \"Миграция\" към МВР - 42%.\r\nВ събота Борисов инспектира състоянието на оградата и охраната по българско-турската граница и след като се похвали, че в страната няма мигранти. Данните на МВР от последните седмици обаче показват, че самите мигранти не искат да остават в страната.  ", "date": "2018.08.06", "title": "Напускащите България мигранти са повече от влизащите"}
{"url": "https://www.actualno.com/asia/namaljavat-rabotnata-sedmica-v-kitaj-news_688513.html", "text": "  Академията за обществени науки на Китай публикува доклад, според който жителите на страната, в стремежа си да преуспеят и да подпомогнат икономическото развитие на държавата, на практика са престанали да си почиват. Учените отправят препоръка до 2030 година работната седмица в страната да стане 4-дневна, а продължителността на почивните дни и официалните празници да се увеличи, съобщи БГНЕС.     В доклада на Академията се отбелязват негативните тенденции служителите често да работят от 9 часа сутринта до 9 часа вечерта шест дни седмично.   Постоянната ангажираност и необходимост от присъствие в офиса са принудили китайците вече да не отделят време за личностно развитие и за общуване с приятели и семейство, което в бъдеще може да доведе до появата на умствени заболявания.\r\nЕкспертите са на мнение, че 36-часовата работна седмица ще доведе до по-висока работна ефективност, а също и до формиране на по-благоприятна среда за щастието на нацията. За повишаване на качеството на живот от най-голяма важност е хората да получат възможност да си почиват.  Учените смятат, че първият етап от прехода към 4-дневна работна седмица би могъл да бъде реализиран в периода 2020-2025 година. За целта е необходимо крупни и средни държавни учреждения, предимно от района на Източен Китай, пилотно да въведат новото работно време.   Китай е една от последните държави, които въведоха 5-дневната работна седмица. Допреди 23 години два поредни работни дни бяха нещо изключително за китайците, а нормата беше 6-дневната работна седмица.\r\nВ доклада се публикуват и резултатите от допитване, според което 40,1% от китайците изобщо не разполагат с годишен платен отпуск. Едва 31,1%, предимно заети в бюджетната сфера, имат реалната възможност ежегодно да ползват платен отпуск.    Общественото мнение в Китай е разделено относно предложението за 4-дневна работна седмица. За мнозина, особено в сферата на обслужването, доходите им зависят от отработеното време и положените усилия и те най-вече споделят максимата, че който не работи не трябва да яде.   \"Работя по 10-12 часа всеки ден. За месеца имам максимум три почивни дни, но това ме устройва. В нашата работа е така: работиш - изкарваш пари, почиваш си — не получаваш нищо. Затова съм на мнение, че подобни идеи за съкращаване на работната седмица не означават нищо. Това се отнася повече до „белите якички“, разказва Ма Цянмей, която работи като масажистка.", "date": "2018.08.06", "title": "Намаляват работната седмица в Китай?"}
{"url": "https://www.actualno.com/crime/sofijanski-tyrsim-cvetan-vasilev-na-400-km-v-belgrad-a-se-hvalim-che-sme-hvanali-ochite-news_688525.html", "text": "  \"Не мога да коментирам в детайли, защото не ги познавам, но за съжаление управлението не бута страната към по-добро развитие. Вече 10 години не могат да доведат до такова доверие, че да влезем в Шенген. Да вземем КТБ - две правителства, на Станишев и на Борисов, наливаха пари... какво сме се хванали с Очите. Това какво ви говори? \" Това коментира бившият служебен министър-председател и кмет на София Стефан Софиянски относно акцията по залавянето на Димитър Желязков-Очите и скандалното участие в случая на общинския съветник от БСП Бенчо Бенчев.      Това показва, че управлението не може да създаде тази спокойна атмосфера, която да доведе до икономически растеж и благоденствие\", каза още Софиянски в интервю за bTV.   Председателят на правната парламентарна комисия Данаил Кирилов изрази надежда разследването на приключи успешно и да се съберат необходимите доказателства и да има адекватни ефективни наказания.\r\nНа въпрос има ли срастване на местната власт с престъпността Кирилов отговори: \"Категорично изключвам проявление на такива обвързаности по отношение на ГЕРБ.\" Попитан , Кирилов каза, че , а е въпрос на разследване и допълни, че \"нашите колеги са водили политическата борба адекватно в рамките на общинския съвет.\"  По думите на съветника на БСП Чанко Мирчев от Общински съвет в Бургас решението на БСП Бургас е да се разграничи от Бенчев и ще бъде поискана неговата оставка.   \"Той е помагал на хората... дай Боже да има повече такива хора, които да са съпричастни към нуждаещите се. Има следствени действия и аз вярвам в българския съд, той ще се произнесе дали е виновен или невинен.  Не е морално да имаш отношения или връзка с криминалния контингент и той като политик трябва да го знае. \", каза още Мирчев.\r\nСпоред общественика Петър Бодуров - \"това са си негови лични неща. Опитвах се повече да му вярвам, защото той действително помагаше на много хора.     Адвокатът на Бенчев Бойчо Боев информира, че на Бенчев не е било разрешено да се обади по телефон: \"Има задържане, което е обжалваемо, нарушават се правата отвсякъде. Според прокурорката е свидетел, защитата се отхвърли отвсякъде и не допускат адвокат. Всички му е законно.\"   ", "date": "2018.08.06", "title": "Софиянски: Търсим Цветан Василев на 400 км в Белград, а се хвалим, че сме хванали Очите"}
{"url": "https://www.actualno.com/curious/stranite-v-koito-edna-nosht-v-bolnicata-e-po-skypa-ot-noshtuvka-v-petzvezden-hotel-news_688540.html", "text": "  Влизането в болница е достатъчно неприятно и тревожно, без да мислим за цената му. В някои държави обаче тя е толкова висока, че надхвърля тази на нощувка в луксозен хотел, пише Travel + Leisure.     Оказва се, че най-високата тарифа за нощ в лечебно заведение е в Монако - цели 3400 долара. За сравнение, средната цена на нощувка в петзвезден хотел там е от порядъка на 500 долара на нощ.\r\nС втория и третия най-скъп престой в болница се отличават Люксембург (около 1800 долара на нощ) и Норвегия (1330 долара на нощ), където петзвезден хотел струва 154 и 327 долара, съответно.                            източник: Expert.bg", "date": "2018.08.06", "title": "Страните, в които една нощ в болницата е по-скъпа от нощувка в петзвезден хотел"}
{"url": "https://www.actualno.com/sofia/biznesmenyt-zaradi-kogoto-ivancheva-e-v-aresta-vyzmuten-zaradi-opitite-tja-da-byde-syjaljavana-news_688520.html", "text": "   . Все пак г-жа Иванчева е в ареста с обвинение за корупция в особено големи размери. Никой не се възмути за общинския съветник от Бургас с Ролс-Ройс\"-а (бел. ред. – ) – трябваше ли да се стигне до \"Ролс-Ройса\", за да се възмути обществото. Това заяви предприемачът Александър Ваклин, който е сочен за жертва в аферата \"Десислава Иванчева\" – човекът, от който бившата кметица на \"Младост\" поискала подкуп за половин милион евро.     Ваклин обяви пред Нова телевизия, че застанал с името си като свидетел – за да има осъдени, трябва да има и свидетели, беше тезата му. Не беше приятно – така предприемачът коментира публичния арест на Иванчева и заместничката ѝ Биляна Петрова, които бяха държани часове наред с белезници в центъра на София, при сградата на Спортната палата.   Попитан какво ще каже за вярата, че в България може да си богат само ако си забъркан в тъмни дела, Ваклин отговори, че за пръв му се случило някой да му поиска такава голяма сума. На въпрос \"а по-малки искали ли са Ви\", отговорът беше: \"Не, не, аз не бих дал\". Дребното рушветчийство – 20 лева за някой документ в общината, е ужасно, прогнива обществото, но е съвсем друга болест, каза предприемачът. И добави, че като видели негов служител, общинските власти реагирали доста болезнено и \"уплашено\".\r\nПрипомняме, че отново стана актуален предвид начина, по който тя беше заведена в болница. Бившата кметица на \"Младост\" беше окована - с белезници на ръцете, пранги на краката и верига, която да свързва оковите на ръцете и краката, с колан на кръста.  ", "date": "2018.08.06", "title": "Бизнесменът, заради когото Иванчева е в ареста, възмутен заради опитите тя да бъде съжалявана"}
{"url": "https://www.actualno.com/smolyan/300-000-lv-kryvnina-shte-plashta-ubiecyt-na-24-godishen-mladej-v-smoljan-news_688530.html", "text": "   Присъдата е на Смолянския окръжен съд по иск, заведен от майката и бащата на Никола.     Убийството стана на 25 декември 2015 г. на пешеходния мост до кино „Дружба“ в Смолян, до таксиметровата пиаца.\r\nМежду двамата младежи – Никола (на 24 години) и Антон (на 18 години,) възниква спречкване в дискотеката заради момиче. Скандалът между тях се изнася извън дискотеката, имало е и други младежи, но двамата започват да се бият. Падайки на земята, Антон вади нож – сгъваем, тип „пеперуда“ и замахва енергично. Единият от ударите попада в корема на Никола. Младежът умира на път за болницата.\r\nПрез 2016 г. Антон Петков бе осъден на 8 години затвор. Присъдата е влязла в сила и той излежава наказанието си в Пловдивския затвор при първоначален строг режим. Миналата година в затвора той се ожени за същото момиче – Жана Софрониева, заради което се стигна до трагичния инцидент.  Майката и бащата не могат да прежалят сина си. Описват като ужасяващи чувствата си в момента, в който узнали за смъртта му.\r\nЗа да изпълнят задълженията си по погребението били на успокоителни, действията им били автоматични и не напълно съзнателни.\r\nСлед това настанала неописуема болка и самота. Разговорите помежду им спрели и нищо не било в състояние да ги намали.       Преди това били весело и задружно семейство, често излизали с приятели, ходели на почивки, в отношенията им имало хармония и спокойствие.\r\nПосле преустановили всякакви социални контакти, не се виждали с приятели и роднини, затворили се в себе си, изпаднали в депресия. Нямали надежда за бъдещето, тъй като го нямало детето им, отгледано и израснало пред очите им. Утеха била дъщеря им, но тя поела по своя път и се преместила в Пловдив, а те останали сами с мъката си.\r\nПрез цялото време приемали успокоителни, вечер не можели да заспят, а през деня не изпълнявали пълноценно трудовите си задължения.\r\nДенят и на двамата преминавал механично - отивали на работа, но с мисълта как ще се приберат и ще отидат на гробищата. Вечер се връщали отново в опустелия си дом.   Майката не преставала да оправя леглото на Никола, все мислела, че той ще се прибере, подреждала икони, снимки.   Всеки ден се питат защо се е стигнало до убийството, какво не са направили като възпитание и опит за сина си, за да се избегне смъртта му. Пред съда родителите казват, че животът им е загубил смисъл, тъй като нямат стремежи, никакви радости или удовлетворение.\r\nДълбоката мъка по загубения син довела и до физически болки, пристрастили се към успокоителни. Прекарвали живота си в празнота и безпътие, макар да са наясно, че нищо не може да намали болката им.\r\nРешението на Смолянския окръжен съд е Антон да плати на двамата родители по 150 000 лв. кръвнина, 12 000 лв. разноски по делото и 260 лв. за експертиза. То не е окончателно и подлежи на обжалване.", "date": "2018.08.06", "title": "300 000 лв. кръвнина ще плаща убиецът на 24-годишен младеж в Смолян"}
{"url": "https://www.actualno.com/america/pojarite-v-kalifornija-vzeha-poredna-jertva-news_688518.html", "text": "  Пожарите в Северна Калифорния взеха седмата си жертва, съобщава радио The Voice of America.     Седми човек е загинал при горския пожар, разразил се на 600 километра североизточно от Сан Франциско. По същото време двойните пожари, които бушуват на юг, се увеличиха значително по размер, принуждавайки стотици жители на региона да се евакуират, съобщи агенция Фокус.   Пожарът, който гори в близост до град Рединг в продължение на две седмици, е е причинил смъртта на служител на енергийната компания. Също така са загинали двама пожарникари и четирима жители, включително две деца.\r\nОт неделя сутринта огънят е бил овладян на 41%, но вече е разрушил повече от 1600 сгради, включително 1080 жилища.  По-на юг двойните пожари, горящи в районите Мендосино и Лейк, се увеличиха по големина, като общо се превърнаха в петият по големина пожар в историята на Калифорния. Те са обхванали приблизително 1,036 квадратни километра.   Губернаторът Джери Браун поиска федерална помощ, заявявайки, че пожарът до Рединг е нанесъл приблизително 98,3 милиона долара щети на инфраструктура, комунални услуги и други обществени съоръжения.\r\nПо-рано в неделя президентът Доналд Тръмп отговори на това искане, като обяви, „Голямо бедствие“ в Калифорния .Той разпореди да се предостави федерално финансиране, за да се подпомогне борбата с горските пожари, които опустошават населени места на север и на юг по обхванатото от продължителна суша Западно крайбрежие.    ", "date": "2018.08.06", "title": "Пожарите в Калифорния взеха поредна жертва"}
{"url": "https://www.actualno.com/society/bylgarski-poshti-vyvejdat-nova-usluga-news_688548.html", "text": "  „Български пощи“ ЕАД въвежда нова услуга за приемане, пренасяне и предаване пратки на клиенти на eMAG, както и инкасиране на дължими суми по наложен платеж.     Получателите ще се уведомяват с SMS в деня на пристигане на пратката в избраната от тях пощенска станция и тази пратка трябва да бъде взета от тях в срок от седем календарни дни от получаването й в ПС.   Първоначално новата услуга ще се предлага в 19 пощенски станции на територията на град София, като до няколко месеца се предвижда услугата да обхване офисите на дружеството в големите градове, а впоследствие и в по-малките населени места в страната. Списък на пощенските станции, в които се изпълнява услугата, се намира на сайта на „Български пощи“ ЕАД.\r\n„Български пощи” ЕАД все по-активно търси нови пазарни ниши, обогатява своето портфолио, развива се технологично и разнообразява дейността си в отговор на нарастващите клиентски изисквания. Електронната търговия ще продължи да генерира ръст на пратките, поради което дружеството разработи и внедри софтуерно приложение, необходимо при доставката на стоки, поръчани чрез електронни магазини.  Партньорството с еMAG ще бъде съпътствано с реновация и осъвременяване на част от офисите на „Български пощи“ ЕАД в София, за да отговарят те на високите изисквания на потребителите на он-лайн магазина, които търсят гарантирано удобство и бързина при доставката на очакваните пратки.   ", "date": "2018.08.06", "title": "\"Български пощи\" въвеждат нова услуга"}
{"url": "https://www.actualno.com/healthy/speshna-pomosht-otishla-da-pomogne-na-dete-no-ne-kazala-na-semejstvoto-che-doshla-news_688524.html", "text": "  Две коренно различни версии за случай с 9-годишно дете и реакцията на \"Спешна помощ\" бяха оповестени в ефира на Нова телевизия.     От страна на дядото и бабата, които застанаха пред камера, беше разказано, че от \"Спешна помощ\" са се забавили и нямало адекватна реакция. Диспечерът през телефон 112  т.е. медицинското лице казал, че нямало свободен педиатър и в крайна сметка била викната \"частна\" \"Бърза помощ\".   Говорителят на \"Спешна помощ\" в София Катя Сунгарска обаче даде различна версия – че на 45-тата минута дошла линейка, като тя се засякла с екипа на частните лекари, а педиатър бил намерен на 10-тата минута, но нямало веднага линейка, която да го вземе. Сунгарска каза, че нямало свободни екипи и че обаждащите се не уточнили с второ обаждане дали има влошаване на състоянието на детето. Имало било и обаждане 6 минути след първия сигнал, като с него се правели допълнителни уточнения от диспечер на \"Спешна помощ\".\r\nНа въпрос какво в крайна сметка става, че бабата и дядото не разбират за дошлата линейка на \"конвенционалната\" \"Спешна помощ\", отговорът беше – \"частните\" колеги ни казаха, че са поели случая и екипът ни отиде при друго, чакащо детенце. Не стана ясно обаче как лекарите са се разбрали, че става въпрос за един и същ случай. Не знам дали можете да си представите какво е да обслужваш София с 13 спешни екипа, подчерта Сунгарска. А бабата на момиченцето посочи, че разбира трудностите, но помоли за по-човешко отношение - например да се бяха обадили от \"Спешна помощ\" и да кажат, че са се разбрали с частните си колеги кой да поеме случая.  ", "date": "2018.08.06", "title": "\"Спешна помощ\" отишла да помогне на дете, но не казала на семейството, че дошла"}
{"url": "https://www.actualno.com/interest/horata-shte-zaprilichat-na-3-godishni-deca-vijte-zashto-news_688582.html", "text": "  Социалните мрежи имат все по-голямо влияние върху психиката на децата и водят до тяхната инфантилизация, твърди баронеса Сюзън Грийнфийлд, старши научен сътрудник в Оксфордския университет и бивш директор на Кралския институт на Великобритания.     Пред в. Daily mail баронесата изразява мнението си, че социалните мрежи и видеоигрите създават поколение от хора с психическа и емоционална незрялост на ниво тригодишни.   В процеса на отглеждане децата все по-често получават незабавно удоволствие с помощта на социални мрежи и игри. Според Грийнфийлд поради това се формира необходимостта от незабавно разсейване и не се развива вътрешно мислене.\r\n\"Аз прогнозирам, че хората ще започнат да приличат на три годишни деца: емоционални, рискуващи, с лоши социални навици, с ниско самосъзнание и ниска концентрация на вниманието,\" подчертава Грийнфийлд, която беше една от първите, когато още преди четири години предупреди, че социалните мрежи а видеоигрите трансформират детския мозък, пише БГНЕС.  Според изследователя проблемът става все по-дълбок, децата се нуждаят всяка минута от стимулация, те вече не са в състояние да разсъждават, да формулират свои собствени мнения и мисли.   В резултат на това следващото поколение ще стане по-нарцистично, с ниско самочувствие и по-високи нива на депресия, тъй като комуникацията чрез социални мрежи замества личните разговори на децата.\r\nСпоред Грийнфийлд технологичните компании, които използват алгоритми, за да поддържат хората в мрежата, сами трябва да се занимават със защитата на детския мозък от вредните ефекти на технологията. Тя също така счита, че е изключително важно родителите да бъдат информирани за последиците от \"живеенето в интернет\", както се случва с пропагандата против тютюнопушенето или срещу алкохола.    ", "date": "2018.08.06", "title": "Хората ще заприличат на 3-годишни деца. Вижте защо!"}
{"url": "https://www.actualno.com/europe/bruksel-vliza-pod-kojata-na-industrijata-za-tatuirovki-news_688554.html", "text": "  Ако възнамерявате да си правите татуировка, вероятно това, което най-много ви притеснява, е качеството на дизайна и болката, която трябва да понесете. Но Европейската комисия (ЕК) е загрижена най-вече за потенциалното въздействие върху здравето ви: Брюксел планира да влезе под кожата на индустрията за татуировки, отбелязват в европейската редакция на изданието Politico, цитирани от агенция \"Фокус\".     Понастоящем няма общоевропейски стандарти за химикалите, които татуистите може да инжектират в кожата на клиентите си. Има строги правила за използването на оцветителите, използвани в козметиката и текстила, но няма официални бариери за тези, използвани в студията за татуировки. Сега обаче Европейската агенция по химикалите е категорична, че в интерес на безопасността на потребителите това да бъде променено.   Регулирането ще се окаже трудно. Бизнесът не е консолидиран, а заетите в него са групирани в малки фирми. Като цяло, производители произвеждат пигментите за други цели, но татуистите ги използват и за правене на татуировки. „Случва се по-рядко от веднъж годишно някой да попит за химикалите в мастилото, използвано за татуировки“, разказва един от заетите в бизнеса.\r\nОт редакцията подчертават, че изследванията за това какви са въздействията от мастилото върху здравето на човека са крайно неясни. Въпреки че за някои от веществата, намерени в мастилата за татуировки, е доказано, че са канцерогенни, не са провеждани проучвания, които да изследват директно връзката между татуировките и рак при хората.  За да се направи преглед на химичните вещества, използвани при татуирането, и да се установят потенциалните рискове, които те представляват, миналата година ЕК поиска от Европейската агенция по химикалите да определи дали те са безопасни за инжектиране под кожата. В края на 2017 г. Агенцията публикува резултатите от изследването си: най-голямото по рода си, включващо преглед на повече от 4 000 химикала, обобщен в документ от 500 страници. По-късно през годината докладът ще бъде представен пред ЕК, която на свой ред ще разполага с три месеца, за да вземе решение дали да приеме на официално ниво съветите, съдържащи се в него.   ", "date": "2018.08.06", "title": "Брюксел влиза под кожата на индустрията за татуировки"}
{"url": "https://www.actualno.com/curious/9-hrani-koito-mogat-da-promenjat-nastroenieto-vi-news_688536.html", "text": "  В днешно време мнозина страдат от чувството за тревожност, честа смяна на настроенията или депресия. За тези състояния си има лечение, но храната, която се приема, също може да помогне за справянето с тях. От Bright Side посочват няколко продукта, които влияят на настроението и ни правят по-спокойни, щастливи и позитивни.      Богати на въглехидрати, които повишават нивото на серотонин (\"хормон на щастието\"). Препоръчва се да си ги правите вкъщи, вместо да купувате такива за микровълнова. Така ще можете да контролирате количеството сол, което слагате.    Кара ни да се чувстваме по-спокойни и концентрирани. За най-добри резултати хапвайте шоколад с поне 72% какао. Има успокояващо действие, помага за преодоляване на тревожността.   Съдържа витамин Д и Омега-3 мастни киселини, които повишават нивото на серотонина.    Изберете го вместо захарта. Медът подобрява настроението и пречи на депресията да ни завладее.     ", "date": "2018.08.06", "title": "9 храни, които могат да променят настроението ви"}
{"url": "https://www.actualno.com/cosmos/otkriha-planeta-12-pyti-po-goljama-ot-upiter-news_688599.html", "text": "  С помощта на радиотелескоп е била открита планета, над 12 пъти по-голяма от Юпитер, която се движи в самота в космоса на около 20 светлинни години от Земята.     Тайнственото космическо тяло не е свързано с нито една звезда и е първият обект от този вид, открит с помощта на радиотелескоп.   Както масата, така и огромната сила на магнитното поле отправят предизвикателства към знанията за това, което учените знаят за разнообразието от астрономически обекти, открити в дълбините на космоса, допълва БГНЕС.\r\n\"Този обект е точно на границата между планета и кафяво джудже или\" неуспяла звезда \"и ни дава някои изненади, които потенциално могат да ни помогнат да разберем магнитните процеси както на звездите, така и на планетите\", каза д-р Мелоди Као, астроном в университета в Аризона.  Кафявите джуджета са трудни за категоризиране - те са твърде огромни, за да се считат за планети и не са достатъчно големи, за да бъдат считани за звезди. Първоначално открита през 2016 г. при ползването на телескопа Very Large Array (VLA) в Ню Мексико, новообозначената планета първоначално е смятана за кафяво джудже.   Много неща все още не са известни за тези астрономически тела – първото такова е забелязано едва през 1995 г. - и учените зад откритието се опитват да разберат повече за магнитните полета и радиочестотите на пет кафяви джуджета.\r\nНейната възраст означава, че вместо \"неуспяла звезда\", те са намерили свободно носеща се планета.    Анализът на изследователския екип показа, че магнитното поле на планетата е невероятно силно, около 200 пъти по-силно от това на Юпитер.   ", "date": "2018.08.06", "title": "Откриха планета 12 пъти по-голяма от Юпитер"}
{"url": "https://www.actualno.com/analysis/nezavisimaja-gazeta-turski-potok-neizbejno-shte-stane-bylgarski-news_688541.html", "text": "        България е готова да приеме втората отсечка на „Турски поток“ и . Страната откри нов участък от транзитния газопровод, който е ориентиран да получава газ от Турция, Азербайджан и Русия. Представителите на Европейската комисия на думи подкрепиха София и нейните планове. Някои от анкетираните от руското издание експерти смятат, че Москва не е имала друг вариант, освен да прокара втората отсечка на „Турски поток“ по посока на България.\r\nСтраната откри в петък новата част от своя газопровод за Турция, който ще ѝ позволи да удължи една от отсечките на „Турски поток“ до своята граница, съобщават местните информационни агенции, цитирайки българския премиер Бойко Борисов.\r\nНовата тръба е с дължина 20 км и ще увеличи капацитета на Трансбалканския газопровод /по който България получава руски газ от Украйна/ до 15,7 милиарда куб. м. газ годишно от текущите 14 милиарда, уточнява агенция „Прайм“. Сега тези мощности се планира да бъдат използвани в реверсен режим. “Днес ние изградихме тръбопровод, който ще позволи да се използват реверсните потоци, за да получаваме газ от Турция, Азербайджан и Русия“, заяви Борисов, цитиран от турското издание Hurriyet Daily News.  След провала с „Южен поток“ България кроеше планове за създаването на газов хъб край Варна и „сега в Брюксел ясно дават да се разбере, че имат интерес от създаването на такъв хъб и съответно в изграждането на втора отсечка на „Турски поток“ до територията на България“, пише още и Deutsche Welle. „ “, заяви в интервю заместник-председателят на ЕК Марош Шефчович. Това ще съдейства за диверсифицирането на доставките. . Преди всичко става дума за Турция, която вече използва „Турски поток“ като инструмент за шантажиране на Русия. Турските власти започнаха игра с няколко страни износителки наведнъж. По-конкретно, турският президент Реджеп Тайип Ердоган заяви по-рано огромния интерес от строителството на Трансанадолския газопровод ТАНАП, който трябва да свърже Азербайджан, Грузия, Турция и Южна Европа. Освен това в Турция полагат „големи усилия, за да може туркменският газ да стане също част от този проект“. След тях Ердоган спомена и за Русия с „Турски поток“.       В противовес на вече съществуващите и строящи се руски газопроводи в Европа Франция, Испания и Португалия изразиха желание да осигурят диверсификация на енергийните доставки за сметка на втечнения газ, включително и от САЩ. Така че проектите за газови хъбове „никнат“ в Европа като гъби след дъжд. Връщайки се към перспективата за втора отсечка на „Турски поток“, ще припомним, че българският обрат наистина се е обсъждал, но окончателни официални решения за момента не са обявени.\r\n„Русия се нуждае от гаранции, за да вземе решение за изграждането именно през България на втората „транзитна“ отсечка от „Турски поток“ за Европа“, заяви през май руският министър на енергетиката Александър Новак. „Газпром“ обсъжда варианти за маршрут на втората отсечка през България и Сърбия или през Гърция и Италия. „По принцип Русия не се отказва от сътрудничество, готови сме да обсъдим всички тези варианти. За нас е важно всички големи бъдещи инфраструктурни проекти, които са възможни, да бъдат гарантирани от гледна точка на купувачите на природния газ, да отговарят на изискванията на европейското законодателство, да имат гаранции от българското правителство и от ЕК“, уточни Новак.\r\nСлед това през юни председателят на управителния съвет на „Газпром“ Алексей Милер като че ли хвърли по-голяма светлина по този повод. „В момента в България, Сърбия и Унгария са взети решения за развитието на националните газотранспортни мрежи... Тези решения са взети в съответствие с действащото европейско енергийно законодателство. По тази причина газът от „Турски поток“ в началото на 2020 г. може да премине през газотранспортната система на България, Сърбия и Унгария“, заяви Милер.    .   Що се отнася до въпроса за възможното строителство на директна тръба за България през Черно море, то Милер на този въпрос отговори, че в такъв случай трябва да има „твърди, 100-процентови гаранции от Европейската комисия и България“. За момента на официалния сайт на „Газпром“ в раздела, посветен на „Турски поток“, .\r\nЕксперти смятат, че Русия не е имала и не би могла да има друг вариант освен да се влее във вече съществуващата система на България. „Ако говорим, че „Турски поток“ ще влезе в тази газотранспортна система на България, която вече съществува, само че в реверсен режим, то това е неизбежно. Ако говорим, че трябва да има някакъв допълнителен маршрут, който ще мине по дъното на морето директно за България, то за момента въобще не става дума за това“, заяви директорът на Института за национална енергетика Сергей Правосудов.\r\n“Никой, както разбирам, официално не е признавал, че това ще бъде изначално неизбежен вариант, че тези газотранспортни мощности, които ще се освободят заради това, че през Украйна ще се транспортира по-малко газ, ще бъдат натоварени в реверсен режим“, добави Правосудов. По неговите думи единственото, което е необходимо при този вариант, е да се построи „свръзка“ между България и Сърбия.   Когато вече съществува работеща инфраструктура и са необходими само незначителни допълнения към нея е безсмислено да се строи от нулата нова тръба, това е икономически нецелесъобразно, продължава експертът. Правосудов смята, че и такъв вариант също така не носи политически рискове: „Политическите рискове винаги съществуват при строителството на нови мощности, а за задействането на вече стари те вече не съществуват“.\r\nНо не всички анкетирани експерти са толкова оптимистично настроени по повод на България и нейните планове да стане хъб. Ако разглеждаме различните варианти за маршрути, то България е най-слабото звено, смята членът на президиума на „Опорите на Русия“ Ирина Капитанова. И това е по политически причини. Експертът припомня рисковете от рязка промяна на българската позиция при обща смяна на настроенията в Евросъюза. “По-рано съществуваше дилемата: или да се избере България с неясните перспективи заради противоречивото отношение към Русия, или Гърция и да се започне конкурентна борба с Трансанадолския газопровод от Азербайджан. Сега ситуацията с България е повече или по-малко ясна“, заяви директорът на Института за актуална икономика Никита Исаев. Изглежда, че сега българският обрат е изгоден. Но експертът уточнява: рисковете за всички европейски проекти са общи – „ “. „Американският президент Доналд Тръмп също така се стреми да заеме своето място на европейския газов пазар и прави това много агресивно. И напрежението ще нарасне, властите на Евросъюза могат да пожертват интересите на България заради интересите на Европа“, уточнява още Исаев.", "date": "2018.08.06", "title": "\"Независимая газета\": \"Турски поток\" неизбежно ще стане български"}
{"url": "https://www.actualno.com/america/republikancite-sa-skeptichno-nastroeni-za-novi-sankcii-sreshtu-rusija-news_688546.html", "text": "  Сенаторите републиканци са скептично настроени за нови по-строги санкции срещу Русия, пише американското издание The Hill, цитирано от агенция \"Фокус\".     Усилието да се наложат нови финансови санкции срещу Русия преди ваканцията е изправено пред отпор от републиканците от Сената, които се питат дали това е най-добрият подход. Законодателите от двете страни на пътеката са под натиск да действат на фона на нарастващата загриженост, че Москва се опитва да окаже влияние върху ноемврийските избори, като контрола над Конгреса е в деликатен баланс.   Реториката на президента Тръмп в Хелзинки, новите обвинения в разследването на Робърт Мюлер, и докладите за руските хакерски усилия срещу демократичните сенатори са засилили вниманието си върху това какви действия, ако има такива, ще се вземат, за да се отговори на предполагаемата руска намеса. Но сенаторите от Републиканската партия са все по-скептични, че приемането на нов законопроект - едва година след като Конгресът наложи строги наказания за Москва - ще бъде достатъчен, за да попречи на руския президент Владимир Путин да се намеси в кампанията на Конгреса.\r\n\"Очевидно това, което искаме, е промяна в поведението ( ), нали?\", заяви сенаторът Боб Коркър , републиканец от Тенеси, председател на комисията по външни отношения. \"Причинихме много болка, но досега няма промяна в поведението\", каза още той.  Сенаторите подчертават, че докато искат да предотвратят намесата на Русия в изборите в САЩ, те не са сигурни как да постигнат това. Те също така се питат дали законодателството за санкциите следва да бъде единствената възможност за САЩ.", "date": "2018.08.06", "title": "Републиканците са скептично настроени за нови санкции срещу Русия"}
{"url": "https://www.actualno.com/crime/zaradi-katastrofa-dvijenieto-po-trakija-v-posoka-burgas-e-samo-v-aktivnata-lenta-news_688590.html", "text": "        Ограничено е движението в скоростната лента, като движението се регулира от Пътната полиция.   ", "date": "2018.08.06", "title": "Заради катастрофа движението по \"Тракия\" в посока Бургас е само в активната лента"}
{"url": "https://www.actualno.com/viewpoint/10-te-vida-jurnalist-news_688572.html", "text": "        Разбира себе си като съвършеното отражение. За този човек журналистиката е една велика загуба на индивидуалност. Счита личната позиция за аматьорщина - истинският професионализъм започва, когато се откажеш от аза и се превърнеш в буден приемник. Обикновено стига до интересни вманиачавания. Когато някой ти каже очевидна истина, ти трябва да намериш друг, който да я оспори. Примерно става дискусия за чалга версията на \"Прощално\". Открил си гост, който смята, че това е голяма тъпотия. Но задължително трябва да откриеш друг, който да каже, че не е баш така и може пък да е интересно. Има справедлив протест? Голяма работа, това е само едната гледна точка. Върви намери онези пет баби, които правят контрапротест. И най-важното: дай на очевидната истина и на голямата тъпотия еднакво телевизионно време. Заради този тип журналистика в мрежите тръгна един твърде сполучлив лаф: \"Когато някой ти каже, че навън вали, а друг, че е сухо, твоята работа не е да цитираш и двамата, а да си покажеш главата през шибания прозорец и да видиш какво наистина става\". Редакцията е тясна, но за сметка на това задушна. Няколко стари компютъра бучат един до друг. Време е за планьорка и трябва да се реши за кого ще се пише днес? Методът е почти случаен. Може за Орлин Павлов, Корнелия Нинова, Гери-Никол и отдавна починал бос на мафията от 90-те, който всъщност е жив и \"е с дегизирана външност на Малдивите\". Задължително трябва да има и някой, който \"гасне от рак\" и друг, когото \"синът ми ме изостави\". Някъде между цялата работа задължително се рекламират лекарства за простатата и свинска кайма от голяма верига магазини. Ето, че бройчето пак стана. Айде към сергиите.   И двамата се движат в общ халюцинаторен облак, но го интерпретират коренно различно. Фигурата на Путин обикновено е споделената психо фиксация, от която се разклонят два противоположни като позиции, но сходни като фанатичен интензитет позиции. Светът постепенно започва да насища екзистенциален пейзаж от соросоиди, патриархални тъпанари, джендъри, путинисти, тръмписти, брекзитисти, либерасти, кончитавурстове, религиозни сектанти и прочие девиации. За геополитиката започват да се борят един с друг два мощно конспиративни разказа, при които всеки е тоталното отрицания на другия.     Нерядко самият факт, че си в парламента те прави щастлив. Понякога журналистиката е едно простичко изживяване за принадлежност към политическия елит, което, макар и съвсем илюзорна, понякога радва по-простичките. Стига се до фазата, в която депутатите започват да те разпознават по име и да търсят вниманието и верният ти диктофон - това се преживява като библейско откровение, а би могло да доведе и до - кой знае, някои свършиха тази работа - успешен брак. Дългите години огъване на гръбнака са си казали думата. Комбинацията от редактори, крещящи в слушалката и гневни есемеси от политици в един момент са го превърнали в леко параноясал човек. Стават разни работи, но ние няма да ги пишем, за да не се обиди Бойчето. А ето, тук сме написали само \"лидерът на ГЕРБ\", а не сме добавили \"министър-председателят\" - дали няма да се жегне от това? Пеевски ли? Нищо не пишем за Пеевски! Ти знаеш ли какво ще стане бе, нищо не пиши! Това е журналист, който боледува от всички корпоративни болести, без да е усетил, че енергията му за фирменото благоденствие отдавна е започнала да пречи на творческата. Постепенно осъзнава, че е много по-добре да се преквалифицира на PR и да се превърне в онези хора, които пускат прессъобщение, че в нощта на финала на еди си кое риалити еди си колко души пазарен дял за гледали телевизията, което е с няколко процента повече от процентите на другата телевизия, където друг PR ще пусна тъкмо обратното.   Той е посветил целият си живот да отразява ДПС. Не разбира от нищо друго, но е страшно щастлив, че знае нещата \"от кухнята\". Не че въобще медията му ще му позволи да каже всичко, което знае, но няма значение - той е експерт, разбира от една партия и ако от партията имат новина - първо на него ще я кажат. Това е ебаси какъв триумф на журналистиката. Тайната му мечта е накрая да го вземат в самата партия и обикновено става точно така. Никой не ще да остане дълго в журналистиката, това се знае добре. Той е спортен журналист, но е станал такъв, защото е фен на \"Левски\". И е решил, че това е знак от съдбата - той просто иска да продължи да бъде фен на любимия отбор, но да нагнети допълнително фенщината като пише за него. Неща като обща грамотност и чувство за дистанция са пренебрежими - останалите фенове просто гледат мача, а той след мача на всичкото отгоре пише как е минал! Това е страховита привилегия, а ако му се спомене да попише нещо за друг спорт, го счита за обида - няма да се занимава я с бадмингтон, да не е педераст, само левски ве! Мозъкът му има един дар и едно проклятие - дарът е да си спомня всичко, а проклятието да не може да отсейва важното от неважното. Само от него може да разбереш какво е казал говорителят на НДСВ Станимир Илчев през 2004-та година на пресконференция и как е преминал младежкия конгрес на БСП на Бузлуджа през лятото на 2001-а. Журналистиката е професия, която може да практикуваш само ако си усвоил един богат корпус от клишета и започнеш да си служиш с тях правилно. Задължително е да се сещаш да наречеш бирата \"пенливата течност\" и досетливо да редуваш думата \"изложба\" с \"вернисаж\", за да не стават повторения. Също така, ако се наложи да пишеш коментар, никога не забравяй да цитираш български поговорки - те са съкровищница на познанието и се допитвай до тях без да се притесняваш - дума дупка не прави. Райко Байчев", "date": "2018.08.06", "title": "10-те вида журналист "}
{"url": "https://www.actualno.com/chronicles/bolivija-pridobiva-nezavisimost-ot-ispanija-news_688315.html", "text": "  Районът около Андите е бил населяван от хора още отпреди 5000 години. Около 200 години пр.н.е. цивилизацията на Тиванако се появява около езерото Титикака. Тя изчезва около 1200 г. от н.е. Техни съвременници били моксосите, изчезнали след испанското завоевание през 1525 г. След испанското нашествие територията е наричана „Горно Перу“ или „Каракас“. През 1809 г. се обявява за независима, но окончателно това станало след 16-годишна война през 1825 г. На 6 август с.г. държавата била кръстена на Симон Боливар, който е и неин пръв президент. В следващите 60 години последват дълги войни и неизгодни договори, от които Боливия изгубва около половината от територията си, включително излаза си към Тихия океан (в полза на Чили) и богати нитратни залежи. В края на 19 век се забелязва частично повишаване на стандарта и стабилизиране, главно поради покачване на цената на среброто в световен мащаб. След поредната загубена война от Парагвай (1932 – 1935, т.нар „Чако“) управляващата класа губи доверие сред боливийците и активно в управлението на страната започва да се намесва армията.     През 1952 г. Националистическото революционно движение извършва революция и начело на държавата застава Виктор Пас Естенсоро. През 1964 г. партията се разцепва и Виктор Пас е свален от власт. След смъртта на следващия президент – Рене Бариентос Ортуньо през 1969 г. настъпва период на слабо управление и криза. По време на управлението на ген. Уго Бансер Суарес (1971 – 1978) има забележителен икономически растеж, но често се нарушават човешките права. Той е принуден от опозицията да насрочи избори през 1978 г., след което последва отново период на политически вълнения. Само за няколко години се извършват редица преврати и контрапреврати. През 90-те години на 20 век се провеждат множество реформи, приватизирани са много предприятия. В началото на новото хилядолетие страната навлиза в период на 4-годишна икономическа рецесия, която води до множество протести и политическа криза. На 18 декември 2005 г. са проведени нови президентски избори, спечелени от Хуан Ево Моралес Айма от Движение за социализъм с 54%.   ", "date": "2018.08.06", "title": "Боливия придобива независимост от Испания"}
{"url": "https://www.actualno.com/asia/njama-danni-za-postradali-bylgari-pri-zemetresenieto-na-lombok-news_688526.html", "text": "        Главният град на острова Матарам е силно засегнат в следствие на труса. Земетресението е било усетено и на съседния остров Бали.   По информация на посолството на остров Ломбок има трима български граждани, които към момента излежават присъда в местен затвор и не са били засегнати от земетресението. \r\nДипломатическата ни мисия в Индонезия е в постоянен контакт с местните власти и следи развитието на обстановката.  Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на посолството : +62 811 932200", "date": "2018.08.06", "title": "Няма данни за пострадали българи при земетресението на Ломбок"}
{"url": "https://www.actualno.com/asia/jertvite-na-zemetresenieto-v-indonezija-se-uvelichiha-mnogokratno-news_688506.html", "text": "  Силното земетресение, което удари индонезийския остров Ломбок вчера следобед българско време, е взело живота на 82 души, предаде AFP, позовавайки се на официална информация.     Говорителят на правителствената агенция за бедствия Сутопо Първо Нугрохо заяви, че стотици са ранени, а хиляди домове са разрушени. Повечето жертви са дадени в северната част на остров Ломбок. Хиляди хора са евакуирани.    Земетресението от 6,8-7 по скалата на Рихтер беше усетено и на съседния остров Бали. Припомняме, че трусът беше предшестван от земетресение от 5,5 по Рихтер, а около час по-късно след най-големия трус дойде и земетресение от 5,6 по Рихтер. Имало е и една дузина по-малки трусове. Трагедията стана факт седмица след като земетресение от 6,4 по Рихтер удари същия регион, като тогава загинаха 17 души и бяха ранени стотици.  Веднага след труса имаше предупреждение за цунами, но то бързо беше отменено, макар че две селца на Ломбок бяха наводнени от придошли морски води. Това събуди спомените за 2004 година, когато земетресение от 9,3 по Рихтер в океана предизвика цунами и уби 220 000 души, като само в Индонезия жертвите бяха 168 000 души.", "date": "2018.08.06", "title": "Жертвите на земетресението в Индонезия се увеличиха многократно"}
{"url": "https://www.actualno.com/crime/zachestjavat-sluchaite-na-nasilie-sreshtu-bezdomni-jivotni-v-pazardjik-news_688552.html", "text": "  Зачестяват случаите на насилие срещу бездомни животни в Пазарджик. Това съобщи за Радио „Фокус“ - Пазарджик Явор Гечев, представител на Фондация „Четири лапи“.     Той добави, че получават сигнали от областта за такива случаи, но не могат да реагират, защото нямат все още представители в Пазарджик и няма как да регистрират случаите.   \"Във всеки такъв случай съветваме хората да се обръщат към полицията и прокуратурата. Най-сигурният начин е на номер 112. Не само неправителствените организации могат да подават сигнали за животни в беда, гражданите също могат да го правят и това е най-бързият начин да се помогне на животното\", каза още Гечев.", "date": "2018.08.06", "title": "Зачестяват случаите на насилие срещу бездомни животни в Пазарджик"}
{"url": "https://www.actualno.com/sofia/roditeli-obviniha-konkretni-chinovnici-v-stolichna-obshtina-za-detskite-gradini-news_688497.html", "text": "  Искане за две оставки - на ръководители на дирекция \"Образование\" към Столична община, отправи гражданската организация Национален инициативен комитет за качествена и иновативна образователна система. .     Като причина за искането от гражданската организация сочат нежеланието на дирекцията да контролира приема на деца в детските градини в София. Гражданската инициатива прилага дълъг списък с нарушения в детските заведения в столицата - прием на деца със заболявания, които нямат право на това, тъй като диагнозите им са извън списъка с хронични  заболявания, даващи предимство при прием в детска градина. Става въпрос за прием за предстоящата от тази есен година. \"Половината от директорите на детските градини са записали неправомерно деца с хронични заболявания. Тези деца са заели местата на други, за които не е имало място, а са с диагнози, които са включени в списъка\", твърдят от комитета.   \"Ясно е, че проблемът идва от това, че няма контрол от страна на  Дирекция “Образование” - няма смисъл от оправдания, че списъкът (бел.  ред. - ) е неадекватен,  че трябва нов и т.н. Красноречив е примерът, че всички детски ясли, за  чийто контрол отговаря Дирекция \"Здравеопазване\", които в годините назад  също извършваха нарушения, сега са се съобразили с правилата и са  записвали децата, съобразно приложение 8 на наредба 8 на Министерството  на здравеопазването, което означава, че дори и да не са доволни от  списъка се съобразяват с него, а всичко останало, изтъквано от  директорите на детски градини, явно са само оправдания след като яслите  могат да се справят\", посочват от гражданската организация.\r\n\"До броени дни ще обявим дата за протест през септември с настояване при съставяне на новия бюджет за 2019 година да се отделят достатъчно пари за строеж на нова образователна инфраструктура в Столична община, както и с настояване за гореописаните промени в Дирекция \"Образование\", предупреждават от гражданската инициатива.  ", "date": "2018.08.06", "title": "Родители обвиниха конкретни чиновници в Столична община за детските градини"}
{"url": "https://www.actualno.com/america/kup-jurnalisti-arestuvani-sled-opita-za-atentat-sreshtu-maduro-news_688508.html", "text": "  Националният профсъюз на журналистите на Венецуела съобщи, че след атентата срещу президента на страната Николас Мадуро властите са арестували 11 сътрудници на различни медии, предаде БГНЕС.     \"11 журналисти и работещи в медиите бяха незаконно задържани, някои от тях бяха пребити, а други ограбени. Протестираме срещу това и призоваваме за наказания за отговорните за нарушение на правото на информация лица\", пише в Twitter акаунта на профсъюза.   Сред задържаните има журналисти от Аржентина и Испания, сътрудници на агенция \"Франс прес\", както и представители на местни медии.\r\nАтентатът срещу президента на Венецуела беше извършен по време на честванията по повод 81-годишнината от създаването на Националната боливарска гвардия в столицата Каракас. Безпилотни летателни апарати, натоварени с експлозиви, опитаха да се доближат до подиума, където говореше Мадуро, но бяха обезвредени от силите за сигурност. Президентът и висшето ръководство на страната са невредими, но сред силите за сигурност има седем пострадали.  Мадуро вече обвини за покушението \"ултрадесните\" във Венецуела и Колумбия, както и президента на Колумбия Хуан Мануел Сантос. Той заяви, че организаторите на опита за убийство живеят в САЩ. Съветникът на президента на САЩ по въпросите на националната сигурност Джон Болтън отрече страната му да е съпричастна към покушението. Колумбия също нарече обвинението смехотворно.   Редица държави, сред които Русия, Никарагуа, Куба, Салвадор, Боливия и Испания, осъдиха опита за убийство на Мадуро.", "date": "2018.08.06", "title": "Куп журналисти арестувани след опита за атентат срещу Мадуро"}
{"url": "https://www.actualno.com/crime/domashno-kuche-nahapa-policaj-ot-kustendil-news_688584.html", "text": "        Служителят е с разкъсан подбедрен мускул на единия крак.   Стопаните не са упражнили контрол над животното и са задържани за 24 часа.\r\nПо случая е започнато досъдебно производство.  ", "date": "2018.08.06", "title": "Домашно куче нахапа полицай от Кюстендил"}
{"url": "https://www.actualno.com/celebrate/chestvame-preobrajenie-gospodne-news_688211.html", "text": "  Тоя празник е установен в първите векове на християнството и ни напомня едно от най-важните евангелски събития – явяването на Господа в небесната слава пред трима от учениците Си. Юдеите не узнали в Христа очаквания Месия. Те старателно изучавали пророчествата, но превратно тълкували техния смисъл и мислели, че очакваният Месия ще ги освободи от робството на чужденците, ще възвеличи със земна слава и ще седне на Давидовия престол. Юдеите не разбрали, че в пророчествата се говори за небесно, а не за земно царство, за вечни блага, а не за светски изгоди. Дори самите апостоли не били съвсем чужди на подобни земни помисли, макар и да повярвали, че Иисус е очаквания Месия. Те също се надявали, че Иисус Христос ще възстанови израилското царство, спорели помежду си кой от тях ще бъде тогава най-голям. За тях било недопустимо, че Иисус Христос, Син Божи и Спасител на света, ще понася страдания и унижения от людете. Това им се показало несъвместимо с Неговото величие и слава.     Господ обаче често беседвал с учениците си за Своите страдания. Той казвал, че Нему предстои да бъде отхвърлен от първосвещениците и книжниците, да бъде убит и на третия ден да възкръсне. Сърцата на учениците се изпълвали със скръб от тия думи и Петър, който малко преди това изповядал Божеството на Спасителя, Му казал: \"Пази Боже! Това, Господи, няма да стане с Тебе!\" Но Спасителят строго укорил Петър и му казал, че той мисли не за онова, що е Божествено, а за това, що е човешко.   Скоро след тая беседа с учениците Си, за да укрепи вярата им и да ги отвлече от земни помисли, Господ се показал на трима от апостолите в небесна слава. Като взел със Себе си Петър, Яков и Йоан, Той се изкачил с тях на Таворската планина в Галилея. Тук Той се отдалечил малко от тях и започнал да се моли. Учениците в това време заспали. Когато се пробудили, видели Иисус преобразен: лицето Му се изменило и светело като слънце; дрехите Му станали бели като сняг. С Него имало двама мъже, сияещи от слава, Мойсей и Илия, които беседвали с Него за предстоящите Му страдания и за края Му в Йерусалим. Петър, поразен от това, което виждал, казал на Иисус: \"Господи, добре е да останем тук. Да направим три сенника: за Тебе един, един за Мойсей и един за Илия!\" Като говорел, изведнъж светъл облак осенил всички и из облака се чул глас, който казвал: \"Този е Моят Син възлюбен, в Когото е Моето благоволение! Слушайте Него!\" Учениците от страх паднали ничком. Но Господ се допрял до тях и им казал: \"Станете, не бойте се!\" И като станали, те видели само Иисус Христос в обикновения Негов вид. Те слезли от планината. А Той им забранил да говорят за това, което видели, докато Син Човечески не възкръсне от мъртвите.\r\nТова събитие било предназначено да предпази апостолите от униние и съмнение при вида на Христовите страдания и да укрепи вярата им. Учениците чули гласа на Самия Бог; двама най-велики представители на Стария Завет – Мойсей и Илия, засвидетелсвали със своето явяване, че Иисус е действително Оня, за Когото предсказвали пророците. Окръжени от небесна слава, тия св. мъже беседвали с Иисус Христос за Неговите спасителни страдания и доброволна смърт. Най-после, това чудно явление трябвало да отвлече апостолите от земните помисли за величие, като ги направи свидетели на небесната слава на Христа.      ", "date": "2018.08.06", "title": "Честваме Преображение Господне"}
{"url": "https://www.actualno.com/society/prognoza-za-vremeto-6-avgust-ponedelnik-news_688492.html", "text": "  Днес ще бъде слънчево, в следобедните часове с временни увеличения на облачността. Горещо време с максимални температури между 30° и 35°, в София около 30°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.     Атмосферното налягане през деня слабо ще се понижи и ще бъде близко до средното за месеца.   Над Черноморието също ще бъде слънчево. Ще духа бриз. Максималните температури ще са 29°-31°. Температурата на морската вода е 26°-27°. Вълнението на морето ще бъде 1-2 бала.\r\nНад планините ще бъде слънчево, след обяд с временни увеличения на облачността, но валеж е малко вероятен. Ще духа слаб вятър, предимно от североизток. Максималната температура на височина 1200 метра ще е около 24°, на 2000 метра – около 16°.  През следващите дни ще бъде почти без валежи. Ще е слънчево, около и след обяд - с временни увеличения на облачността. Във вторник по-късно през деня на отделни места в североизточните и в централните планински райони ще превали и прегърми, а около средата на седмицата краткотрайни валежи с гръмотевици са възможни и в останалата част от страната, на повече места в източните и планинските райони. От средата на седмицата в Дунавската равнина и източните райони ще духа слаб до умерен вятър от изток-североизток. Дневните температури съвсем слабо ще се понижат.   ", "date": "2018.08.06", "title": "Прогноза за времето - 6 август (понеделник)"}
{"url": "https://www.actualno.com/asia/sauditska-arabija-zamrazi-otnoshenijata-si-s-kanada-zaradi-pravata-na-choveka-news_688507.html", "text": "  Саудитска Арабия официално обяви, че канадският посланик в ислямското кралство вече е \"персона нон грата\" и трябва да напусне в срок от 24 часа. Освен това, арабската държава е отзовала своя посланик в Канада \"за консултация\" и замразява всякакви търговски отношения с Канада, предаде AFP.     Като причина за шокиращото решение Рияд посочва \"груба намеса във вътрешните работи\". Канада изрази загриженост поиска незабавно освобождаване на активисти, борещи се за човешките права, които саудитските власти задържаха в серия от арести. Най-известната от тях е Самар Бадави, която има престижни награди заради дейността си в посока равни права на мъжете и жените в Саудитска Арабия. Той беше арестуван заедно с Насима ал-Садах – поредните жертви на \"безпрецедентната правителствена разправа с активисти, защитаващи правата на жените в Саудитска Арабия\", според определението за случващото се на Human Rights Watch.   Самар е сестра и един от най-яростните защитници на арестувания блогър Раиф Бадави, който беше осъден на 1000 удара с камшик и 10 години затвор за \"обида към исляма\" през 2012 година. Съпругата на Бадави – Енсаф, беше приета от Канада с официален статут на политически бежанец заедно с трите им деца. А поредната вълна от арести беше направена на основание \"заплаха за националната сигурност\". Някои от арестуваните вече бяха освободени.\r\n\"Използването на думите \"незабавно освобождение\" в канадската позиция е неприемливо в отношенията между две държави\", коментира официален Рияд.  ", "date": "2018.08.06", "title": "Саудитска Арабия замрази отношенията си с Канада - заради правата на човека"}
{"url": "https://www.actualno.com/asia/v-sila-vljazoha-sankcii-na-sasht-sreshtu-iran-predstojat-i-oshte-ogranichenija-news_688510.html", "text": "  От днес, 6 август, властите в Съединените американски щати връщат част от санкциите срещу Иран, отменени със Съвместния всеобхватен план за действие (СВПД) от 2015 година, съобщава БГНЕС.     Новите-стари санкции ще засегнат автомобилната промишленост, търговията със злато и други ценни метали.   Президентът на Съединените щати Доналд Тръмп обяви на 8 май 2018 година, че страната му ще оттегли подписа си под СВПД. Той се закани, че не само ще върне отменените през 2015 година санкции, но ще наложи допълнителни. Тръмп многократно определяше иранската сделка за провал на предишната президентска администрация и обвини Техеран, че подкрепя терористични групировки в Близкия Изток.\r\nАмериканският президент е решен да принуди Иран да се държи като \"нормална държава\", заяви пред журналисти Държавният секретар на САЩ Майкъл Помпео. Той предупреди, че санкциите ще са в сила, докато Техеран не промени коренно политическия си курс. Помпео добави и, че е дълбоко обезпокоен от съобщенията за насилие от страна на иранските власти над невъоръжени хора.  САЩ възнамеряват да наложат и втори пакет санкции, но това ще стане на 4 ноември.   Директорът на отдела за политическо планиране на Държавния департамент Брайън Хук отбеляза, че целта на САЩ е да сведе \"до нула\" приходите на Ислямската република от продажба на нефт.\r\nОчаква се санкциите допълнително да усложнят икономическата ситуация в Иран. През последните седмици иранците масово изтеглят спестяванията си и ги обменят в чуждестранна валута. Курсът на риала достигна нов антирекорд от 120 хил. риала за долар. Иранският парламент даде на президента на страната Хасан Роухани месец, за да предприеме мерки за преодоляване на икономическата криза. Депутатите се възползват от конституционното си право да изискат отчет относно регулирането на цените на стоките, валутния курс и мерките за борба срещу безработицата и изхода от рецесия.    Обезценката на националната валута и галопиращата инфлация изкараха много иранци на протест. В редица случаи полицията беше принудена да прибегна до сълзотворен газ и водни струи.   Засега Техеран отказва да води преговори със САЩ под подобен натиск. От Министерството на външните работи на Ислямската република се съмняват, че подобни разговори ще доведат, до какъвто и да е било, резултат, тъй като САЩ са доказали, че не спазват подписаните договорености.", "date": "2018.08.06", "title": "В сила влязоха санкции на САЩ срещу Иран, предстоят и още ограничения"}
{"url": "https://www.actualno.com/america/rusija-nedovolstva-zaradi-dejstvija-na-sasht-po-vyprosa-s-ruskata-namesa-news_688509.html", "text": "  Посолството на Руската федерация в Съединените американски щати изрази съжаление, че Вашингтон прибягва до \"мегатонна дипломация\". Коментарът на дипломатическото представителство бешее предизвикан от съобщението на говорителя на Държавния департамент Хедър Науърт до медиите относно извикването за обяснения на временно изпълняващ длъжността посланик на Русия Дмитри Жирнов, посочва БГНЕС.     \"Можем единствено да изкажем съжаление във връзка с това, че Държавният департамент за пореден път прибягва до \"мегатонна дипломация\". По този начин външнополитическото ведомство подпомага тези сили в американския елит, които раздухват за свои лични цели темата за \"намесата на Русия\" в политическите процеси в САЩ\", се казва в официално изявление на посолството на Русия.   По-рано Науърт написа в Twitter, че помощник-държавният секретар по въпросите на Европа и Евразия Уес Мичел е привикал Жирнов, за да отговори на обвиненията, че Русия води \"агресивна пропаганда\".\r\n\"За какъв отговор можем да говорим, след като самият предмет на обвиненията не съществува. През последните две години многократно и на всевъзможни равнища ние развенчавахме абсолютната несъстоятелност на тези инсинуации, за които не съществува нито едно доказателство\", заявиха от руското посолство.  ", "date": "2018.08.06", "title": "Русия недоволства заради действия на САЩ по въпроса с \"руската намеса\""}
{"url": "https://www.actualno.com/health/ot-vodata-po-dobro-za-organizma-njama-no-dinjata-moje-da-e-hubav-zamestitel-news_688466.html", "text": "  По 2 килограма диня на ден през лятото помагат на човешкия организъм да бъде охладен. Това каза диетологът д-р Огнян Симеонов в интервю за Агенция \"Фокус\".     Симеонов набляга на факта, че по-подходяща напитка за разхлаждане и поддържане на организма от водата няма, а има плодове, които са много богати точно на вода - като динята. \"И за предпочитане е тя да не е ледено студена, а ако може да бъде със стайна температура. Също така добре е човек да пие някакви чайове или топла напитка – най-добре вода, загрята на котлон, но в никакъв случай в микровълнова печка\", каза още той.   По думите му минимумът при децата, който трябва да се приема, е поне 500 мл. вода, а за възрастните е 1 литър, като максимум няма.\r\n\"Съветвам всички хора през летния сезон да приемат големи количества плодове, които са богати на вода – това са диня и пъпеш. Това е основното нещо, на което е хубаво човек да набляга – колкото по-голямо количество приема, толкова по-добре е за него, като минимумът не трябва да пада под 2 кг диня на ден – количество, което ще даде достатъчно вода, ако човек случайно забрави да пие вода. Приемайки по-големи количества диня, имаме по-малка нужда от прием на вода“, обясни д-р Симеонов.  Във връзка с най-популярните разхлаждащи напитки през лятото – фрешовете и смуутитата, диетологът посочи, че разликата между тях е от земята до небето. \"Това е така, тъй като при фрешовете месестата част на плода липсва и дори те карат хората по един или по друг начин да вдигат нивото на инсулина. Там се получават едни процеси, които водят до напълняване, защото вдигайки кръвната захар, панкреасът започва да произвежда ново количество инсулин, а това е сигнал тялото да натрупва телесни мазнини. А смуутито е млян на блендер плод с малко вода, мляко или някакъв друг източник на течност, и по този начин ние приемаме месестата част, която влияе добре на тялото. Така тези захари от плода не навлизат бързо в кръвния поток и кръвната захар не се покачва. Аз съм с две ръце хората да се научат да пият повече смуути. А в пъти по-добре от смуутито си остава чистият плод, богат на вода – диня или пъпеш най-вече\", заяви той.   ", "date": "2018.08.06", "title": "От водата по-добро за организма няма, но динята може да е хубав заместител"}
{"url": "https://www.actualno.com/crime/ministerstva-umuvat-kak-da-predpazjat-decata-na-pytja-news_688490.html", "text": "  През 2017 г. по пътищата на страната са загинали 35 деца. Заради зачестилите инциденти с деца на пътя вътрешното и образователното министерство подготвят нова наредба с мерки за ограничаване им. През 2016 г. трагичните случаи са били с 5 по-малко, а за първите 6 месеца на тази година са загинали 11 деца –  повече от същия период на миналата година.     \"Аз и до ден-днешен, като си гледам колата, знам, че с нас се е случило чудо. В момента, в който излязох от колата, просто си прегърнах децата и казах – Бог ни спаси, просто оцеляхме.\" Споменът е от април. Колата на Надежда е смазана между два камиона в Пловдивско. С нея пътуват 11-годишният ѝ син и негова съученичка.   \"То беше за секунди. Видях, че колата ми отива под тира. Крясъци на децата отзад в колата. След това аз се събудих, буквално, защото някъде в просъница чух гласа на сина ми, който викаше – \"Мамо, мамо, бързо излизай, събуди се.\"\r\nЗаради зачестилите инциденти с деца вътрешното и образователното министерство работят по нова наредба, за да ограничат пътният травматизъм при подрастващите. \"Чакаме я вече 11-та година. , заяви Емил Марков, експерт в Института за пътна безопасност за bTV.  А докато институциите успеят да намерят формулата, семейство на Надежда още се бори с травмата.   \"Детето е много податливо на чувства. Чувствата, които е изпитало в такива моменти, са страх от смъртта, ужас, и понеже те не могат да го опишат, го проиграват, а понякога съзнанието ги връща в определени моменти, непрекъснато\", обясни психологът Елена Комисарова.\r\nЗа Ангел засега е важно да не минава по същия път, за да не вижда отново ужаса, но призовава шофьорите да го видят: \"Бих им казал да карат на 4 очи, защото има много случаи на катастрофи и си е направо като война на пътя”.    ", "date": "2018.08.06", "title": "Министерства умуват как да предпазят децата на пътя"}
{"url": "https://www.actualno.com/kustendil/redica-godishnini-shte-bydat-otbeljazani-prez-avgust-v-dupnica-news_688496.html", "text": "  Значими годишнини ще бъдат отбелязани през месец август в Дупница. Това съобщиха за Радио „Фокус” – Кюстендил от отдел „Култура” към Община Дупница. На 10 август ще се проведе тържествено събрание по повод 160 години от рождението на генерал Георги Тодоров. Събитието се организира от Община Дупница, Исторически музей – Дупница, Съюза на офицерите и сержантите от запаса и резерва, читалище „Георги Тодоров”.     Началният час е от 17.30 часа в заседателната зала на Община Дупница. Присъстващите ще си спомнят за легендарния командир на Седма Рилска дивизия и командващ Втора Българска армия – генерал Георги Тодоров. На 10 август в село Крайници ще бъдат отбелязани 150 години от смъртта на Хаджи Димитър.   Организатор на събитието, което започва в 14.00 часа, е читалище „Развитие”. На 27 август читалището в село Крайници ще отбележи и 190 години от рождението на Христо Г. Данов, български възрожденски учител и книжовник, родоначалник на книгоиздаването.", "date": "2018.08.06", "title": "Редица годишнини ще бъдат отбелязани през август в Дупница"}
{"url": "https://www.actualno.com/business/kontrolyt-kak-legalno-se-kupuva-bylgarsko-grajdanstvo-izobshto-ne-e-nared-news_688491.html", "text": "  Инвестициите, обещани от чужденци в замяна на българско гражданство, на практика не се контролират. Средно по петима чужденци годишно получават българско гражданство заради направени от тях инвестиции в страната,  показват данните,  предоставени от Министерството на правосъдието на в. \" \", който на тяхна база прави заключението за липса на контрол.     Според статистиката от началото на 2013 до 21 май тази година 27 души са взели български паспорт с указ на вицепрезидента за значителен принос към икономиката ни.  Законът урежда облекчена процедура по получаване на гражданство, ако чужденецът е вложил над 1 млн. лева в България. Предвижда се отмяна на натурализацията, ако инвестициите не се поддържат, но такъв случай за петте години няма, твърдят от ведомството на Цецка Цачева.    . А по въпроса за контрола уточняват, че удостоверенията за вложените средства се издават от други институции - Българската агенция за инвестиции (БАИ), Министерството на икономиката или съответната банка. .  Освен това уточниха, че никой не ги уведомява, когато чужденец, вложил милион или повече, получи гражданство заради икономическия си принос у нас.   . Издават се удостоверения на чужденци за направени инвестиции в български предприятия и за създадени работни места у нас. Тези документи са за пред Министерството на външните работи за получаване на работни визи и за пред МВР за издаване на разрешение за продължително или постоянно пребиваване. Според правилника за прилагане на Закона за чужденците, ако бъде предоставено постоянно пребиваване, лицето следва да декларира пред МИ незабавно всяка промяна на обстоятелствата, свързани с инвестициите му, както и веднъж годишно, ако промяна няма, посочват от министерството. Ако инвестицията е изтеглена или намалена, икономическото министерство трябва да информира дирекция \"Миграция\", която има право да отнеме предоставеното право на пребиваване. За целта се проверявали данните за фирмите в Търговския регистър и отчетите, които предприятията предоставят.   Статистика води и Комисията по българско гражданство към президентството. От нейните публикувани отчети става ясно, че през 2017 година чужденците, получили гражданство заради инвестиции, са 12.  Сред тях обаче няма бизнесмени, които са вложили пари в производствени предприятия - всички в групата са финансови инвеститори. Част от тях са купили облигации и съкровищни бонове за над 1 млн. лева, други са вкарали в наши банки едри суми на доверително управление.\r\nОбобщените данни за миналата година сочат, че общо 3857 души са получили българско гражданство на различни основания.  Най-много са от Македония и Украйна. Следват Израел, Турция, Молдова, Сърбия, Русия.  Българи са станали и по един чужденец от Австралия, Алжир, Великобритания, Конго, Куба, Германия, Нигерия. Предходната година българско гражданство са получили с 10 000 души повече - 13 410 души. Най-много от тях - заради произход. През 2015 година новите българи са малко над 10 хиляди.    В рубриката \"месечни отчети\" на комисията в президентството последният качен документ е за март. Единствената публикация в графата \"Анализи на Комисията по българско гражданство\" е от 6 ноември 2012 година. Тя гласи: \"В процес на разработка\".   Според отчета за 2014 година  7160 души са се сдобили с българско гражданство, а 8 кандидати са получили отказ. Двама от отхвърлените са \"спортисти, за които постъпилите предложения не са били достатъчно убедителни и след отправени запитвания до Министерството на спорта не са потвърдени\". \"На едно лице е отказано придобиване на гражданство в областта на финансите поради непредставени конкретни убедителни аргументи в потвърждение на изключителен принос\". Разследване на сайта за журналистически разследвания \"Биволъ\" разкри, че част от обещаните от чужденци инвестиции, които са получили български паспорти, на практика не са реализирани. Справки в Търговския и Имотния регистър показват, че някои от тях просто са си купили скъпо жилище в България, но така и не са развили крупен бизнес, каквито са били прокламираните им намерения. Други дори и това не са предприели. На нито един от споменатите в материалите не е отнет паспортът заради неизпълнени обещания.", "date": "2018.08.06", "title": "Контролът как легално се купува българско гражданство изобщо не е наред"}
{"url": "https://www.actualno.com/balkani/smeniha-rykovodstvoto-na-pojarnata-i-policijata-v-gyrcija-news_688500.html", "text": "  Правителството на Гърция извърши промени в ръководството на полицията и пожарна служба, съобщи AFP.     \"Управлението на огнеборците сега ще бъде поето от настоящия заместник-началник генерал Василиос Матеопулос, а полицията ще бъде поета от настоящия заместник-началник генерал Аристидис Андрикопулос\", се казва в кратко изявление от офиса на гръцкия премиер Алексис Ципрас, допълва агенция Фокус.   Решението е взето, след заседание на правителственият съвет по външни работи и отбрана на Гърция.\r\nГръцкото правителство беше широко критикувано заради несправянето си с опустошителните , които отнеха живота на поне 90 души.  ", "date": "2018.08.06", "title": "Смениха ръководството на пожарната и полицията в Гърция"}
{"url": "https://www.actualno.com/goodnews/vse-poveche-chujdestranni-turisti-poseshtavat-syrnica-news_688502.html", "text": "  Увеличават се чуждестранните туристи в град Сърница, каза за Радио „Фокус“ – Пазарджик Неби Бозов, кмет на Община Сърница. Има много руски гости, но основно посетителите в родопския град са от Турция.     \"Опитваме се да привличаме чужденците с атрактивни туристически услуги, като в последните години развитието на района в това отношение е видимо\", коментира Бозов.   Според него най-сериозен остава проблемът с добрата инфраструктура.\r\n\"В града е подменена цялостната вътрешна водопроводна мрежа и на този етап нямаме нарушения на водоподаването. По-сложно е обаче положението с пътищата и особено с пътя за град Доспат, който е в окаяно състояние и за който са предвидени само частични изкърпвания. Хотелиерите в града също се притесняват и са на мнение, че проблемната инфраструктура може да провали туристическия сезон\", каза още Неби Бозов.  ", "date": "2018.08.06", "title": "Все повече чуждестранни туристи посещават Сърница"}
{"url": "https://www.actualno.com/society/novinite-naj-vajnoto-za-denja-6-avgust-news_688643.html", "text": "         Малко над 37 млн. лева дивидент от тютюн, близо 5 милиона лева в банката, още около 3 млн. долара в банкови сметки и около 300 хил. евро, също в банкови сметки, няколко коли, 1 къща и 2 апартамента плюс няколко офиса (в София, в Пазарджик и във Велинград) - това е декларирал като имущество депутатът от ДПС Делян Пеевски, показват официалните декларации на лицата, заемащи публични длъжности към Комисията за противодействие на корупцията и за отнемане на незаконно придобитото имущество (КПКОНПИ).   По данни на изданието Il Resto del Carlino експлозията се е чула на автомагистралата след катастрофа с участието на камион. Потребители в интернет споделят снимки и видео, в които се виждат огромни стълбове дим и огън. Някои уточняват, че инцидентът е  станал на магистрала. За момента жертвите са 2, . Буквално минути след вечерния ни бюлетин се оказа, че - ученици от Силистра. За щастие обаче няма пострадали с опасност за живота! По закон до 60 дни Димитър Желязков-Митьо Очите, който в момента се намира в ареста в Турция, трябва да бъде екстрадиран в България, за да бъде изправен пред родното правосъдие. Това заяви за БГНЕС говорителят на главния прокурор Румяна Арнаудова.     Общинският съветник от БСП в Бургас Бенчо Бенчев и бившият депутат от  ДПС Несрин Узун засега остават без обвинения за участие в организирана  престъпна група. Това съобщиха от Специализираната прокуратура, цитирани  от bTV. Неприятен факт е, че новината се потвърждава – така адвокат Евгений Мосинов, лидер на БСП в Общинския съвет в Бургас коментира случилото се с общинския съветник на \"червените\". Мосинов обаче уточни, че БСП \"отправила покана\" Бенчев да си подаде оставката, което било нормална европейска практика.    Обществена тайна е, че в много голям процент от случаите обществените поръчки в България са нагласени и предназначени за определен човек. А анализ, публикуван от Министерството на финансите (МФ), потвърждава, че бизнесът с право е възприел хипотезата от първото изречение. Данните на МВР показват, че в последните два месеца влизащите в страната мигранти са по-малко от тези, които я напускат. Статистиката сочи, че през юни и юли полицията е задържала 88 души на изход на държавната граница. За същия период арестуваните на влизане в България са 52, съобщава \"Дневник\". Изграждането на новата пленарна зала на Народното събрание в бившия партиен дом налага допълнителни дейности по монтирането и поддръжката на стъкления покрив и гарантиране на сигурността на електрозахранването. Българската държава е платила 20 340 британски лири, за да може Вежди Рашидов да изложи свои скулптори и рисунки в прочутата лондонска галерия \"Галиарди\". Това съобщава в.\"Сега\", цитирайки отговор на министъра на културата Боил Банов на въпрос на депутата от БСП Стоян Мирчев. Оправданието на министерството за разхода е доста любопитно - изложбата била част от официалната програма на българското европредседателство.", "date": "2018.08.06", "title": "Новините: Най-важното за деня, 6 август "}
{"url": "https://www.actualno.com/europe/rusal-se-zakrepi-sled-kato-deripaska-se-ottegli-news_688512.html", "text": "  Печалбата на руската компания \"Русал\", водещ световен производител на алуминий, за втората четвърт на 2018 година отбелязва спад от 31% до 218 млн. долара, предаде БГНЕС.     От публикувания отчет на \"Русал\" става ясно, че въпреки спада през втората четвърт на годината, чистата печалба за първите шест месеца на 2018 година е нараснала с 15% до 535 млн. долара.   Приходите за втората четвърт са спаднали с 18% до 2,25 млрд. долара. На база полугодие обаче те са се увеличили с 4,9% до 4,99 млрд. долара. От началото на годината дълговете на компанията са се увеличи с 3% и са достигнали 7,875 млрд. долара.\r\nСъветът на директорите на компания препоръча да не се изплащат дивиденти за първото полугодие на тази година.  През цялата втора четвърт на 2018 година \"Русал\" работи в режим на санкции, наложени от Министерството на финансите на САЩ. Те засегнаха най-вече Олег Дерипаска, който беше принуден да се оттегли от ръководството на \"Русал\", за да бъде облекчен американският натиск и компанията да не тръгне към банкрут.   От компанията подчертаха, че активно търсят нови клиенти и пазари, но \"ключов приоритет остава развитието на търсенето на вътрешния пазар\". В рамките на първите шест месеца на тази година делът на Русия и страните от ОНД в продажбите на \"Русал\" се е увеличил от 24% до 29%.\r\nНепосредствено след публикуването на отчета на компанията, акциите на компанията на борсата в Хонконг поскъпнаха с 6%.    ", "date": "2018.08.06", "title": "\"Русал\" се закрепи след като Дерипаска се оттегли"}
{"url": "https://www.actualno.com/literature/otkys-ot-morski-obredi-ot-uiljam-golding-news_688493.html", "text": "  МАЛКО ПО-КЪСНО     Обядвахме на две дълги маси под светлината от един широк прозорец, обкръжени от голям безпорядък. Никой нищо не знаеше. Нямаше ги офицерите, прислугата беше объркана, храната – лоша, спътниците ми – ядосани, а дамите им – почти истерични. Но гледката, която се разкриваше от прозореца към другите кораби на котва в пристанището, беше безспорно вълнуваща. Уийлър, мой помощник и съветник, каза, че те били другата част от конвоя. Той ме уверява, че суматохата на борда ще намалее и че „ще поулегнем“ – както сигурно са улегнали пясъкът и чакълът, – докато, съдейки вече по някои от пътниците, и ние завоним като кораба. На Ваша светлост може да направи впечатление известна раздразнителност в думите ми. Наистина, ако не беше не съвсем лошото вино, щях да съм много разгневен. Нашият Ной, някой си капитан Андерсън, предпочете да не се появява. Ще му се представя при първа възможност, но сега е вече тъмно. Утре сутринта смятам да направя топографска експедиция из кораба и да се запозная с по-свестните офицери, ако срещна такива. Има и дами – някои млади, други на средна възраст, трети стари. Има и неколцина възрастни господа, един младичък армейски офицер и един млад свещеник. Той, горкият, се опита да измоли благословия за масата ни и пристъпи към храната си свенливо като младоженка. Още не съм видял мистър Притимън, но предполагам, че е на борда.\r\nУийлър казва, че вятърът „ще се обърне“ през нощта и ние ще вдигнем котва, ще опънем платна, т.е. ще потеглим на дългото си пътешествие, щом започне приливът. Отвърнах му, че съм добър моряк, и забелязах по лицето му да пребягва същата онази странна светлина, която не е точно усмивка, а по-скоро неосъзната сърдечност. Веднага си наумих при първа възможност да му дам добър урок по поведение, но още докато пиша тези думи, нещо става с нашия дървен съд. Някъде отпред се разнася удряне и блъскане, което сигурно е от отхлабените платна. Пронизително запищяват свирки. Боже мой, нима човешкото гърло е способно да издава такива звуци? А онова ще да са сигнални оръдия. Пред каютата ми е паднал един от пътниците и цветисто проклина, дамите пищят, говедата мучат и овцете блеят. Настава смут. А може би кравите блеят, овцете мучат, дамите проклинат кораба и пращат всяка негова тресчица да гори в ада... Брезентовият мех, в който Уийлър ми наля вода, се е изкривил на халките си и сега виси под ъгъл.\r\nКотвата ни е извадена от пясъка на старата Англия. Няма да видя родния бряг цели три, ако не и четири или пет години. Признавам, че дори и пред перспективата от интересна и изгодна служба, каквато ме очаква, това е мрачна мисъл.     И тъй като станахме сериозни, с какво друго мога да завър-ша своя разказ за първия ден в морето, ако не с дълбоката си благодарност. Вие ме поставихте на стълбата и колкото и високо да се изкача – а трябва да предупредя Ваша светлост, че амбицията ми е безгранична, – никога не ще забравя чия ръка ми е помогнала да тръгна. Да не бъда никога недостоен за тази ръка, нито да я нараня с някое свое действие – това е молитвата и намерението на признателния протеже на Ваша светлост.\r\nЕдмънд Талбът\r\n/2/    Отбелязах числото 2 в началото на тази страница, макар че не знам какво ще успея да запиша днес. Всички обстоятелства действат против стройното ми съчинение. Крайниците ми са така изнемощели. Тази тоалетна или отходно място... да ме прощава, но не знам как да го наричам, на чист моряшки език... „нужникът“ е в предната част на кораба, курсантите имат ... клозет, офицерите... не знам пък те какво имат. Това непрестанно клатушкане на кораба и необходимостта постоянно да нагаждам тялото си към него...   Ваша светлост благоволи да ми препоръча да не премълчавам нищо. Спомняте ли си как ме изведохте от библиотеката с приятелска ръка на рамото ми, възкликвайки с присъщата Ви сърдечност: „Разказвай всичко, момчето ми! Не скривай нищо! Нека отново заживея чрез теб!“ Бедата е там, че ме хвана проклетата морска болест и останах на легло. Но в края на краищата нали и Сенека край Неапол е изпаднал в същото положение – спомняте ли си? – и щом един философ-стоик не е могъл да устои на няколко бала накъдрено море, какво да кажем за нас, обикновените хора, и то в открито море? Трябва да призная, че леех вече солени сълзи от изтощение и че точно в този размекнат вид ме завари Уийлър. Моите уважения към него. Оправдах сълзите си с това, че съм изморен, той се съгласи с мен и дори ме ободри.\r\n– Вие, сър – поде той, – бихте ловували цял ден и после бихте танцували цяла нощ. Но ако вземете да качите мен или повечето моряци на кон, бъбреците ни ще се смъкнат до коленете.\r\nПростенах нещо като отговор и чух, че Уийлър измъкна тапата на една бутилка.\r\n– Разберете, сър – продължи той, – трябва само да се научите да се возите на кораб, все едно че е кон.      Тази мисъл ме поуспокои, но не толкова, колкото приятният аромат, който ме „облъхна като топъл южняк“. Отворих очи и какво да видя: Уийлър държеше не друго, а голяма бутилка парегорик.  Приятният вкус ме пренесе направо в детството, но този път без следа от меланхолията, съпътстваща спомените за миналото и за дома. Отпратих Уийлър, задрямах и после заспах. Сигурен съм, че опиумът щеше да принесе на Сенека повече полза, отколкото философията му.\r\nСъбудих се от странни сънища сред такъв дълбок мрак, че не разбрах къде съм, но скоро се сетих и установих, че се движим значително по-бързо. Веднага викнах Уийлър. При третия ми зов – съпроводен, признавам, с повече проклятия, отколкото обикновено смятам за съвместими както със здравия разум, така и с джентълменското поведение – той отвори вратата на каютата ми.\r\n– Помогни ми да изляза оттук, Уийлър! Трябва да глътна малко чист въздух.\r\n– Я си полежете кротко, сър, и след малко ще се почувствате бодър като кукуряк. А аз ще сложа чая.   Има ли и може ли да има по-глупава и по-незавидна перспектива от тази да приличаш на кукуряк. Не знам защо си представих кукуряците самодоволни и наперени като цяла енория богомолци. Наругах го право в лицето. Но се оказа, че той има право. Обясни ми, че излязла буря. Смятал, че балтонът ми с тройна пелерина е твърде хубав, за да се съсипва от пръските солена вода. И загадъчно добави, че не искал да изглеждам като корабен свещеник. Той обаче разполагал с един запазен костюм от жълта мушама. С доста печално изражение поясни, че го бил купил за един господин, който изобщо не се качил на кораба. Бил ми точно по мярка и можел да ми го даде тъкмо за толкова, колкото му струвал. А в края на пътуването, ако искам, можел съм да му го продам на старо. Сключих веднага тази изгодна сделка, защото се задушавах и жадувах за свеж въздух. Той ме напъха в костюма, стегна му връзките, надена ми гумени ботуши на краката и ми сложи мушамена шапка. Искаше ми се Ваша светлост да ме види отнякъде, защото сигурно съм приличал на истински моряк, независимо колко несигурно стъпвах. Уийлър ме подкрепи до коридора, който беше плувнал във вода. Продължаваше да ми дава наставления да стъпвам така, сякаш единият ми крак е по-къс от другия, както на планинските овце. Сопнах му се, че откакто ходих във Франция по сключването на мира, знам как се стъпва по наклонена палуба – да не мисли, че съм прекосявал морето пеша! Слязох в шкафута и се облегнах на левия фалшборд, т.е. парапета на палубата. Над главата ми имаше опънати ванти и разперени въжени стълби – о, Фолкънър, Фолкънър! – а над тях множество безименни въжета свистяха, бръмчаха и свиреха. Гаснеше последната дневна светлина, откъм десния борд ме заливаха струи вода, и облаците, които се гонеха покрай мен, сякаш достигаха мачтите. Не бяхме сами, разбира се, тъй като останалата част от конвоя се падаше откъм левия ни борд и вече се появиха някои от светлините им, въпреки че пръските вода и мъглата, примесена с дъжд, ги затъмняваха. Дишах с удивителна лекота след смрадливата каюта и нищо друго не ми оставаше, освен да се надявам, че тази силна, даже яростна буря ще издуха част от онова зловоние. Посъвзех се малко, огледах се наоколо и за пръв път, откакто бяхме вдигнали котва, усетих как се съживяват мисълта и чувствата ми. Извърнах очи назад, погледнах нагоре и видях до руля двама кормчии – черни фигури в мушами; лицата им бяха огрени отдолу, те поглеждаха ту към светещия компас, ту нагоре към положението на платната. Само няколко от тях бяха опънати по вятъра, което си обясних с неблагоприятното време, но после узнах от Уийлър – този крачещ речник, – че било, за да не се откъснем от конвоя, защото малко от охраняващите ни кораби можели да се движат с нашата скорост. Откъде знае това, ако въобще говори истината, е загадка за мен, но той обяви, че ще се освобоим от ескорта си при траверса на нос Ашънт, ще им придадем втория си кораб, ще вземем един от техните, който ще ни ескортира до паралела на Гибралтар, откъдето ще продължим сами, защитени от нападение само от няколкото останали ни оръдия и внушителния си вид! Честно и справедливо ли е това? Не съзнават ли тяхна светлост господата какъв бъдещ министър са подхвърлили така нехайно в океана? Да се надяваме, че ще оцелея като небесната манна в Библията. Както и да е, жребият е хвърлен и аз трябва да поема риска. Стоях, облегнал гръб на фалшборда, и поглъщах вятъра и дъжда. Убедих се, че необичайната ми слабост се е дължала повече на вонята в каютата, отколкото на люлеенето на кораба.\r\nДневната светлина бързо се топеше и аз бях възнаграден за бдението си, като видях с очите си болестта, от която тъкмо се бях отървал. От коридора в дъжда и вятъра на шкафута излезе... свещеник! Струва ми се, че беше същият, който се опита да измоли благословия над първия ни обяд, но бе чут само от всевишния. Беше в голф, с дълго палто, а двете бели ленти на яката му се блъскаха от вятъра по врата му като затворена птица по прозорец. Той притискаше с две ръце смачканата си шапка и перука и залиташе първо на едната страна, а после на другата като пиян рак. (Ваша светлост не може да не е виждал пиян рак.) Отецът се обърна и като човек, несвикнал с наклонената палуба, се опита да пълзи нагоре вместо надолу. Видях, че ще повърне, защото лицето му бе едновременно бледо и зелено като цвета на плесенясало сирене. Преди да смогна да му извикам, той действително повърна, после се хлъзна и падна на палубата. Изправи се на колене – но, струва ми се, не за молитва – и успя да стане точно когато корабът се наклони още повече и придаде нов тласък на движението му. Така че той се спусна надолу по палубата, полутичайки, полулетейки, и насмалко щеше да се преметне през парапета на бакборда, ако не го бях сграбчил за яката. Пред очите ми се мярна зелено лице и в този момент прислужникът, който изпълнява за пътниците от десния борд същите задължения, които Уийлър има за пътниците от левия, се спусна по коридора, подхвана човечеца под мишниците, извини ми се и го затътра обратно, докато се изгуби с него от погледа ми. Тъкмо проклинах свещеника, че ми е изцапал мушамата, когато ново надигане, разтърсване и добре насочена струя морска вода, примесена с дъжд, я изчисти напъл-но. Кой знае защо, макар водата да щипеше лицето ми, случката ме развесели. Философия и религия – какво са те, когато вятърът задуха и грамадите вода те разлюлеят? Стоях, държах се с една ръка и започвах определено да се забавлявам от цялата тази бъркотия сред последните зари на деня. Огромният кораб с няколкото скъсани платна, от които се изливаха потоци дъжд, пореше морето и срещаше вълните под ъгъл като бик, който си пробива път през гъста тълпа. И както бикът може да налети тук-там на „сродна душа“, така и той (нашият кораб) се натъкваше от време на време на препятствия, хлътваше или се вдигаше и дори получаваше челен удар, от който цялата му предна част, после средата и задницата потъваха в пяна и се обливаха с бяла вода. Започвах, както Уийлър се бе изразил, да се уча „да се возя на кораб“. Мачтите му бяха малко наклонени; вантите, които срещаха вятъра, бяха изпънати, а тези откъм подветрената страна – хлабави. Дебелото въже на гротбраса се бе извило към подветрената страна... всичко това ме наведе на следната мисъл: този огромен двигател не може да се опознае нито постепенно, нито като се забие нос в схемите на морските речници. То ще стане от само себе си и изведнъж. Там, в полумрака, между две вълни, установих, че корабът и морето трябва да се възприемат не само откъм техническото им съвършенство, но и като... какво? Като един вид кон, средство за превоз, механизъм, действащ с определена цел. Това ми достави неподозирана наслада. Със задоволство си помислих даже, че съм обогатил представите си. Едно самотно платно, едно въже, закрепено към долния подветрен край на платното, вибрираше на няколко ярда над главата ми, лудо наистина, но разбираемо. За да затвърди сякаш познанията ми, докато разглеждах въжето и неговото действие, усетих силен тласък отпред, обля ме вода и пръски и вибрациите на въжето се промениха: те прекъснаха наполовина, така че известно време то описваше две тесни елипси, допрени в единия си край, което може да се изобрази със синусоида или с онова място от цигулковата струна, което, ако се докосне точно, ще даде на музиканта флажолет – една октава над тона на самата струна.\r\nНо този кораб има повече струни и от цигулката, и от лютнята, повече според мен и от арфата и под диригентството на вятъра той свири страхотна музика. Ще призная, че след известно време започна да ми липсва човешко присъствие, но църквата бе грохнала, армията – също. Никоя от дамите не би могла да бъде другаде, освен в постелята си. Що се отнася до флота, той е буквално в стихията си. Неговите членове са на вахта, където и да се обърнеш, увити с мушами, черни, само лицата им бледнеят поради контраста. От известно разстояние приличат досущ на скали, обливани от вълните.\r\nКогато се стъмни съвсем, се върнах опипом в каютата си и викнах на Уийлър, който се притече на часа, измъкна ме от мушамата и закачи костюма на куката, където той веднага се килна като пиян. Казах му да ми донесе лампа, но той ми отвър-на, че това било невъзможно. Ядосах се, ала той изложи доста основателна причина. Лампите са опасни за всички ни, защото, катурнат ли се, не се знае какво би станало. Но можел да ни снабди със свещ, ако си платя, защото свещта сама изгасвала, като падне. При все това трябвало да взема някои предпазни мерки, като си служа с нея. Уийлър разполагал с много свещи. Отвърнах му, че според мен такива неща се получават обикновено от домакина-касиер. След кратко мълчание Уийлър се съгласи. Не предполагал, че искам да имам вземане-даване със самия домакин, който живеел уединено и рядко го виждали. Благородните господа обикновено не общували с него, а използвали за това прислужниците си, които гарантирали, че сделките са честни и открити. „Защото, прибави той, нали знае-те, домакините са едни такива...“ Съгласих се с неговата невинна забележка, което в момента – нали забелязвате, сър, че вече се съвземам – прикри промяната в мнението ми за Уийлър, за бащинските му грижи и готовността му да ми служи. Имах вече едно наум винаги да си отварям очите на четири с него и да вниквам в подбудите му по-дълбоко, отколкото той смята, че вниква в моите. Така че в единадесет часа вечерта – „шест камбани“, както пише в книгата – ето ме седнал до сгъваемата маса с този дневник, разтворен пред мен. Но колко страници съм изписал с празни приказки! Няма ни едно от онези интересни събития, проницателни наблюдения и – смея да кажа – искрици остроумие, с които да развлека Ваша светлост според първото ми и най-голямо желание. Но нашето пътуване едва сега започва!", "date": "2018.08.06", "title": "Откъс от \"Морски обреди\" от Уилям Голдинг"}
{"url": "https://www.actualno.com/asia/jertvite-na-zemetresenieto-v-indonezija-dostignaha-90-news_688642.html", "text": "  Десетки са вече жертвите на силното земетресение, което разтърси индонезийския  остров Ломбок.     Най-малко 90 са потвърдените загинали при труса с магнитуд 7, предаде \"Нова телевизия\". Ранените са стотици и според властите броят на жертвите може да нарасне.   Според Външното ни министерство няма пострадали българи. На остров Ломбок се намират трима наши сънародници, които излежават присъди в местния затвор. Те са невредими.\r\nСамо преди седмица по-лек трус на същия остров стана причина за смъртта на 16 души.  ", "date": "2018.08.06", "title": "Жертвите на земетресението в Индонезия достигнаха 90"}
{"url": "https://www.actualno.com/america/trymp-se-zajade-sys-senator-demokrat-na-tema-kitajski-shpionaj-news_688511.html", "text": "  Президентът на Съединените американски щати Доналд Тръмп и сенаторът-демократ от Калифорния Даян Файнстийн си размениха остри нападки.     В реч по време на предизборен митинг в Охайо в подкрепа на републикански кандидат за Конгреса, Тръмп заяви, че като един от най-активните обвинители по въпроса за \"руската намеса в изборите\" Файнстийн би следвало да внимава повече. Американският президент припомни на събралото се множество, че Файнстийн \"20 години е имала шофьор-китайски шпионин\".   Сенаторът-демократ побърза да отговори в Twitter, че въпросното лице не е имало \"достъп до конфиденциална информация\" и вече не е част от нейния екип. \"Сравнете това с Вашите действия: да атакувате ФБР и да пренебрегвате съветите на Вашия екип по национална сигурност. Печално!\", добави Файнстийн.\r\nПо-рано Politico публикува информация, че китайското разузнаване е успяло да вербува сътрудник на сенатора от Калифорния. От канцеларията на Файнстийн отказаха да коментират кадровата политика, но подчертаха, че сътрудниците не разполагат с достъп до секретна информация.  ", "date": "2018.08.06", "title": "Тръмп се заяде със сенатор-демократ на тема \"китайски шпионаж\""}
{"url": "https://www.actualno.com/burgas/monasi-gostuvat-na-kmeta-na-burgas-news_688644.html", "text": "  Навръх големия християнски празник Преображение Господне монаси от Света гора посетиха Община Бургас. Делегацията бе приета от кмета Димитър Николов. Монасите гостуват по повод откриването на изложбата \"Атон. Фотографии и гравюри от Света гора\" днес в КЦ \"Морско казино\".     \"Радваме се, че тази изложба гостува в нашия град. Тя е ценна, защото ще помогне да затвърдим авторитета на православието в региона. От своя страна Община Бургас продължава да инвестира в обновяване и изграждане на нови православни храмове. Помагаме с желание и на манастира в Света гора\", каза по време на разговора с атонските духовници Димитър Николов.   От своя страна атонските монаси споделиха, че Бургас е един от най-популярните български градове в Гърция. През вековете връзките между православните християни винаги са били силни и всички ние трябва да ги запазим такива, а изложба като \"Атон. Фотографии и гравюри от Света гора\" помагат изключително много в мисия като тази, подчертаха още духовниците.\r\nЕкспозицията \"Атон. Фотографии и гравюри от Света гора\" е за първи път в Бургас и съдържа ценни експонати, които разкриват историята на святото място.  ", "date": "2018.08.06", "title": "Монаси гостуват на кмета на Бургас"}
{"url": "https://www.actualno.com/society/umrjaloto-divo-prase-kraj-shabla-njama-afrikanska-chuma-news_688646.html", "text": "  Резултатите на пробите, взети от умрялото диво прасе миналата седмица край Шабла, са отрицателни и категорично отхвърлят наличие на вирус за африканска чума по свинете у нас. Това съобщи директорът на Националната референтна лаборатория д-р Емилия Кирова.     След окончателното изследване на пробите, резултатите са разписани с протокол.   ", "date": "2018.08.06", "title": "Умрялото диво прасе край Шабла няма африканска чума"}
