{"url": "https://www.actualno.com/balkani/zaradi-snegovaleji-gyrcija-ogranichava-dvijenieto-po-granichnite-punktove-utre-news_1420799.html", "text": "      Поради очакваното влошаване на метеорологичната обстановка - обилен снеговалеж, Гърция въвежда ограничения по пътищата към граничните пунктове.      От 6 часа утре, 5.01.2020 г. няма да се пропускат автомобили с товароносимост над 1,5 т. през ГКПП Кулата-Промахон, ГКПП Илинден-Ексохи и ГКПП Капитан Петко Войвода-Орменион, съобщават от МВР.    ", "date": "2020.01.04", "title": "Заради снеговалежи: Гърция ограничава движението по граничните пунктове утре"}
{"url": "https://www.actualno.com/curious/5-te-zodii-koito-shte-postavjat-novo-nachalo-v-jivota-si-prez-2020-news_1420431.html", "text": "                       1. Телец – зодия номер едно, най-засегната от промяната! Кажете сбогом на скучната си рутина! Животът на Телеца ще се промени и ще разкрие нова страна през 2020 г. Ще бъде по-уверен и по-дързък, особено щом става дума за любовта! Тази година Телецът ще се води от страст и енергия. Те ще подправят обичайната ежедневна рутина!        2. Лъв - Положителната промяна е в сила! За зодия Лъв 2020 г. е годината на разбиране и реализация. Най-накрая ще  предприеме необходимите стъпки, за да осъществи мечтите си! Невинаги може да е плавно, особено ако е свикнал всичко да върви по планът му. Това невинаги може да е лесно за него. Във всеки случай, тези промени ще бъдат само за добро и ще позволят да намери истинска любов! 3. Дева - Голяма година на промяна! За някой обикновено толкова срамежлив, тази година ще се покаже от черупката си! Най-накрая ще се освободи от своите страхове и притеснения и ще поемете контрола над живота. Време е да управлява своя собствен път и да помни, че животът е това, което го прави. Защо да не започне новата кариера, за която мечтаете толкова дълго, или да остави партньор, който е спрели да обича. Бъдещето е в ръцете му! 4. Козирог - Ще станете по-дръзки!       За вас също е голяма година, Козирози! Ще се почувствате непобедими и нищо няма да ви плаши. Както в любовта, така и в работата, вие ще тръгнете по пътеки, по които преди не сте се осмелявали. Някога самотния вълк единак, търсил щастието, сега няма да се плаши да отворите сърцето си. 5. Риби - Положителната промяна е на хоризонта! Като интуитивна личност зодия Риби, трябва да знаят, че 2020 г. ще е година на промените! Следователно вече, трябва да сте готови да оставите своите съмнения и страхове, за да постигнете мечтите си. Няма да оставите никой да обикаля повече от вас! Дори ако това означава да сте по-силни, отколкото сте свикнали, ще оставите своята срамежлива страна зад себе си. ", "date": "2020.01.04", "title": "5-те зодии, които ще поставят ново начало в живота си през 2020"}
{"url": "https://www.actualno.com/asia/380-000-dushi-zaginali-ot-nachaloto-na-konflikta-v-sirija-news_1420815.html", "text": "      Близо 9 години след началото на войната в Сирия загиналите в нея достигат над 380 000 души, предава АФП. Над 115 000 от жертвите са цивилни, невинни граждани, съобщават международни наблюдатели, цитирани от БНТ.      Сирийската обсерватория за правата на човека, която има мрежа от източници в цялата страна, заяви, че в сраженията са загинали над 22 000 деца и повече от 13 000 жени.   Гражданската война в Сирия избухна след безпрецедентни антиправителствени протести в южния град Дараа на 15 март 2011 г. Гражданското недоволство и демонстрациите бяха брутално потиснати от режима на властта. Това доведе до въоръжен конфликт, в който бяха въвлечени джихадисти и странични сили. Конфликтът прогони от родните им домове и изпрати в изгнание над 13 милиона сирийци, причинявайки загуби от милиарди долари на страната.\r\nС подкрепата на мощните съюзници Русия и Иран, сирийският президент Башар ал Асад успя да си върне контрола на почти две трети от страната в последните години, след поредица от победи срещу бунтовници и джихадисти от 2015 г. насам. Няколко части на страната, обаче остават извън обсега на правителството в Дамаск. Те включват последния основен опозиционен бастион на Ислямска държава - Идлиб, - регион с около три милиона души, който в момента е под контрола на джихадистите. Счита се, че конфликтът в Сирия е възвърнал икономиката на страната поне три десетилетия назад, като е унищожил инфраструктурата и е парализирал основните производства, сред които тези на електричество и петрол.   ", "date": "2020.01.04", "title": "380 000 души загинали от началото на конфликта в Сирия"}
{"url": "https://www.actualno.com/sciencelogy/microsoft-prashta-windows-7-v-istorijata-news_1420824.html", "text": "      Точно десет години след старта на операционната система Windows 7, компанията Microsoft спира нейната техническа поддръжка, става ясно от съобщение на сайта на компанията. Това ще се случи на датата 14 януари.      В съобщението до потребителите си от Microsoft уточняват, че компютрите, работещи под Windows 7, няма да спрат да работят, но техническата поддръжка и актуализациите на софтуера ще спрат окончателно. Освен актуализации и поддръжка на софтуера, потребителите няма да получават и актуализации и корекции за защитата на операционната система. А това автоматично застрашава потребителите от вируси и зловреден софтуер, информира NOVA. Компанията препоръчва на потребителите да преминат към Windows 10.    ", "date": "2020.01.04", "title": "Microsoft праща Windows 7 в историята"}
{"url": "https://www.actualno.com/business/ryst-na-zaplatite-u-nas-prognozirat-analizatori-news_1420814.html", "text": "      Ръст на заплатите през 2020 година прогнозират анализатори въз основа на икономическите показатели в през изминалата година. Въпреки това от Министерството на финансите отчитат забавяне на растежа на БВП през трето тримесечие до 3,1% на годишна база, съобщава БНТ.      Според краткосрочната бизнес статистика в края на предходната година строителната продукция и търговията на дребно се забавили своя темп, на фона на ръст в производството и оборота в промишлеността. Инфлацията е била 2,2% или с процент повече спрямо края на 2018 година, заради поскъпването с около половин процент на промишлените стоки и на преработените храни.   На този фон българинът е теглил повече кредити през миналата година, над 7 на сто от предходната, като по този начин е гласувал доверие на икономическата перспектива у нас. Само в края на 2019 г. жилищните банкови заеми са нараснали с 14 на сто, потребителските - с малко над 10%, а фирмените - с над 7%. Държавната хазна също се е радвала на добро финансово здраве с ръст от над 11 на сто бюджетни постъпления. Според анализа те се дължат на увеличените в края на годината с 8,7 % данъчни приходи, 11 на сто здравноосигурителни вноски и на 25% неданъчни приходи.\r\nНа базата на сравнително позитивните показатели през 2019 г. анализаторите прогнозират ръст на заплатите през новата година и дефицит на работна сила. „Вероятно и през следващата година ще продължи ръстът на възнагражденията с относително бързи темпове. Вероятно над 8, може би 10%. Това не е изолиран процес в България. В голяма част от страните от Централна и Източна Европа се случва. Работодателите ще трябва да свикват с това и основният начин да се справят е увеличение на производителността на труда, т.е. със същите хора, плащайки им повече, но те трябва и да произвеждат повече, за да може българският бизнес да остане конкурентоспособен“, заяви пред националната телевизия Лъчезар Богданов, анализатор от Институт за пазарна икономика.   ", "date": "2020.01.04", "title": "Ръст на заплатите у нас прогнозират анализатори"}
{"url": "https://www.actualno.com/europe/grip-otne-jivota-na-izvesten-britanski-televizionen-vodesht-news_1420796.html", "text": "      Телевизионният водещ и актьор Дерек Акора, който участва в телевизионни проекти, свързани с паранормални явления, почина на 69-годишна възраст, съобщава „Дейли мейл“. Тъжната вест съобщи неговата съпруга Гуен Акора на страницата си в социалната мрежа.      Акора е починал в болница, след като в последните си дни е бил в кома и е настанен в интензивно отделение заради усложнения след прекаран грип. Съпругата му съобщи, че Дерек е бил в интензивно лечение, след като изпаднал в кома.   Акора стана известен благодарение на телевизионния сериал за паранормални явления \"Derek Acorah's Ghost Towns\". През 2009 година той безуспешно се опита да се \"свърже\" с починалия Майкъл Джексън в шоуто \"Майкъл Джексън Дерек Акора: Сесия на живо\". Акора участва и в британския \"Big brother\", автор е и на книги за паранормални явления, припомня БГНЕС. ", "date": "2020.01.04", "title": "Грип отне живота на известен британски телевизионен водещ"}
{"url": "https://www.actualno.com/curious/dneven-horoskop-za-5-januari-news_1420834.html", "text": "       Овен       Тази неделя е добър ден за откриването на нови занимания, които да ви донесат удовлетворение. Това може да бъде и интересна книга или филм. Телец Тази неделя не пренебрегвайте мнението на важен за вас човек. Вслушайте се в думите му, колкото и странни да ви се виждат.   Близнаци Всеки има своите лимити и вие рискувате да преминете дадена граница. Не забравяйте приказката за счупената стомна. Рак     Тази неделя не пропускайте да прекарате няколко часа навън. Ходенето пеша ще ви помогне да се почувствате добре. Ще ви хрумнат и добри идеи. Лъв Тази неделя е много вероятно да дойдат неочаквани гости. Не се притеснявайте, че не сте подготвени, може да поръчате нещо за вкъщи. Най-важното е общуването. Дева Тази неделя се пазете от лошите мисли. Напълно способни сте да се измъкнете от ситуацията с достойнство и дори положителен опит, като печалба!   Везни Денят ще ви завари във весело настроение. Регулирайте нивото на енергия, за да не прегорите прекалено рано. Оставете си и за вечерта. Скорпион Този ден е благоприятен за дейности, свързани със здравето и красотата. Не се колебайте да смените прическата или цвета на косата. Стрелец Тази неделя е добре да наваксате някои пропуснати моменти в отношенията ви с останалите. Дайте повече от себе си. Козирог    Тази неделя не се подавайте на нечии манипулации. Сега е време да кажете категорично \"Не\" без никакви угризения. Водолей Тази неделя ви очаква приключения. Благодарение на ентусиазма ви може да постигнете чудеса. Риби Тази неделя не се отказвайте от това да надскочите себе си. Дори да не успеете с всичко замислено, не се укорявайте. ", "date": "2020.01.04", "title": "Дневен хороскоп за 5 януари "}
{"url": "https://www.actualno.com/society/shum-tormozi-vseki-peti-evropeec-news_1420801.html", "text": "      Всеки пети жител на Европейския съюз се оплаква от прекалено високи нива на шум в района, в който живее или работи, предаде БГНЕС. Данните са на Евростат.      Два пъти повече жители се оплакват от шума в града - 24,1 процента, отколкото жителите в селските райони, където шумът пречи на всеки десети жител, сочат данните на статистическата агенция за 2018 г. Според проучването шумът най-много притеснява хората, които живеят сами - 21,8 процента, както и двойки, които нямат деца.   Най-често от високи нива на шум се оплакват жителите на Малта - 28,2%. След тях в класацията се нареждат германците, холандте, следвани от португалци, румънци, британците, както и жителите на Кипър, Гърция и Люксембург.\r\nЖителите на Хърватия, Унгария, Естония, Ирландия и пък изобщо не обръщат внимание на заобикалящият ги шум, сочи още статистиката на Евростат.   ", "date": "2020.01.04", "title": "Шум тормози всеки пети европеец"}
{"url": "https://www.actualno.com/crime/otkriha-tjalo-na-myj-v-basejn-vyv-varna-news_1420840.html", "text": "      Тяло на мъж е открито в басейн \"Приморски\" във Варна. Това съобщиха за Радио \"Фокус\" - Варна от пресцентъра на полицията.      Сигналът е постъпил в 15.40 часа. Към момента самоличността на удавника не е установена. От полицията допълниха, че събитията около инцидента се изясняват.    ", "date": "2020.01.04", "title": "Откриха тяло на мъж в басейн във Варна"}
{"url": "https://www.actualno.com/africa/libijskijat-parlament-v-bengazi-edinodushno-othvyrli-voennata-pomosht-ot-turcija-news_1420846.html", "text": "      Парламентът на Либия в Бенгази гласува единодушно против сключените от правителството в Триполи споразумения за военно сътрудничество с Турция в областта на сигурността и морските граници. Решението идва, след като в четвъртък турският парламент одобри изпращане на турски войски в Либия за една година.      Преди два дни турският президент Реджеп Таип Ердоган и премиерът на международно признатото Правителство на националното съгласие в Триполи Файез Сарадж подписаха спорните споразумения на среща в Истанбул през ноември. Днес обаче либийският парламент, който подкрепя алтернативно правителство в Източна Либия, отхвърли двете споразумения. Депутатите също така гласуваха единодушно за прекратяване на отношенията с Турция и даване под съд на Сарадж за държавна измяна, защото е потърсил военна помощ от чужда държава, каза говорителят на парламента Абдула Блейхак.   В момента в Либия действат паралелно два органа на изпълнителната власт: международно признатото ПНС на Сарадж в Триполи и временният кабинет на Абдула Абдуррахман ат Тани в Източна Либия с парламент в Бенгази, подкрепян от Либийската национална армия (ЛНА) на маршал Халифа Хафтар, отбелязва ТАСС.\r\nВ приетото от турския парламент разрешение за изпращане на турски войски в Либия се казва, че армията на Хафтар е заплашвала да напада турски граждани и фирми в Либия и турски кораби по либийското крайбрежие и че гражданската война в Либия застрашава интересите на Турция в Средиземно море и Северна Африка.  Европейският съюз вече предупреди Анкара за заплахата от ескалация на конфликта в Либия в случай на военна намеса. По-рано командващият на Либийската национална армия фелмаршал Халифа Хафтар обяви всеобща мобилизация. Заповядва се въоръжението на всички мъже и жени, военни и цивилни. Целта е да се противодейства на намесата на чужди сили. Силите на Хафтар са подкрепяни от Египет, Обединените арабски емирства, Саудитска Арабия и Русия. ", "date": "2020.01.04", "title": "Либийският парламент в Бенгази единодушно отхвърли военната помощ от Турция"}
{"url": "https://www.actualno.com/asia/sled-ubijstvoto-na-sulejmani-nato-prekratjava-obuchenieto-na-irakski-voenni-news_1420820.html", "text": "      НАТО прекрати своята мисия по обучаване на иракските сили за сигурност в страната. Това заяви говорител на Алианса след убийството от САЩ на иранския военен генерал Касем Сюлеймани.      Мисията на НАТО в Ирак, която се състои от около 500 души персонал, обучава силите за сигурност на страна по искане на Багдад. Те са инструктори и съветници от държави членки на алианса и от съюзни страни като Швеция и Финландия. Основната цел на мисията е да се предотврати завръщането на джихадистката група „Ислямска държава“.   „Мисията на НАТО продължава, но в момента дейностите по обучението са спрени“, заяви говорителят Дилън Уайт. Той също така потвърди, че генералният секретар на организацията Йенс Столтенберг е разговарял по телефона с министъра на отбраната на САЩ Марк Еспер относно „последните развития на събитията“. ", "date": "2020.01.04", "title": "След убийството на Сюлеймани: НАТО прекратява обучението на иракски военни"}
{"url": "https://www.actualno.com/society/142-godini-ot-osvobojdenieto-na-sofija-snimki-news_1420855.html", "text": "      С празнично биене на камбаните на централните софийски храмове, благодарствен молебен и литийно шествие София отбеляза 142-та годишнина от освобождаването на града от турско робство, предаде БГНЕС.       \"След 142 година от Освобождението на София, всички почитаме всички загинали за свободата на нашия град, на всички бойци, предвождани от ген. Гурко. Трябва да си спомним и поведението на европейските дипломати, които предотвратиха опожаряването на нашия град\", каза кметът на София Йорданка Фандъкова. София е освободена без насилия, без пожари, както се е планирало, без избиване на населението. Тук бързата реакция на руските войски, които проникват светкавично в града и съпротивата на западните консули, които са отказали да го напуснат, както и волята на жителите на града, водят до неговото освобождение през 1878 година. Благодарственият молебен е бил в храм „Света Неделя”, където се е състояла първата заупокойна служба в памет на загиналите и Тържествен молебен за освобождаването на града. На тях е присъствал лично генерал Гурко.   ", "date": "2020.01.04", "title": "142 години от Освобождението на София (СНИМКИ)"}
{"url": "https://www.actualno.com/europe/poreden-den-na-protesti-vyv-francija-news_1420837.html", "text": "      Хиляди французи излязоха по улиците на Франция на пореден протест срещу предложената от президента Еманюел Макрон пенсионна реформа, предаде АФП. Част от протестиращите бяха облечени в жълти жилетки, които през последната година станаха символ на противопоставяне на опитите на Макрон за реформи. Сред тези реформи е и идеята на Макрон да рационализира 42-те отделни пенсионни режима на Франция в един-единствен, базиран на точки, пише БГНЕС.      Още когато президентът представи идеята си за единната система, тя бе отхвърлена и от синдикатите, и от представители на множество съсловни браншови организации. Според противниците на идеята, ако тя бъде приета, това ще означава, че милиони хора ще трябва да работят след официалната пенсионна възраст на 62 години.   В събота протестиращите тръгнаха от Лионската гара в Източен Париж с огромен слоган \"Макрон, изтегли проекта си; запази и подобри пенсиите ни\", отправяйки се към Източната гара. Достигайки до оперния театър на площада на Бастилията, протестиращите скандираха „не искаме клаузата за дядовците“, предвид предложенията балетните танцьори да загубят сегашните щедри пенсионни обезщетения, които им позволяват да се пенсионират на 42 години. До момента в знак на протест балетните танцьори са отменили повече от 60 представления на историческите сцени „Гарние и модерна Бастилия“ в парижката опера, което води до загуби от над 12 милиона евро от продажбата на билети.\r\nДруги професии, сред които машинисти на влакове, също ползват специални пенсионни привилегии. Заради недоволството на стачкуващите, Франция преживява най-дългата непрекъсната стачка на железопътния транспорт в историята си.  Ново проучване, публикувано в петък, показва, че мнозинството граждани - 61%, одобряват стачката, въпреки че процентът на подкрепа е спаднал с 5% спрямо 19 декември. Синдикатите организират нов мащабен протест в четвъртък, когато се очаква учители, медицински работници, и други, да се присъединят към стачката. ", "date": "2020.01.04", "title": "Пореден ден на протести във Франция "}
{"url": "https://www.actualno.com/politics/vas-kmetyt-na-septemvri-e-v-konflikt-na-interesi-news_1420862.html", "text": "      Върховният административен съд отхвърли окончателно жалбата на кмета на община Септември Марин Рачев срещу Комисията за противодействие на корупцията, която го обвини в конфликт на интереси, предаде БНР. При това положение Общинската избирателна комисия в Септември трябва да започне процедура по предсрочното отстраняване на Рачев от кметския пост, каза адвокат Николай Баташки, който е и председател на гражданското сдружение „Да спасим община Септември“.      „С решение на ВАС е отхвърлено окончателно оспорването на кмета на Септември Марин Рачев за установяване на конфликт на интереси по отношение на подписана от него заповед за смяна на предназначението на имот край град Ветрен за построяване на хотел, който имот е собственост на фирма, която се притежава от майката на кмета“, каза още той..   „За 31 януари е насрочено делото в Специализирания наказателен съд за безстопанственост по отношение на община Септември, по което подсъдими са освен кметът, неговият бивш заместник Явор Митев и двама от служителите на общината“, добави адвокат Николай Баташки от гражданското сдружение „Да спасим община Септември. ", "date": "2020.01.04", "title": "ВАС: Кметът на Септември е в конфликт на интереси"}
{"url": "https://www.actualno.com/society/dvijenie-narodna-sila-otbeljaza-142-godishninata-ot-osvobojdenieto-na-sofija-news_1420869.html", "text": "      Представители и симпатизанти на Движение „Народна сила“ се събраха пред паметника на Цар Освободител в столицата и отбелязаха .  За паметния 4 януари 1878 година – „този велик ден за София, за нашата столица, която е средище – Средец на цялото Българско царство, на цяла обединена Санстефанска България“, председателят на Движението Георги Димов изтъкна, че „ “. Той припомни, че „когато обединените православни християни българи и руснаци преминават Балкана – Стара планина, те , издигнал е бесилки и поставил цялата интелигенция на София в страх“ и отправи призив към българите за обединение.   „Съединението прави силата“, подчерта той, посочвайки надписа на парламента отсреща и категорично заяви: „ “. По думите му  ние сме целунати от Господ и заслужаваме достойно бъдеще, да горим боклука на Европа, да живеем мизерно и едва да оцеляваме.\r\n„Ние, българите, имаме уникалния геополитически шанс да бъдем на тази земя.  Нашият национален Санстефански идеал е нещо велико и ние трябва да го пазим“, добави Димов.\r\nКоментирайки годишнината, той посочи, че тук няколко души консули – и Леге, и Позитано – хора, които знаем като улици, са предотвратили палежа на и настоя да не се говорят глупости кой щял да подпали София.  „Щял е да я подпали Сюлейман Паша. Това е истината – грозна, но това е историческата истина“, подчерта Димов. „ “, посочи още той.\r\nГеорги Димов изтъкна още, че ние българите сме дали кирилицата на Русия и че нашето освобождение е продиктувано от емоционални чувства, а не от икономическата логика, която властва в България. „Затова някои платени хора не могат да си обяснят какво става в и защо е било това освобождение 1877 – 1878 г.\", убеден е Димов. „Те казват -  да де, защото е трябвало да бъде част от Руската империя“, отбеляза той и изрази категорично несъгласие: „Не. Това е емоционално освобождение, а не продиктувано от икономическата логика“.\r\nДимов е убеден, че това е освобождение на православни християни, които дават културата на Русия и приема че това нещо „ “. Това е грозно и пречи на нашия национален идеал, коментира той и подчерта, че нашият национален идеал, заради такива съюзи с Австроунгария и с Германия се проваля. „Днес сме в същите съюзи – с НАТО и ще последваме същите лоши политики“, добави Димов. Според него най-важното, което можем да вземем от освобождението на София като логика, е действията на нашите освободители – какво правят православните християни: паметника на Васил Левски, литургия в църквата „Света неделя“ и ги посреща целия български народ.   „Това е последният етап срещу нашия турски поробител, който в учебниците се изучава като една съвместна сила, с която сме съжителствали в един прекрасен живот. Този прекрасен живот е бесилки в София, обесване на нашия национален герой Васил Левски от турските поробители. София е била превърната в барутен склад и той е щял да бъде взривен и да бъде подпален целия град“, разказа още Димов и заяви: „На всички тия джендъри го казвам това нещо - градът щеше да бъде подпален, ако не беше освободен“.\r\nТой изказа благодарност на всички наши освободители, независимо от каква народност са и изрази . „Забележете тези хора и ги изоблечете в Интерент, които говорят, че нашето освобождение е от поляци,  от унгарци, от финландци, от шведи и какви ли не ощео“, настоя той.\r\n„Това е Руската империя и българското царство. Ние сме наследник на едно велико царство, което е пренесло в Русия кирилицата и ние сме велика държава, която е дала своята културна лепта на цяла Европа, на целия ЕС и ние трябва да имаме европейски доходи като всички европейци, а не да живеем в мизерия и някакви псевдополитици  и новопоявили се политици с разни формации да говорят – освободиха ни украинци, освободиха ни поляци, финландци, за да вземат някакви парички от американското посолство“, заяви Димов и добави, че познава тези политици. „Тези политици трябва да бъдат изгонени от България. Тези политици трябва да напуснат политическия живот на България“, категоричен е той.\r\nЗам.-председателят на Движение „Народна сила“ Станил Станилов обърна внимание, че тази свобода, която имаме не ни е подарък, тя не ни е дарена.     Връщайки се 142 години назад той посочи, че „на този ден приключва . Приключва геноцида над българите“ и цитира думите на генерал Гурко, казани пред Александър II, когато го пита как са минали боевете тук: „Ние вероятно нямаше да преминем Балкана, ако не бяха онези мълчаливи и силни българи, които ни донесоха топла храна, накараха ни да разпрегнем конете, за да впрегнат те своите волове и започнаха мълчаливо да пробиват път в студа и в дълбокия сняг. Те умираха също толкова мълчаливо както бяха дошли и на тяхно място идваха други, които продължаваха тяхното дело и също умираха. Слава на тяхната саможертва“. Тези думи са показателни, че българите са били готови за своята свобода, че те са дали жертви и са положили усилия и са го направили заедно със своите братя, коментира Станилов.\r\nТой отбеляза още, че т.нар „грантаджии“ никога не споменават какво пише в Манифеста за обявяване на война, подписан от Александър II и прочетен от него и съобщи написаното там - че по волята на руския народ и със закрилата Божия и с негова заповед се обявява тази война за освобождение на поробените братя. „Много рядко владетел пише в манифест \"по волята на народа\", обикновено пише че е по негова заповед и по Божия воля, а тук пише –  по волята на руския народ“, подчерта Станилов. „Не трябва да забравяме това което са направили нашите деди и това, което са направили русите за нас“, категоричен е той. „Всички онези народности, които споменават разни пишман-политици, са били част от Руската империя и са дошли тук да воюват по заповед на руския император, не по нечия друга – не на Брюксел, Вашингтон, Берлин или някой друг. Те са дошли тук по заповед на руския император, който не е имал намерения тогава да воюва, но е тръгнал на тази война защото не е могъл и той самият лично да понесе страданията на българския народ, особено след Априлското въстание.“, добави зам.-председателят на Движението.  ", "date": "2020.01.04", "title": "Движение „Народна сила“ отбеляза 142-годишнината от Освобождението на София"}
{"url": "https://www.actualno.com/asia/irak-objavi-nacionalen-traur-za-sulejmani-i-muhandis-news_1420883.html", "text": "      Премиерът на Ирак Адел Абдул Махди обяви три дни на национален траур в памет на убития ирански генерал Касем Солеймани и лидера на иракските Сили за народна мобилизация Абу Махди ал Мухандис, пише Reuters.      \"От събота започва почитането на душите на мъчениците\", пише в официалното изявление.    и Мухандис през Багдад днес.\r\nПо-рано Иран обяви тридневен траур, след като удар на САЩ с дрон уби Солеймани, който беше най-влиятелният военен в Ислямската република.  Ал Мухандис ръководеше шиитските милиции \"Катаиб Хизбула\", които САЩ бомбардира миналата седмица в отговор на смъртта на цивилен американски подизпълнител в Ирак.\r\nМухандис беше в кортежа, който американците удариха с ракети от дрон на летището в Багдад в ранните часове на 3 януари. ", "date": "2020.01.04", "title": "Ирак обяви национален траур за Сюлеймани и Мухандис "}
{"url": "https://www.actualno.com/society/novinite-naj-vajnoto-za-denja-4-januari-news_1420871.html", "text": "      Редакционният екип на представя вечерния информационен бюлетин, посветен на акцентите от днешния 3 януари, петък.       „Ако бяхме въвели воден режим в началото на лятото, един нощен режим, който е изключително безболезнен, сега щяхме да имаме достатъчно количество вода и нямаше да сме изправени пред това изпитание“. Това каза кметът на Станислав Владимиров в интервю за сутрешния блок на бТВ „Тази сутрин“.   Общо осем души са пострадали от пиротехнически средства по празниците, съобщиха от МВР. Сред тях има и дете. Ръст на заплатите през 2020 година прогнозират анализатори въз основа на икономическите показатели в през изминалата година.     Важно е да се каже, че високата температура не трябва да бъде причина за антибиотик, а даването му през първите 48 часа на грипа ще бъде вредно. За това предупреди пред bTV пулмологът д-р София Ангелова. С празнично биене на камбаните на централните софийски храмове, благодарствен молебен и литийно шествие София отбеляза 142-та годишнина от освобождаването на града от турско робство, предаде БГНЕС.    С възгласи \"Смърт за Америка\" хиляди иракчани се присъединиха към погребалната процесия на поклоненията на иранския командир Касем Сюлеймани и високопоставеният военен ръководител Абу Махди ал-Муханди, които бяха убити при американски военни удари с дрон. Американският президент Доналд Тръмп заяви, че убивайки иранския генерал Касем Сюлеймани, Вашингтон се опитва не да започне, а да спре войната, предаде АФП, цитирана от БГНЕС. Парламентът на Либия в Бенгази гласува единодушно против сключените от правителството в Триполи споразумения за военно сътрудничество с Турция в областта на сигурността и морските граници. Близо 9 години след началото на войната в Сирия загиналите в нея достигат над 380 000 души, предава АФП. Над 115 000 от жертвите са цивилни, невинни граждани, съобщават международни наблюдатели, цитирани от БНТ. Вчера тийнейджърката навърши 17 години. Вместо да празнува, обаче, снощи тя отиде пред парламента в Стокхолм за обичайния си петъчен протест. ", "date": "2020.01.04", "title": "Новините: Най-важното за деня, 4 януари"}
{"url": "https://www.actualno.com/asia/bombardiraha-amerikanska-voenna-baza-v-irak-news_1420873.html", "text": "      Две ракети са поразили американска военна база в Ирак, в която са разположени войски на САЩ, съобщиха високопоставени военни източници за AFP.      Базата на ВВС на САЩ \"Балад\", която се намира на 80 км северно от Багдад, е била бомбардирана, съобщава арабският сателитен канал Al Arabiya.   \"Няколко ракети са били насочени към Площада на празника и района на Ядрия в Багдад, и военновъздушната база \"Балад\" в провинция Салахудин\", заявиха от иракската армия в изявление, цитирано от Arab News.\r\nРакетите най-вероятно са били тип \"Катюша\". Според различни източници няколко души са ранени при въздушните удари. Засега няма данни за жертви.  Веднага след атаката са пуснати сирени и са изпратени наблюдателни дронове над базата, за да открият откъде са изстреляни ракетите. Малко по-рано беше бомбардирана с минохвъргачки и строго охраняваната \"Зелена зона\" на Багдад, където са разположени правителствени сгради и дипломатически мисии.       По първоначални данни заради експлозията пътят към посолството на САЩ е бил напълно блокиран.\r\nСпоред информации на световните агенции единият снаряд е паднал в \"Зелената зона\", а другият - непосредствено до нея.\r\nАтаките идват само ден след като военен дрон на САЩ уби висшият ирански командир генерал Касем Сюлеймани, ръководителя на иракските милиции Абу Махди ал Мухандис и други важни фигури във военните конфликти в региона. Все още никой не е поел отговорност за бомбардировките.\r\nСпоред израелски анализатори ударите вероятно са отмъщение на иракските милиции за убийството на Мухандис, а не ирански отговор, пише The Times of Israel. , .    ", "date": "2020.01.04", "title": "Бомбардираха американска военна база в Ирак"}
{"url": "https://www.actualno.com/asia/politicheski-analizator-ot-desetiletija-amerikancite-se-opitvat-da-napravjat-vojna-v-iran-news_1420783.html", "text": "      От десетилетия американците се опитват да направят война в Иран и това може да се докаже чрез всички тези действия, които бяха и с танкерите например преди няколко месеца, всички тези обвинения. Това каза в интервю за Агенция „Фокус“ политическият анализатор Дахер Ламот във връзка с убийството на иранския генерал Касем Сюлеймани от американски войски в Багдат.      “Те дори обвиниха Иран в участието на атентатите от 11 септември, което беше абсурдно. Всички тези действия подсказват, че те искат тази война с Иран. Единственото, на което можем да се надяваме, е, че в крайна сметка чрез преговори, чрез отстъпки може да се избегне това нещо“, допълни той.   Думите на американският президент Доналд Тръмп, че убийството на иранския генерал Сюлеймани е било с цел да се предотврати война, Ламот определи като странни и лицемерни. \"Защото преди да бъде избран за президент на САЩ, той има редица туийтове, понеже той използва много често тази социална мрежа, в които обвинява Барак Обама, че иска да стартира война с Иран. Тези туйитове са налични навсякъде и е малко странно, че той казва едно нещо, но всъщност действията са му съвсем различни. Неговите думи са едно, а действията са съвсем друго нещо. Аз намирам доста голямо лицемерие в това да убиеш военен генерал, който е изключително популярен не само сред иранците, но и сред опозиционери в самия Иран и извън Иран разкритикуваха това нещо“, обясни анализаторът. ", "date": "2020.01.04", "title": "Политически анализатор: От десетилетия американците се опитват да направят война в Иран"}
{"url": "https://www.actualno.com/cinema/andjelina-djoli-syblaznila-brad-pit-na-snimki-vmyknala-se-gola-v-legloto-mu-news_1420671.html", "text": "      56-годишният Брад Пит и 44-годишната Анджелина Джоли бяха официално признати за най-красивата холивудска двойка през първите две десетилетия на 21 век. Романсът им започна на снимачната площадка на криминалната комедия „Господин и госпожа Смит“ през 2005 г. Едва 15 години по-късно станаха известни пикантни подробности за началото на любовната връзка между актьорите, пише БГНЕС.      По време на срещата с Пит актрисата е свободна, оставяйки след себе си два брака - с актьорите Джони Лий Милър и Били Боб Торнтън. Анджелина сама отглежда по това време осиновения си син Мадокс. Брад беше женен за актрисата Дженифър Анистън.   В първите дни на снимките между Джоли и Пит прехвърчат искри. „Те често се смееха и флиртуваха един с друг. Анджи и Брад се държаха като ученици, които се свалят и това беше толкова сладко“, сподели бившият бодигард на актрисата Марк Бежар. \r\nАктьорът се поддал на магията на Анджелина по време на любовна сцена. „Тя тайно свали бельото си и се озова в леглото с Брад чисто гола. Това е най-удивителният момент, който всички помним от снимките на този филм“, цитира свидетел на снимките на сцената.  Джоли скоро забременява. През май 2006 г. тя ражда дъщеря Шайло. Анджелина и Брад сключват брак през август 2014 г. След две години обаче актрисата подаде молба за развод. На 12 април 2019 г. двойката официално обяви раздялата си.\r\nТази неделя, за първи път след развода, Брад и Анджелина ще се появят заедно на светско събитие. Актьорите ще дойдат за 77-ата церемония по връчването на наградите „Златен глобус”.    ", "date": "2020.01.04", "title": "Анджелина Джоли съблазнила Брад Пит на снимки, вмъкнала се гола в леглото му"}
{"url": "https://www.actualno.com/healthy/novi-sluchai-na-grip-u-nas-ochakvat-epidemija-v-kraja-na-januari-news_1420718.html", "text": "      Вчера са регистрирани четири случая на грип у нас. Това съобщи в ефира на \"Събуди се\" по Нова телевизия проф. Тодор Кантарджиев.      \"При една 85-годишна жена от Бургас има регистриран свински грип. В София има доказан H3 грип при двама възрастни - 64-годишен мъж и 56-годишна жена, която работи в болница\", каза още проф. Кантарджиев.   По думите му епидемията сред хората започва, когато имунитетът е нисък. \"Очакваме епидемично разпространение във втората половина на януари, а пикът на грипа ще бъде през втората половина на февруари. От грипа боледуват много хора и трябва да се пазим от усложнения\", заяви той.\r\nСпоред проф. Кантарджиев положителното е, че тази година имаме 30% по-малко случаи на болни. \"Вече си мием ръцете и ползваме кърпички. При настъпване на грипа хората трябва да избягват здрависването, за да не се стигне до заболяване\", посъветва специалистът.   ", "date": "2020.01.04", "title": "Нови случаи на грип у нас, очакват епидемия в края на януари"}
{"url": "https://www.actualno.com/dobrich/under-bejtula-na-pyt-za-olimpiadata-v-tokio-vdigajki-po-30-tona-vseki-den-news_1420532.html", "text": "      Тежкоатлетът Юндер Бейтула бе избран за Спортист №1 на Добрич за 2019 г. Признанието идва след 16 години упорит труд в залата за вдигане на тежести . Той е бронзов медалист от Световното първенство в Патая (Тайланд) в категория до 81 кг, провело се през септември 2019 г.        Доволен е и от резултата си, постигнат през декември в Доха, за квалификации за Олимпиадата в Токио. Наред със спортните постижения, той успешна е изминалата година и в личен план – още в началото на 2019 г. разбрал, че ще става баща на момиченце . Пак през 2019 г. е завършил образованието си в Шуменския университет \"Епископ Константин Преславски\" – специалност Начална педагогика и информационни технологии, купил си жилище.   Не е за вярване, но всеки ден Юндер Бейтула вдига средно по 30 тона , а колко е вдигнал през цялата си спортна кариера е трудно да се пресметне. Само за загряването, докато се стигне до 220-230 клякания , вече са вдигнати 10 тона, обясняват спортистът и треньорът му Тодор Кирчев. Това е същият треньор, който през 2003 г. го е открил за щангите.     „Аз дотогава не знаех, че в Добрич може да се тренира вдигане на тежести. Един ден в двора на училището в с. Карапелит играехме футбол. Той дойде и ме пита: „Момче, искаш ли да те направим спортист?“. Отговорих, че искам, без да знам дори за какъв спорт става дума. Взе ме от училището, отидохме да говори със семейството ми и оттогава съм тук.\r\n„ Усещане, опит. Знаех, че от него ще излезе нещо. Личеше си “, обяснява избора си треньорът.\r\nТрябва да имаш характер, да вярваш в себе си и да си поставяш по-високи цели – това е формулата за успех, която спазва Юндер Бейтула. На това учи и възпитаниците си в спортното училище в Добрич.\r\n„ Готвя се цяла година за два часа . Напрежението на състезание е голямо, защото класирането се определя от три опита на първото и на второто движение“.\r\nОпределя спортистите от Китай като най-добрите в световен план в момента – и то „не само в щангите, почти във всеки спорт са в тройката“. А на въпроса ми: „Как българските щанги да се върнат на световната сцена?“, отговаря: „Трябва да се обръща по-голямо внимание на състезателите и да се помисли след завършване на 12 клас как да продължат. Защото едно младо момче на 18 години, за да продължи да спортува, се нуждае от средства. А в не се дава заплата, за да спортуваш. Трябва да се даде шанс на младите“. И с горчива усмивка посочва обувките, които ползва за тренировки и за състезания – дори не помни преди колко години си ги е купил, но ги „стяга“, направил ги е „дизайнерски“.   Безпаричието е голям проблем, намесва се и треньоръ т. И допълва: „Имаше много талантливи състезатели – за тях третото място в класирането беше поражение. Бореха се за първо и второ място. И тук не говоря за републикански шампионати. Става дума за състезатели на европейско и световно ниво. Но в годините на прехода настана безпаричието. Безпаричието не беше само при щангите, същото беше и при борбата, и при атлетиката. Беше много трудно, сега малко започна да се оправя ситуацията, но е трудно без пари“.\r\nА за участие в състезание, каквото са олимпийските игри, са нужни много пари – за подготовка, за храна, за възстановяване… „Имаме малко заделени, а и от общината ни отпуснаха 3500 лв. – той е единственият от Добрич, който има шанс да участва в Олимпиадата в Токио“, казва треньорът.\r\nНо за да вземе олимпийска квота, го чакат важни състезания в Техеран на 5 февруари, а след това и в Малта. Успешно трябва да се представи и на Европейското първенство. ", "date": "2020.01.04", "title": "Юндер Бейтула – на път за Олимпиадата в Токио, вдигайки по 30 тона всеки ден"}
{"url": "https://www.actualno.com/society/sedmichna-prognoza-za-vremeto-za-6-12-januari-news_1420643.html", "text": "      Седмицата започва с облачно време в Западна България. В Смолян, Сливен и Стара Загора се очакват превалявания от сняг в . Минималните температури ще са между -9 и 3 градуса, а максималните между -5 и 6 градуса.      Във над цялата страна ще бъде слънчево, без валежи от дъжд или от сняг. Максималните температури ще се повишат и ще достигнат 6 градуса.   В над цялата страна ще има променлива облачност. Температурите остават без промяна.\r\nВ ще бъде слънчево и без валежи. Температурите ще се повишат и максималните ще са между 3 и 9 градуса.   ", "date": "2020.01.04", "title": "Седмична прогноза за времето за 6-12 януари"}
{"url": "https://www.actualno.com/america/trymp-opitvame-se-da-sprem-vojnata-ne-da-ja-zapochnem-news_1420660.html", "text": "      Американският президент Доналд Тръмп заяви, че убивайки иранския генерал Касем Сюлеймани, Вашингтон се опитва не да започне, а да спре войната, предаде АФП, цитирана от БГНЕС.      \"Вчера предприехме действия за спиране на войната. Не предприехме действия за започване на война\", заяви Тръмп в телевизионно изявление, излъчвано от резиденцията му във Флорида. Той обвини Сюлеймани в подготовката и извършването на терористични атаки.   \"Смъртта на невинни хора беше нездравословна страст на Сюлеймани. Той допринесе за терористичните атаки от Ню Делхи до Лондон. Днес си припомняме жертвите на много зверства на Сюлеймани и се утешаваме от факта, че неговата власт, основана на терора приключи. Той извърши терористични актове за дестабилизиране на Средния Изток през последните 20 години. Това, което направихме вчера, трябваше да бъде направено отдавна\", каза Тръмп.\r\n\"Не търсим промяна на режима. Въпреки това, агресията на иранския режим в региона, включително контролираните от него бойци и дестабилизирането на региона и съседните му държави трябва да спре незабавно\", заяви още американският президент. Той добави, че „бъдещето принадлежи на народа на Иран, а не на терористите, които въвличат нацията си в кръвопролития в чужбина“.  В четвъртък Пентагонът потвърди, че САЩ провеждат операция в Ирак за елиминиране на иранския генерал Касем Сюлеймани. Сред загиналите, освен него, беше заместник-командирът на милицията Абу Махди ал Мухандис, когото държавният секретар на САЩ Майк Помпео обвини за нападението срещу американското посолство в Багдад на 31 декември. Върховният лидер на Иран Али Хаменей обеща да отмъсти за смъртта на Сюлеймани, а редица експерти предупредиха, че отстраняването на висшия ирански генерал може да доведе до нова война в Близкия изток. ", "date": "2020.01.04", "title": "Тръмп: Опитваме се да спрем войната, не да я започнем "}
{"url": "https://www.actualno.com/america/bil-gejts-bogatite-trjabva-da-plashtat-poveche-danyci-news_1420724.html", "text": "      Съоснователят на Microsoft Бил Гейтс започна последното десетилетие със състояние, надхвърлящо 50 млрд. долара, както и с обещание да дари голяма част от богатството си за благотворителност. В края на десетилетието той наистина беше дал милиарди долари за борба с бедността и за подобряване на здравеопазването и образованието.      Но богатството му също така се е удвоило през този период в резултат на покачващите се фондови пазари и благоприятната данъчна политика, съобщава Bloomberg. Но това не попречи на втория най-богат човек в света да заяви, че иска неговите \"колеги\" милиардери да плащат много по-високи данъци, предава investor.bg.   \"Американските депутати трябва да се погрижат за вратичките в законите, да повишат данъка върху недвижимите имоти и да увеличат данъка върху доходите от капитал, така че да се равнява на ставката на доходите от труд\", пише Гейтс в последния си блог пост за годината. Той също така призова държавата и местните власти да направят данъците си „по-справедливи“ и отново подкрепи държавния данък върху доходите във Вашингтон, където живее.\r\n„Аз бях непропорционално възнаграден за работата, която свърших, докато много други, които работят също толкова усърдно, се борят за това“, пише той. „Ето защо аз съм за данъчна система, в която, ако имате повече пари, плащате по-висок процент данъци. И мисля, че богатите трябва да плащат повече, отколкото в момента, включително Мелинда и аз\", добави още Гейтс.  64-годишният американец има богатство с нетна стойност от 113,7 млрд. долара, според Bloomberg Billionaires Index, класация на 500-те най-богати хора в света. През 2010 г. Бил и Мелинда заедно с Уорън Бъфет дадоха обещание, известно като „Giving Pledge“, като помолиха други милиардери също да раздадат части от богатството си. По данни от месец май 204 души от 23 държави са се съгласили да участват. На събитие през ноември Гейтс изрази резерви относно данъка върху богатството, предложен от кандидатите за президент и вицепрезидент Елизабет Уорън и Бърни Сандърс. В своята блог публикация той заяви, че няма да заеме позиция относно различните предложения, които се обсъждат по време на кампанията.\r\n„Но аз вярвам, че можем да направим нашата система по-справедлива, без да жертваме стимула за иновации“, каза той. „През 70-те години, когато Пол Алън и аз стартирахме Microsoft, пределните данъчни ставки бяха почти два пъти по-високи от днес. Това не навреди на стимула ни да създадем страхотна компания\", добави още Гейтс.    ", "date": "2020.01.04", "title": "Бил Гейтс: Богатите трябва да плащат повече данъци"}
{"url": "https://www.actualno.com/europe/greta-tunberg-navyrshi-17-otbeljaza-rojdenija-si-den-s-protest-news_1420726.html", "text": "      Грета Тунберг промени името си на Шарън в Twitter заради състезателка в популярна телевизионна викторина, която изглежда нямаше представа коя е тя.      Играейки в шоу за знаменитости на BBC актрисата Аманда Хендерсън беше помолена да назове известна еко активистка тийнейджърка, предава БГНЕС. Явно силно затруднена, Хендерсън поклати глава и предположи: „Шарън”. Клип с нейния отговор - и коментарът на водещия шоуто Джон Хъмфрис - е гледан повече от пет милиона пъти. Клипът скоро достигна до самата Тунберг, която промени името си в Twitter.   Вчера тийнейджърката навърши 17 години. Вместо да празнува, обаче, снощи тя отиде пред парламента в Стокхолм за обичайния си петъчен протест.\r\nВ Twitter Грета написа: \"Ученическата стачка - 72-а седмица\" и публикува своя снимка, на която държи надпис \"Ученическа стачка за климата\". Първата подобна проява сред учениците тя организира през есента на 2018 година.    Миналия месец Грета се завърна в родината си, след като отсъства в продължение на четири месеца и половина. Докато беше извън страната, Тунберг говори на митинги срещу климатичните промени - от Швейцария до Ню Йорк, както и на конференцията за климата на ООН в Мадрид.   През декември Тунберг бе обявена от списание \"Тайм\" за личност на годината заради ролята й в организирането на петъчните ученически протести по света с искания за действия, ограничаващи климатичните промени.     ", "date": "2020.01.04", "title": "Грета Тунберг навърши 17, отбеляза рождения си ден с протест"}
{"url": "https://www.actualno.com/curious/4-te-zodii-s-nova-trypka-prez-januari-news_1420430.html", "text": "              Лъв В същността си Лъвът е доста неартистичен представител на Зодиака. И въпреки цялата си любов към себе си, той е верен на своя избраник или избраница.   Лъвът по природа е наивен и много мил с всичко, което го заобикаля. И, разбира се, за Лъва е важно да има любим човек, който постоянно да му се възхищава.  Ако представител на зодия Лъв непрекъснато се възхищава, хвали, прави комплименти и гледа в устата другите, тогава ще е посветен на такъв човек до края на живота си. В края на краищата той няма да започне да променя другата страна. Ще обича и във всичко ще се отдаде на обществеността, защото никой не знае, какви тръпки витаят у него.\r\nВ отношенията Лъвът лесно прави компромиси. Той е надежден и отговорен. За него най-голямата тръпка е да бъде винаги подкрепян и да му се възхищават. Водолей     Водолеят е доста уверен знак в Зодиака. За да докаже своята лоялност, Водолеят трябва да разбере и почувства, че имат нужда от него. Само в този случай ще усети вълнението от любовта като нова тръпка. Трябва да осъзнае сам за сериозността на връзката си, за да бъде 100% уверен в партньора си.   Водолеят много дълго ще проверява своя избраник или избраница. Ако е готов за сериозна връзка и напълно се довери на партньора си, няма да промени нищо в живота си. Козирог Козирогът е най-надеждният от всички зодии. Именно това качество само по себе си изключва факта на изневярата. Ако Козирогът обещае да обича до гроб, тогава ще е така. Този представител на Зодиака предпочита удобни, тихи условия на живот, без интриги, кавги и скандали.\r\nКозирозите много се страхуват от изясняване на отношенията, така няма да рискуват премерения си живот, в името на мимолетно удоволствие. Представителят на зодия Козирог може да има хобита, които да са му истинска тръпка, но те ще са несериозни и преминаващи.   Ако се случи така, че Козирогът „хване“ своята сродна душа в измяна, тогава няма да има милост към нея. Козирогът също ще започне да се променя и това ще скъса отношенията им, без следа.    Телец Това е най-верният и лоялен представител на Зодиака. Ако Телецът има постоянен партньор в живота, тогава животът му е в идеален ред. В случай, че не то януари му е приготвил нова тръпка.\r\nКогато Телец намери своята сродна душа, вече не си представя живота, без нея. И още повече, ако някой друг е на нейното място.\r\nВ случай, че любим човек направи сериозна грешка, Телецът ще може да му прости и ще го обича до края на живота си. Но в случай на изневяра, Телецът няма да прости. За този представител на Зодиака - връзката е много сериозен въпрос и затова, разбирайки веднъж за предателство или изневяра, вече не може да се примири. ", "date": "2020.01.04", "title": "4-те зодии с нова тръпка през януари"}
{"url": "https://www.actualno.com/crime/mlad-myj-zaspa-zad-volana-udari-se-v-nasreshten-djip-news_1420733.html", "text": "      22-годишен шофьор заспа на волана и навлезе в насрещното движение, блъскайки се челно в джип. Катастрофата е станала тази сутрин в 8,20 на пътя Пловдив - Садово, уточни МВР.      Пристигналият екип на място е установил, че виновен е младият шофьор на фолксваген. Той е загубил контрол над автомобила и се е ударил в джипа. Вследствие на инцидента е откаран в болница със счупен крак. Алкохолната му проба е отрицателна. Водачът на джипа, който е на 31 години, не е пострадал.   Започнало е бързо производство, а движението по трасето се възстановява. ", "date": "2020.01.04", "title": "Млад мъж заспа зад волана, удари се в насрещен джип"}
{"url": "https://www.actualno.com/society/potvyrdeno-otkriha-novo-ognishte-na-afrikanska-chuma-po-svinete-v-shumensko-news_1420723.html", "text": "      Българската агенция по безопасност на храните (БАБХ) констатира огнище на Африканска чума по свинете в индустриална ферма в шуменското село Никола Козлево. Положителният резултат от пробите е потвърден в късния следобед в петък от Националната референтна лаборатория в Националния диагностичен научноизследователски ветеринарномедицински институт в София. В засегнатия свинекомплекс се отглеждат 24 000 животни.      Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС.   Определена е трикилометрова предпазна зона около огнището, в която влизат селата Каравелово и Пет могили, общ. Никола Козлево, област Шумен. А също и десеткилометрова наблюдавана зона, в която влизат населените места: гр. Никола Козлево и селата Красен дол, Хърсово, Вълнари, Цани Гинчево, Векилски в община Н. Козлево, и с. Писарево, общ. Нови пазар, информира БНТ.\r\nПредстои умъртвяване по хуманен начин и обезвреждане на всички заразени и контактни свине в засегнатия обект, при спазване на нормативните изисквания.   ", "date": "2020.01.04", "title": "Потвърдено: Откриха ново огнище на африканска чума по свинете в Шуменско"}
{"url": "https://www.actualno.com/asia/hiljadi-izpratiha-sulejmani-s-vikove-smyrt-za-amerika-video-news_1420759.html", "text": "       С възгласи \"Смърт за Америка\" хиляди иракчани се присъединиха към погребалната процесия на поклоненията на иранския командир Касем Сюлеймани и високопоставеният военен ръководител Абу Махди ал-Муханди, които бяха убити при американски военни удари с дрон.      Телата на загиналите бяха докарани в Кадимия, натоварени в задната част на пикапи. Ковчезите бяха обвити в националните флагове на загиналите. Погребалният кортеж се насочи към правителството на Зелената зона и дипломатическото звено, където трябва да се проведат погребенията. Конвоят си проправи път през море от опечалени, някои от които носеха портрети на върховния лидер на Иран Аятолах Али Хаменей.   В събота започва тридневният траур, който Иран обяви заради смъртта на Солеймани. Генералът ще бъде погребан във вторник в родния му град Керман в централен Иран.   Общо 10 души - петима иракчани и петима иранци, бяха убити при американския военен удар в петък сутринта пред летището в Багдад от безпилотен дрон. Командирът на Революционната гвардия Касем Сюлеймани беше една от най-популярните фигури в Иран и смятан за смъртен противник на Америка и нейните съюзници, пише AFP.\r\nТой ръководеше Силите за контрол на външните операции \"Кудс\" и стана известен през 2018 г., когато беше разкрито, че има пряко участие в преговорите на най-високо ниво за формирането на правителството на Ирак.   ", "date": "2020.01.04", "title": "Хиляди изпратиха Сюлеймани с викове \"Смърт за Америка\" (ВИДЕО)"}
{"url": "https://www.actualno.com/society/sedem-dushi-i-dete-postradali-ot-fojerverki-po-praznicite-news_1420754.html", "text": "      Общо осем души са пострадали от пиротехнически средства по празниците, съобщиха от МВР. Сред тях има и дете.      3990 проверки са направени от служители на Охранителна полиция за недопускане на нерегламентирана продажба на пиротехнически изделия преди и по време на коледните и новогодишните празници. Констатирани са 40 нарушения – 34 от тях - за нерегламентирана търговска дейност, а 6 - за неправомерна употреба на пиротехнически изделия. За съответните нарушения са съставени 39 акта и е образувано едно досъдебно производство.   В хода на инспекциите полицейските органи са издали 445 разпореждания, предупредени са 1277 лица, изпратени са 329 уведомителни писма. Иззети са и 7958 стандартни опаковки с пиротехнически изделия. Не са допуснати сериозни нарушения и инциденти с пиротехнически изделия по време на празниците. ", "date": "2020.01.04", "title": "Седем души и дете пострадали от фойерверки по празниците"}
{"url": "https://www.actualno.com/healthy/lekari-ne-byrzajte-s-antibioticite-pri-grip-news_1420792.html", "text": "      Важно е да се каже, че високата температура не трябва да бъде причина за антибиотик, а даването му през първите 48 часа на грипа ще бъде вредно. За това предупреди пред bTV пулмологът д-р София Ангелова.      Антибиотикът подтиска имунитета, убива бактериите, но има странични ефекти, които могат да бъдат по-страшни за пациентите и техните организми. \"Антибиотик се назначава от лекаря и хората трябва винаги да търсят помощта на лекарите\", акцентира д-р Ангелова. Най-честите усложнения от вирусите са бронхити и пневмонии. Ако организмът на човек е силен той преодолява вирусния грип, но ако е по-слаб и ако в първите дни на грипа се появят допълнителни оплаквания, трябва да се потърси лекарска помощ, изтъкна медикът. Според д-р Ангелова всичко зависи от имунната сила на нашия организъм. За вирусите лекарства няма и за това се борим да си повишим имунната система.   Тя обясни, че вирусът представлява нещо като кълбо с много шипчета, а белтъци определят вида на вируса. Когато те се променят, се променят и съответните вируси. Едните шипчета помагат да се задържи вирусът, а другите помагат да влезе по-бързо в клетката. Пулмологът разясни, че клиничната картина е с острото начало и високата температура, треска и главоболие са признаците, които налагат човек да остане вкъщи.\r\n\"Дори не отивайте в лекарските кабинети, защото се превръщат в инкубатор на вирусите. Информирайте вашия личен лекар и той може да ви назначи антивирусен медикамент. Той предпазва вирусът да не влезе в клетката\", посъветва хората д-р Ангелова. Тя подчерта, че не трябва да се забравя хармонията на човек със себе си и с околния свят, както и това, което ги прави щастливи. Злобата, завистта и гневът убиват имунните клетки, предупреди пулмологът. Д-р Ангелова призова възрастните хората в периода на грипа да останат вкъщи. Когато се обяви грипна ваканция, учениците не трябва да ходят в моловете, защото те също като лекарските кабинети се превръщат в инкубатор на вирусите.   ", "date": "2020.01.04", "title": "Лекари: Не бързайте с антибиотиците при грип"}
{"url": "https://www.actualno.com/business/onlajn-tyrgovcite-shte-izdavat-elektronni-ili-hartieni-kasovi-belejki-news_1420861.html", "text": "      Онлайн търговците ще издават електронни или хартиени касови бележки. Това стана ясно от думите на говорителя на НАП Росен Бъчваров, цитиран от Канал 3. Той обяви, че вече е публикуван нов проект за промяна на Наредба Н-18, за касовите апарати.      След масовите протести на бизнеса през миналата година, сега държавата предлага на онлайн търговците да издават или обикновен фискален бон, или дигитален такъв. \"Документът може да не е фискална касова бележка, издадена от фискално устройство, а може да е някакъв вид информационен бон, който да бъде изпратен по електронна поща или по друг технически начин. За целта търговците трябва да обявят в НАП всички платежни сметки, по които получават картови тези плащания. Освен това съответният платежен оператор, през който минават тези картови плащания, да изпраща периодично данни в НАП за броя на транзакциите и тяхната стойност”, посочи Бъчваров.   Все още не е ясно кога новото изискване ще влезе в сила. Към момента електронните магазини трябва да приведат дейността си в съответствие с досегашните текстове на наредбата до края на март. \"При онлайн търговията има много сериозен фискален проблем, който ние оценяваме на 170 милиона годишно. Тази регулация идва срещу често използвано отклонение от облагане\", каза още говорителят на НАП Росен Бъчваров. До момента в агенцията са регистрирани над 15 000 електронни магазина. ", "date": "2020.01.04", "title": "Онлайн търговците ще издават електронни или хартиени касови бележки"}
{"url": "https://www.actualno.com/america/strah-ot-treta-svetovna-vojna-srina-sajta-na-amerikanskata-naborna-slujba-news_1420771.html", "text": "      Интернет сайтът на Selective Service System – наборната служба на армията в Съединените щати, се срина. Причина за това е огромният трафик към сайта.      Заради зачестилите слухове за трета световна война все повече американци отварят сайта, за да видят какви са условията за мобилизация, пише РИА Новости. От самата Служба съобщиха в профила си в Twitter, че \"Огромният трафик е поради разпространена дезинформация\".   Въпреки че още от 1973 година войниците работят на трудов договор с държавата, в случай на военно положение някои американци подлежат на мобилизация. Списъците с граждани, които могат да бъдат привикани, е публикуван именно на сайта на Службата, пише Дарик.\r\nПрез седмицата един от най-популярните хаштагове в Twitter беше #WWIII („Трета световна война“). За по-малко от ден потребителите на социална мрежа публикуваха повече от три милиона публикации с такъв хаштаг, голяма част от тях са комични.   ", "date": "2020.01.04", "title": "Страх от Трета световна война срина сайта на американската наборна служба"}
{"url": "https://www.actualno.com/africa/haftar-objavi-obshta-mobilizacija-razdavat-oryjie-i-na-jenite-v-libija-news_1420670.html", "text": "      Командващият либийската национална армия генерал Халифа Хафтар обяви всеобща мобилизация и противопоставяне на чуждото нашествие, съобщи РИА Новости. Това стана, след като правителството на Либийското национално съгласие със седалище в Триполи поиска военна помощ от Турция на фона на атаките на войските на Халифа Хафтар към либийската столица.      Става дума за военна подкрепа „по въздух, суша и море“ за отблъскване на настъплението. Турският парламент предварително одобри изпращането на военни в Либия, припомня БГНЕС.   \"Днес обявяваме джихад и обща мобилизация. Оръжия ще бъдат предоставени както на мъже, така и на жени, както на военни, така и на цивилни\", каза Хафтар във видеообръщение на либийците. В същото време Хафтар заяви, че турският президент Реджеп Таийп Ердоган тласка армията си към гибел. ", "date": "2020.01.04", "title": "Хафтар обяви обща мобилизация, раздават оръжие и на жените в Либия"}
{"url": "https://www.actualno.com/society/evakuiraha-hotel-vyv-velingrad-zaradi-pojar-news_1420734.html", "text": "      Пожар е горял в хотел във Велинград, съобщиха от областната противопожарна служба.      Сигналът за избухналия огън е бил получен около 22 ч. в петък вечерта. Незабавно към мястото е бил изпратен дежурен екип с един противопожарен автомобил.   Заради обгазяването на помещенията са били евакуирани 169 човека, гости и персонал на хотела. Няма пострадали. Пожарът, който е избухнал в помощно помещение, е бил изгасен за броени минути. Огънят е унищожил помпа-филтър и са опушени част от стените на помещението. По първоначални данни огънят е избухнал от техническа неизправност. ", "date": "2020.01.04", "title": "Евакуираха хотел във Велинград заради пожар"}
{"url": "https://www.actualno.com/business/prevozvachi-filosofijata-na-vyvejdaneto-na-tol-sistemata-e-sbyrkana-news_1420762.html", "text": "      Кога ще влезе в сила тол системата? По думите на премиера от миналата година системата трябва да заработи на 15 януари. Министърът на регионалното развитие и благоустройството Петя Аврамова пък заяви, че тол системата стартира на 6 януари. Така или иначе очакванията са, че в хазната ще влязат 420 до 450 млн. лева приходи от нея за следващата година, посочи пред Би Ти Ви проф. Олег Асенов, член на управителния съвет на АПИ.      „Аз бих казал, че от 14 месеца – откогато е създадено Националното тол управление, основната наша дума на целия екип е „работа”. Усилено се подготвяме за въвеждането на системата. Тя е важна за пътния сектор. Всички усилия и действия са организирани. Важно е, че потребителите трябва да са подготвени. За тежкотоварните камиони промяната е най-съществена”, подчерта проф. Асенов.   Бизнесът обаче има своите възражения. Според изпълнителния директор на Съюза на международните превозвачи Йордан Арабаджиев отношението на правителството спрямо превозвачите е арогантно. „В процеса на общественото обсъждане всички транспортни организации дадоха един куп предложения и становища и бяха приети нула. Когато ти не се съобразиш с бизнеса, не чуеш нито едно негово предложение, не го отчетеш като разумно, това за нас е арогантно отношение”, каза Арабаджиев. \"Нито един превозвач не знае как да си закупи бордово устройство, откъде да го закупи, как се работи с доставчици на декларирани данни...\", поясни Арабаджиев. По думите му не е възможно тол системата да заработи на 6 януари.\r\n„Като цяло философията на въвеждането на тол системата е сбъркана. Философията в момента е да постигне събирането на едни суми, които да бъдат 290 млн. от леките автомобили и над 4 млн. от камионите и автобусите. Имаме 3 млн. леки автомобила и 100 хил. превозни средства – автобуси и камиони. Как камионите ще генерират повече приход от 3 млн. коли?”, попита от своя страна Магдалена Милтенова, председател на Конфедерацията на автобусните превозвачи.   ", "date": "2020.01.04", "title": "Превозвачи: Философията на въвеждането на тол системата е сбъркана"}
{"url": "https://www.actualno.com/crime/arestuvaha-myj-chast-ot-grupa-za-telefonni-izmami-news_1420764.html", "text": "      24-годишен мъж от Кресна, обявен за издирване във връзка с телефонни измами, е задържан от служители на ГДГП и ГДНП на столичната аерогара при пристигане от Германия. Той е привлечен като обвиняем по досъдебното производство за организирана престъпна група, извършвала телефонни измами. Седем от участниците в групата бяха задържани след операцията на ГДНП и Спецпрокуратурата на 30 август 2019 г., проведена в градовете Левски и София.  Задържаният е привлечен в качеството на обвиняем за участие в организирана престъпна група, заедно с останалите 7 задържани по време на операцията на 30 август, пише Дарик. В хода на досъдебното производство са събрани доказателства за съпричастността му към извършена на 1 август в София телефонна измама.  Според обвинението той е участвал като куриер, като е взел от млада жена инкриминираната сума от 11 000 лв. в района на Семинарията. След това заминал за Германия със семейството си, където се е укривал.  Мъжът е с наложена от прокуратурата мярка за задържане под стража за срок до 72 часа. Работата продължава под надзора на Специализираната прокуратура.       ", "date": "2020.01.04", "title": "Арестуваха мъж, част от група за телефонни измами"}
{"url": "https://www.actualno.com/politics/borisov-na-sreshta-s-putin-i-erdogan-drugata-sedmica-v-istanbul-news_1420669.html", "text": "      Премиерът ще има специална среща с турския президент Реджеп Ердоган и руския държавен глава Владимир Путин на 8 януари. Разговорът ще е в Истанбул и ще е посветен на газовите доставки за през газопровода “Турски поток” и строежа на българското отклонение от него, наречено “Балкански поток”, пише 24 часа.      Българският министър-председател е поканен за откриването на “Турски поток” от президента Ердоган, като поканата е пристигнала на 29 декември 2019 г. Само седмица по-рано американският президент Доналд Тръмп разписа закона за военния бюджет на САЩ за 2020 г., с който се налагат санкции на компании, замесени в осъществяването на руските проекти за газопроводи “Северен поток 2” и “Турски поток”. Това породи опасения, че също може да бъде засегната, защото “Балкански поток” реално е втора тръба на турския газопровод, по която ще влизат в над 19 млрд. куб. м природен газ на година. Над 12 млрд. куб. м газ обаче ще излизат директно от към Сърбия. Останалото количество ще остава в страната както за вътрешно потребление, така и за захранване на планирания от българското правителство газов хъб “Балкан”, от който да се доставя гориво в Централна и Източна Европа.    бе избрана за продължението на “Турски поток” през юни 2018 г. Тогава новината бе съобщена от руския президент Владимир Путин при посещението на българския министър-председател в Москва. Путин специално подчерта пред Борисов, че получава отклонението от “Турски поток” по настояване на Ердоган. Алтернатива на “Балкански поток” бе продължение на турския газопровод през Гърция и под Адриатическо море към Италия. В края на миналата година руският президент напомни, че не се е отказал от този вариант, и заплаши с построяването му, защото бавела изграждането на “Балкански поток”.\r\nГазопроводът “Турски поток” бе замислен като алтернативен маршрут, по който Русия да заобиколи Украйна, след като през 2014 г. след посещение на американски сенатори тогавашният български министър-председател Пламен Орешарски обяви, че се замразява строежът на газопровода “Южен поток”. Месеци по-късно Путин пък окончателно се отказа от този проект за сметка на “Турски поток”.   ", "date": "2020.01.04", "title": "Борисов на среща с Путин и Ердоган другата седмица в Истанбул"}
{"url": "https://www.actualno.com/society/prognoza-za-vremeto-4-januari-sybota-news_1420666.html", "text": "      Днес времето ще е слънчево, но от запад облачността, предимно средна и висока, ще се увеличава и вплътнява. Това съобщи за Агенция \"Фокус\" Боряна Маркова, дежурен синоптик в Националния институт по метеорология и хидрология (НИМХ). Ще духа слаб, до умерен вятър, от запад-северозапад. Минималните температури ще бъдат между минус 6° и минус 1°, а максималните – между 7° и 12°. Атмосферното налягане ще се понижава и ще е близко до средното за месеца.      Над Черноморието ще бъде предимно слънчево, от запад облачността ще се увеличава. Ще духа слаб до умерен северозападен вятър. Максимални температури на въздуха 8°-10°, температурата на морската вода ще е около 10°. Вълнението на морето ще бъде 1-2 бала.\r\nНад планините ще бъде предимно слънчево, но от запад облачността, предимно средна и висока, ще се увеличава и вплътнява. Ще духа умерен, по високите части временно силен вятър от север-северозапад. Максимална температура на височина 1200 метра 6°, на 2000 метра около минус 2°.\r\nВ неделя ще преобладава облачно време, на места ще превалява, предимно слаб сняг. С умерен и временно силен вятър, отначало от север-северозапад, по-късно - от североизток, ще нахлува студен въздух и температурите ще се понижават. Преобладаващите минимални температури ще бъдат между минус 2° и 3°, а максималните – между 0° и 5°. В понеделник ще продължи да духа умерен и временно силен северен вятър и застудяването ще продължи. Все още на отделни места, главно в южните и планинските райони ще превалява слаб сняг. Във вторник вятърът ще отслабне, до вечерта в много райони в западната половина от страната и ще стихне. От север облачността ще се разкъса, над по-голямата част от страната и ще намалее до предимно слънчево. Сутрешните температури ще достигат на отделни места до минус 8°, минус 9°, а дневните ще останат без съществена промяна.   ", "date": "2020.01.04", "title": "Прогноза за времето - 4 януари (събота)"}
{"url": "https://www.actualno.com/celebrate/sv-apostol-erm-news_714257.html", "text": "      Св. Ерм е един от Седемдесетте апостоли на Иисуса Христа. Споменат е в Посланието на св. ап. Павел до Римляни (Рим. 16:14). Бил е епископ във Филипопол (Пловдив), както това се вижда от списъците на Седемдесетте апостоли, приписвани на св. Иполит Римски и Доротей Тирски.      Св. ап. Ерм свършил мъченически живота си. Той оставил твърде поучителната книга \"Пастир\".     ", "date": "2020.01.04", "title": "Св. апостол Ерм"}
{"url": "https://www.actualno.com/chronicles/roden-e-lui-brajl-news_1420614.html", "text": "      Брайл е роден на 4 януари 1809 година в Кувре, Франция. Ослепява след злополука в работилницата на баща си, когато е 3-годишен. Още като ученик създава система за изписване на текст и музика, предназначена за незрящи. За означаване на звуковете вместо букви той използва различни комбинации от 6 точки, чийто релеф се възприема чрез сетивността на пръстите на двете ръце.      Почива в Париж от туберкулоза на 43-годишна възраст.   Брайловото писмо в наши дни се използва от хора в цял свят, като за звуковете на различните езици се приспособяват нови комбинации от точки. Брайловата азбука е пренесена в от Русия през 1906 година. На нея са съставени всички учебници и книги за незрящи на български език. ", "date": "2020.01.04", "title": " Роден е Луи Брайл"}
{"url": "https://www.actualno.com/society/kmetyt-na-pernik-ako-bjahme-vyveli-rejim-prez-ljatoto-sega-shtjahme-da-imame-dostatychno-voda-news_1420767.html", "text": "      „Ако бяхме въвели воден режим в началото на лятото, един нощен режим, който е изключително безболезнен, сега щяхме да имаме достатъчно количество вода и нямаше да сме изправени пред това изпитание“. Това каза кметът на Станислав Владимиров в интервю за сутрешния блок на бТВ „Тази сутрин“.      „Премиерът, виждайки че кризата в се задълбочава, все всичко в свои ръце и този много пряк контакт с мен и местната власт направи така, че ние да начертаем краткосрочни и дългосрочни мерки. Краткосрочните вече се изпълняват, дългосрочните – подмяната на подземната ни ВиК инфраструктура, която няма как общината със собствени средства да подмени“, допълни още Владимиров.   Като болезнена, но наложителна той определи мярката за въведения вчера още по-строг воден режим в миньорския град, който предвижда с час по-малко вода, отколкото и досега. „Нормално е хората да не приемат добре тази мярка, не може да мине без нея. Предложение на ВиК дружеството е, за да можем да минем под 300 литра в секунда, за да можем да имаме в най-студените месеци: януари и февруари, достъп до питейна вода, защото това са най-критичните месеци. Падна добър сняг във водосборната зона на Перник. Всички се надяваме да започне по-рано снеготопенето. Да бъде поетапно, да не бъде наведнъж, защото и при най-малкия по-голям приток в момента се получава замътяване. Трудно старата ни пречиствателна станция може да обработи това замътяване и тогава вече възниква проблемът не всички квартали да имат достъп до питейна вода“, обясни Владимиров.\r\nТой увери, че с отпуснатите пари от Министерски съвет канализационната и водопроводната система в града ще бъдат подменени. „Това е хубавата новина в цялата тази кризисна ситуация, в която се намираме“, отбеляза Владимиров.   ", "date": "2020.01.04", "title": "Кметът на Перник: Ако бяхме въвели режим през лятото, сега щяхме да имаме достатъчно вода"}
{"url": "https://www.actualno.com/health/loshijat-dyh-signal-za-zaboljavanija-prichini-za-pojava-i-lechenie-news_1420443.html", "text": "                    Миризмата на гнили яйца. Мирише на сероводород. Това е провокирано от протеин, който гние и придава подобен „аромат“. Най-често го предизвикват големи количества прием на протеини, в частност месо. Когато ги намалите в диетата си, може да се отървете от лошия дъх (или поне значително да го намалите).     Димните газове. Тук разбира се става дума за консумацията на алкохол. Когато я намалите всичко ще се оправи. След празник, почти всеки е имал подобен проблем. Това често се причинява не само от голямото количество консумиран алкохол, но и от хаотичната, неограничена консумация на храна и съпътстваща дехидратация. Вкиснал дъх. Най-вероятно, тук става въпрос за повишената киселинност на стомаха и ранните стадии на гастрит. Необходимо е да се изследва навреме, за да се предотврати развитието на болестта. Миризмата на изпражнения.       Възниква, ако процесът на отстраняване на токсичните вещества от организма е заседнал. Тогава тялото е отровено от собствените му отпадъци. Изходът е: спешно почистване на червата с клизми. Важно е и да не се самолекувайте. Клизмата не е толкова безопасна, колкото изглежда. Вкус на горчивина. Хората със заболяване на жлъчния мехур чувстват горчивина в устата си. Обърнете внимание на вашия език сутрин. Когато по него има жълто покритие потърсете бързо лекар. Мирис на урина от устата. Тази миризма, сама по себе си говори за бъбречни заболявания - може би тепърва започват. Комплексното прочистване на тялото ще помогне. Трябва също да ограничите употребата на месни ястия и храни с пуринови основи. Не е правилно и изцяло да се пристъпи към растителна храна. Важно е такъв подход да бъде съгласуван с лекуващия лекар. Миризмата на ацетон.    Тук може да става дума за проблем с панкреаса. Препоръчва се изключване на сладкиши, кифлички. Препоръчват се и изследвания.   1. Посетете стоматолог Ако забележите, че дъхът ви се е променил, трябва да отидете на зъболекар. Лошият дъх може да е признак за заболявания на венците и зъбите. Колкото по-рано проверите, толкова по-добре. 2. Мийте зъбите два пъти на ден    Добрата устна хигиена, често е най-лесният отговор на проблеми с лошия дъх. Трябва да миете зъбите 2 пъти дневно - сутрин и вечер, преди сън. Всеки път, отделете време и ги измийте старателно, в продължение на поне три минути. 3. Пийте много вода Когато организмът е дехидратиран, а устата суха, това може да предизвика лош дъх. През деня консумирайте много вода. Тя ще отмие всички остатъци от храната, между зъбите. 4. Почистете езика Когато миете зъбите, не пропускайте да миете и езика. Бактериите се размножават po езика ви и това може да доведе до лош дъх. 5. Дъвка    Сухата уста и парченцата храна, между зъбите ще осигурят среда за бактериите, които са причина за лошия дъх. Когато дъвчете дъвка, тя стимулира слюнката, което ще помогне за премахване на една част от бактериите. 6. Яжте магданоз Магданозът е източник на хлорофил, а той действа като естествен освежител. Затова след като ядете, хапвайте стрък магданоз и това ще помогне да спрете лошия дъх. 7. Пийте чай Билков, зелен, черен чай -  всички те участват успешно в борбата с лошия дъх. Чаят съдържа антибактериални съставки. Последните убиват микробите, провокиращи лошия дъх. 8. Избягвайте пикантните храни    Лютивите ястия и подправки, като кромид лук и чесън са враг номер едно за свежия дъх. 9. Зъбен конец Редовната употреба на конец за зъби е важна част от хигиената на устната кухина. Той ще ви помага да спрете развитието на бактерии и съответно болести по венците. 10. Ползвайте антибактериална вода за уста Винаги може да си купите вода за уста, но ако искате да направите своя, ето страхотна рецепта. Използвайте сок от два лимона, 1 супена лъжица сода за хляб, 1/2 супена лъжица канела, 1 чаена лъжичка мед и чаша топла вода. Смесете съставките, оставете водата за уста да се охлади и след това я съхранявайте в херметичен контейнер, докато сте готови да я използвате.  ", "date": "2020.01.04", "title": "Лошият дъх – сигнал за заболявания, причини за поява и лечение"}
{"url": "https://www.actualno.com/america/vashington-razpolaga-oshte-3-500-voenni-v-blizkija-iztok-sled-ubijstvoto-na-sulejmani-news_1420653.html", "text": "      САЩ разполагат още 3 500 военнослужещи в Близкия изток като демонстрация на сила, заяви представител на Пентагона. мярката на Вашингтон идва след като американски дрон уби високопоставения ирански генерал Касем Сюлеймани, припомня БГНЕС.      Подкрепленията са от Глобалните сили за бързо реагиране на 82-ра въздушна дивизия, които вече разположиха няколкостотин допълнителни военни подразделения в региона по-рано тази седмица след нарастването на напрежението заради атаките срещу американското посолство в Багдад.   Говорител на Министерството на отбраната заяви, че военнослужещите от 82-ра ВВС вече са били уведомени по-рано тази седмица, че могат да бъдат изпратени в региона. \"Войските ще бъдат разположени в Кувейт като превантивна предпазна мярка в отговор на повишените нива на заплаха срещу американския персонал и съоръжения\", заяви служителят на Пентагона. ", "date": "2020.01.04", "title": "Вашингтон разполага още 3 500 военни в Близкия изток след убийството на Сюлеймани"}
