{"url": "https://www.actualno.com/books/haruki-murakami-otkaza-nominacijata-za-alternativnata-nobelova-premija-news_695065.html", "text": "  Японският писател Харуки Мураками отказа номинацията  на алтернативна Нобелова премия за литература. Това съобщава агенция \"Киодо\".     Според информацията, Мураками се е свързал с новата Шведска академия, която в края на август е взела решение да му връчи алтернативна Нобелова премия за литература и е помолил да го изключат от листата на номинираните за 2018 година. Освен японският писател, в листата влизат французойката Мариз Конде, английският фантаст Нил Гейман и родената във Виетнам канадска писателка Ким Тхюи.   Решението си Мураками е обяснил с желанието си \"да се концентрира върху писането на книги, далеч от вниманието на медиите\" и заради скандала с Нобеловата академия, свързан със сексуален тормоз,\r\nШведската академия в началото на месец май реши да премести присъждането на премиите от тази година през следващата, отчасти и поради намаляването на членовете ѝ. Затова вместо Нобелова премия се говори за алтернатива.  Както е известно, 18 жени излязоха с обвинения в тормоз, в частност срещу известният деятел на културата Жан-Клод Арно, мъж на поетесата Катарина Фростенсон, която беше избрана за член на Нобеловата академията през 1992 година. Както изясни проведеното в тази връзка разследване, някои от академиците са нарушавали и строгото правило да не съобщават името на бъдещия лауреат до официалното съобщение, в което е обвиняван и Арно. След появата на данните от разследването няколко литератора, постоянният секретар Сара Даниус и Катарина Фростенсон заявиха, че напускат академията.   ", "date": "2018.09.16", "title": "Харуки Мураками отказа номинацията за алтернативната Нобелова премия"}
{"url": "https://www.actualno.com/moresport/ansambylyt-na-bylgarija-triumfira-sys-zlatoto-na-5-obrycha-news_695077.html", "text": "  Българският ансамбъл по художествена гимнастика спечели по безапелационен начин състезанието на 5 обръча на течащото в момента в София Световно първенство по художествена гимнастика. Ансамбълът в състав Лаура Траатс, Симона Дянкова, Елена Бинева, Мадлен Радуканова и Стефани Кирякова се пребориха за страхотната оценка от 23.300 със невероятно съчетание, с голяма трудност.     Българките изиграха съчетанието си с минимални грешки и успяха да спечелят по-висока оценка от ансамбъла на Япония, който също се представи силно. На трето място остана Италия.   Италианките и рускините, които бяха сред фаворитите, допуснаха твърде много грешки в съчетанието си и това коства място на почетната стълбичка на последните.\r\nБългарският ансамбъл излезе с втори стартов номер и изигра прекрасно съчетание. За това помогна и публиката, която им позволи да останат съсредоточени, а едва след края на представянето им си позволи да им покаже огромната си подкрепа и любов.  ", "date": "2018.09.16", "title": "Ансамбълът на България триумфира със златото на 5 обръча"}
{"url": "https://www.actualno.com/interest/ucheni-otkriha-v-rastenijata-analog-na-nervna-sistema-news_695080.html", "text": "  Растенията могат да предават информация за опасност с помощта на система, напомняща нервната система на животните. Това се казва в статия на американски и японски изследователи, публикувана в списание Science.     Учените са стигнали до извода, че при увреждане на листата на дадено растение, стъблото „научава“ за това чрез промяната в количеството калций и да сигнализира за опасност.   В лабораторни условия е бил създаден молекулярен сензор, който открива флуоресцентно вещество, което реагира на съдържанието на калций.\r\nПо време на изследването специалистите са забелязали също така повишаване и намаляване на нивото на калций в растенията при различни условия. Според мнението на учените, тези изменения създават импулси, предаващи се от един неврон до друг и се предупреждава за опасност.  ", "date": "2018.09.16", "title": "Учени откриха в растенията аналог на нервна система"}
{"url": "https://www.actualno.com/asia/tajfunyt-manghut-raztyrsi-filipinite-i-kitaj-no-zapochva-da-otslabva-news_695072.html", "text": "  Тайфунът Мангхут буквално разтърси небостъргачи, след като удари северната част на Филипините и причини хаос. Тайфунът, който е най-мощният в света от началото на годината, порази земеделски райони в северната част на филипинския остров Лусон, където предизвика наводнения и свлачища, съобщиха международните агенции, позовавайки се на свои кореспонденти.     В южната китайска провинция Гуандон и на островите Хонконг и Макао се съобщава за наводнения и повредени сгради заради тайфуна „Мангхут“, който бушува в региона, пише „Женмин Жибао“, цитиран от AFP.   Във Филипините има опасения за около 100 загинали заради тайфуна Мангхут, предаде ДПА.Сред тях са между 40 и 50 души, за които се смята, че са се намирали в миньорска спална барака и са в неизвестност след свлачище в Итогон, на 200 км северно от Манила, съобщи кметът на града Викторио Палангдан. Има данни за 32 загинали в различни инциденти в Итогон, а най-малко още 29 души са загинали в свлачища и други злополуки в други райони на Филипините.\r\nВластите съобщиха, че филипинската армия се включва в помощ за населението. Министърът на отбраната на Филипините Делфин Лорензана съобщи, че два товарни самолета „Локхийд“ С-130 и 10 хеликоптера на въоръжените сили ще бъдат мобилизирани в спасителните операции и справянето с последствията от тайфуна „Мангхут“, който връхлетя островната държава, пише Manilla Star.  В Хонконг метеорологичната служба издаде максимална степен на тревога заради регистрирана скорост на ветровете на тайфуна от 180 км/час, с пориви до 242 км/час, като се съобщава за официално потърсена медицинска помощ от поне 111 души.   Окото на тайфуна премина на стотина километра от бившата британска колония на път към Южен Китай, но създаде хаос в Хонконг, разбивайки прозорци, събаряйки дървета и разклащайки небостъргачи.\r\nВластите на Макао решиха да затворят 42-те казина в града за пръв път в историята им.    Хонконгската авиокомпания Китай пасифик е предвидила анулиране на над 400 полета в следващите три дни.   2,45 милиона души бяха евакуирани в южната китайска провинция Гуандун, преди тайфунът да достигне крайбрежието. Обявена е най-високата степен на опасност от урагани. Властите на провинцията оборудваха 18 000 убежища в потенциално опасните райони, затворени бяха 632 туристически обекта и над 29 000 строежа, а над 48 000 плавателни съда се върнаха в пристанищата, предаде ТАСС. Нарушено е движението на въздушния и железопътния транспорт. Градските власти в Гуанджоу, Шенжен, Жонгшан и Джанмен са обявили затваряне на администрацията, пазарите и училищата. Отменени са хиляди полети на летищата в провинцията, както и високоскоростната железопътна линия. Очаква се, че провинцията ще усети пълния гняв на стихията вечерта, пише китайското издание „Женмин Жибао“.\r\nСтихията достигна брега в района на град Тайшан, като води със себе си проливни дъждове и силен вятър, с пориви, достигащи 162 км/ч. Поради дъждовете видимостта в града е била само няколко метра. Тайфунът се движи на северозапад със скорост 25-30 км/ч и постепенно губи силата си, успокояват от своя страна международните агенции.", "date": "2018.09.16", "title": "Тайфунът Мангхут разтърси Филипините и Китай, но започва да отслабва"}
{"url": "https://www.actualno.com/analysis/v-tyrsene-na-edinstvo-v-es-bruksel-se-obyrna-kym-chasovnika-news_695005.html", "text": "  Европейският съюз рискува сериозни проблеми предвид факта, че на първата сесия на Европейския парламент за тази есен председателят на Европейската комисия (ЕК) Жан-Клод Юнкер обяви следното – всички страни-членки на ЕС ще трябва до април догодина да решат дали искат да останат за постоянно на лятно или зимно часово време. Но за да се случи това, ще трябва и Европейският съвет, и Европейският парламент да се съгласят с предложението на ЕК.     За австрийското председателство на ЕС това ще е още един сериозен въпрос в дневния ред. .   \"Не предлагаме целият ЕС да превключи на лятно или зимно време. Предлагаме само да вземем решение едновременно\", обясни комисарят по транспорта Виолета Булц. Тя просто резюмира резултатите от мащабна анкета, проведена от Брюксел. В нея 4,6 млн. европейци отговориха на въпроса искат или не искат да се спре с местенето на часовника заради лятното и зимното слънцестоене. 84% заявиха, че искат край на промяната на времето.\r\nНай-много участвали в анкетата на Брюксел имаше от Германия – 3 млн. души. От България са гласували само 0,18% от имащите право на участие.  Скоростта, с която ЕК действа по предложението си, може да направи така, че догодина по това време Ирландия и Северна Ирландия да са с различно часово време – или пък прибалтийските държави т.е. все държави в една часова зона в момента, коментира европейското издание на Politico. Засега, според Булц, Португалия, Испания, Гърция, Полша и Кипър залагат на лятното време, а Финландия, Дания и Холандия клонят към зимното. Финландия възнамерява да стартира обществено допитване още този месец. Германският канцлер Ангела Меркел също подкрепи идеята за промяна, но не коментира какво би предпочела според нея Германия – лятно или зимно време.   За транспортните компании, опериращи на единния пазар на ЕС със сигурност може да е логистичен кошмар, ако има прекалено много различия. Другият проблем е чисто бюрократичен – предвид намеренията на ЕК, Европейският съвет и Европейският парламент трябва да решат преди предстоящите евроизбори. А особено за парламента това едва ли ще е лесно.", "date": "2018.09.16", "title": "В търсене на единство в ЕС - Брюксел се обърна към часовника"}
{"url": "https://www.actualno.com/football/sled-jestokite-kritiki-ronaldo-ozverja-i-se-razvihri-v-serija-a-video-news_695090.html", "text": "  Петкратният кавалер на \"Златната топка\" очевидно се наслуша на критики по свой адрес, след като в неделя следобед собственоръчно донесе 3-те точки на Ювентус в изненадващо тежкия двубой срещу Сасуоло.     Бившият ас на Реал Мадрид записа \"тихо\" първо полувреме, но през вторите 45 минути напомни, че е един от най-великите голмайстори в историята на световния . Той вкара две попадения в рамките на 15 минути, с което донесе победата на \"старата госпожа\" с 2:1, а освен това запази перфектения старт на тима - 4 мача и 4 победи.    Това бяха първи попадения за Роналдо в Серия А, след като в първите 3 мача на \"старата госпожа\" така и не успя да вкара, въпреки че записа няколко асистенции.   ", "date": "2018.09.16", "title": "След жестоките критики - Роналдо озверя и се развихри в Серия А (ВИДЕО)"}
{"url": "https://www.actualno.com/business/hljabyt-veche-zapochna-da-poskypva-news_695074.html", "text": "  Цената на хляба вече се вдигна на няколко места в България. Това не е неочаквано предвид и предупреждението от страна  на земеделския министър Румен Порожанов отпреди няколко дни.     В Пловдив поскъпването е с около 20 стотинки, а в Пазарджик увеличението на хлебните изделия е с 30 стотинки.   Основните аргументи за поскъпването са повишените изкупни цени на пшеницата и скока на минималната работна заплата, обясняват хлебопроизводителите.\r\n\"Вдигна се брашното и от там вече се получи поскъпване на хляба. Също поскъпна токът, газта и това са разходи, които трябва да се избият. Ще гледаме горе-долу да оцелеем\", каза пред Нова телевизия хлебопроизводителят Димитър Козинарски.  Големите зърнопроизводители признават, че новата реколта е с нова цена. Ако на борсите до преди два месеца тон пшеница е струвала 300 лева, сега тя се търгува за 350.   \"Вследствие на аномалии в различни региони на Европа и света имаме по-малко производство, световните борси реагираха. Пшеницата е борсова стока. И сега се котират на по-високи нива, съответно и в България се изкупува на по-високи нива”, каза още председателят на Националната асоциация на зърнопроизводителите Ангел Вукодинов.\r\nДо края на годината хлебопроизводителите очакват още едно поскъпване. Опасенията на потребителите пък са, че след поскъпването на хляба, ще скочат и цените на останалите храни и продукти.    ", "date": "2018.09.16", "title": "Хлябът вече започна да поскъпва"}
{"url": "https://www.actualno.com/moresport/zlato-bronz-slojni-izpylnenija-i-zajavka-za-olimpijsko-velichie-ot-bylgarija-news_695083.html", "text": "  Българският ансамбъл по художествена гимнастика приключи участието си на Световното първенство в София, демонстрирайки че ще е основен \"играч\" на Олимпийските игри след две години в Токио. Момичетата в състав Симона Дянкова, Елена Бинева, Мадлен Радуканова, Лаура Траатс и Стефани Кирякова завършиха шампионата на планетата в този с един златен медал (5 обръча) и един бронзов медал в многобоя, който се проведе в събота.     Възпитаничките на Весела Димитрова записаха изключително силно представяне на 5 обръча в неделния ден, като бяха единствените, които преминаха границата от 23 точки (23.300). За съжаление, грешките в многобоя в съботния ден и днешните на 3 топки и 2 обръча не позволиха на България да се качи по-нагоре на стълбичката със завоюваните медали на Световното първенство.\r\nБългарският тим показа най-висока сложност в своите съчетания и загатна за много сериозния потенциал, а целта е той да бъде напълно реализиран на Олимпийските игри в Токио след 2 години. Именно натам е насочена и подготовката на грациите ни.   Как се разви битката на 5 обръча -   Как се разви битката на 3 топки и 2 въжета - В събота се проведе многобоят, в който въпреки грешките си, България успя да се добере до бронзов медал. ", "date": "2018.09.16", "title": "Злато, бронз, сложни изпълнения и заявка за олимпийско величие от България"}
{"url": "https://www.actualno.com/business/uorli-parsyns-osydi-nek-za-32-mln-evro-za-aec-belene-news_695100.html", "text": "  \"Уорли Парсънс\" осъди Националната електрическа компания (НЕК) по делото за АЕЦ \"Белене\". В резултат  държавната електрическа компания ще трябва да плати на \"Уорли Парсънс нюклиър сървисис\" още плюс лихви (засега от около 5 млн. лева) заради прекратяването на проекта за АЕЦ \"Белене\" от октомври 2013 г.  Решението на арбитража е очаквано.     Телевизия bTV също потвърди новината, позовавайки се на Министерство на енергетиката.   Припомняме, че НЕК, по времето на кабинета \"Орешарски\" преустанови едностранно договора с архитект-инженера в лицето на \"Уорли Парсънс\", а компанията заведе иск. По онова време ресорен министър беше сегашният депутат на БСП Драгомир Стойнев.\r\nОсновната причина за негативния изход от спора е решението на НЕК от 7 октомври, 2013 година, с което архитект-инженерът е уведомен за прекратяването на договора му. Преди това - на 9 януари, 2013 година, е било постигнато споразумение между НЕК и \"Уорли Парсънс\" за намаляване на месечното , но по него така и не са правени плащания. Така, вместо и да опита да се договори с консултанта за окончателното прекратяване на договора, сега ще трябва да плати, освен тези суми, и обезщетение за едностранното прекратяване и лихви.     ", "date": "2018.09.16", "title": "\"Уорли Парсънс\" осъди НЕК за 32 млн. евро за АЕЦ \"Белене\""}
{"url": "https://www.actualno.com/europe/posochenite-za-napadenieto-s-novichok-v-solsbyri-imali-vryzka-s-ruskoto-otbranitelno-ministerstvo-news_695068.html", "text": "  Документи, станали достояние на разследващи журналисти, са смятани за първото публично доказателство, че сочените за извършители на нападението с \"Новичок\" в Солсбъри Александър Петров и Руслан Боширов имат връзка с руското министерство на отбраната.     Документи, свързани с издаването на паспорт на Александър Петров, имат гриф „Строго секретно“ и телефонен номер, свързан с министерството на отбраната на Руската федерация. Твърденията са на два сайта на разследващи журналисти - британският Bellingcat и руският The Insider.   Вестник The Independent посочва, че кодът на посочения телефон показва, че той е в района на Москва, а когато от редакцията се обадили на него и са споменали името Петров човекът отсреща незабавно е прекъснал връзката, съобщава БНР.\r\nДруги документи, открити от двата разследващи сайта, включват кореспонденция с \"Аерофлот\", от която става ясно, че Петров и  Боширов са си купили билети часове преди пътуването, което противоречи на твърденията им, че отдавна са планирали посещение в Солсбъри, за да видят катедралата tam.  Говорителката на руското външно министерство Мария Захарова отхвърли твърденията за документите и обвини Bellingcat в дезинформация.   ", "date": "2018.09.16", "title": "Посочените за нападението с \"Новичок\" в Солсбъри имали връзка с руското отбранително министерство"}
{"url": "https://www.actualno.com/showbusiness/nap-vzema-vsichki-pari-koito-azis-poluchava-ot-vip-bradyr-news_695106.html", "text": "  Хонорарите на попфолк иконата Азис от \"ВИП Брадър\" отиват директно в сметките на Националната агенция по приходите (НАП). Това съобщава в. \" \".     Според информацията съдебен изпълнител е запорирал всички банкови сметки и дебитни карти на Азис. Причината - дългове към държавата, като неофициално се сочи сума от около 100 000 лева, макар че според някои слухове става въпрос за баснословните 400 000 лева. Дългът бил намалял, след като държавата продала апартамент на певец в столичния квартал \"Манастирски ливади\" - за около 260 000 лева.   До решението за искане на запор на сметки и дебитни кари на певеца се стигнало, след като в НАП са получили множество сигнали, че за да избегне бирниците, шоуменът пробва схема за получаване на хонорар под формата на дарение. Схемата обаче била известна и от други участници в шоуто на Нова телевизия, които опитвали същата хватка. Инспекторите са категорични, че и при дарение, ако сумата е над 10 000 лева, получателят на дарението дължи 10% данък.\r\nВтората хватка, която опитали счетоводителите на Азис, била да получи хонорара си през фирма, в която той не фигурира. От НАП обаче изискали официална информация от продуцентите на \"Биг Брадър\" коя е фирмата, с която е сключен договорът на Азис. Тъй като хонорарите, изплащани от шоуто, се облагат още при източника с 10%, данъчните предупредили фирмата, че тя ще бъде проверена, ако не представи надлежно при тях справка за изплатена на певеца сума. Те са се заканили също да търсят и евентуални подставени лица, които може да пробват да получат вместо Азис полагащата му се сума и да му я предадат на ръка. Ако се установи подобно нещо, НАП ще търси съдействие на прокуратурата, категорични са от приходната агенция.  Дългът на Азис, за който се търси погасяване, включително и чрез хонорара му от шоуто, е установен с ревизия. Тя е за 2015 година, когато певецът не се е регистрирал по ДДС, веднага след като доходите му прехвърлили 50 000 лева, както е по закон. След като няма доброволно погасяване на дълг от 200 000 лева, данъчните завеждат дело, а Азис обжалва. През това време сумата набъбва заради наказателните лихви. Съдът разрешава на НАП да събере дълга си като запорира имот на певеца. Той обаче прехвърля имуществото на майката на дъщеря му в опит да спаси парите от продажбата. НАП обжалва прехвърлянето, съдът обявява сделката за недействителна и след търг данъчните погасяват част от задължението на певеца към държавата.   ", "date": "2018.09.16", "title": "НАП взема всички пари, които Азис получава от \"ВИП Брадър\""}
{"url": "https://www.actualno.com/football/bivsh-as-na-ludogorec-debutira-s-dramatichen-gol-v-kraja-v-bundesligata-video-news_695114.html", "text": "  Напусналият в последния момент холандски ас Върджил Мисиджан впечатли феновете на футбола в Германия, след като съумя да дебютира по перфектен начин за новия си отбор Нюрнберг - с гол, който донесе точка на отбора в гостуването на Фрайбург.     Една от най-големите звезди в състава на Лудогорец още от влизането на тима в Първа лига премина преди няколко седмици в германската селекция, а днес започна на пейката в гостуването на Вердер Бремен. Той се пояив след 60-ата минута, но в края на мача донесе едва втората точка на тима от началото на шампионата.    Той се възползва от далечно подаване, овладя отлично в наказателното поле и в 92' разпечата вратата на \"бременските музиканти\". .  ", "date": "2018.09.16", "title": "Бивш ас на Лудогорец дебютира с драматичен гол в края в Бундеслигата (ВИДЕО)"}
{"url": "https://www.actualno.com/crime/dve-jertvi-na-katastrofa-s-motori-v-denja-v-pamet-na-jertvite-news_695084.html", "text": "  Двама мотоциклетиста загинаха при тежки катастрофи в Деня в памет на жертвите на катастрофи с мотори. Статистиката през последните години е тревожна     Моторист загина при катастрофа в центъра на Враца само  час преди в града да бъде почетена паметта на жертвите на инциденти с мотори по пътищата.   Катастрофата е станала на кръстовището на бул. „Екзарх Йосиф“ и ул. „Вардар“ малко преди обед. Мотоциклетистът е ударен от лек автомобил, който е бил без предимство.\r\n31-годишният мотоциклетист, според местните медии е член на Врачанския мотоклуб, който днес също се включи в националната инициатива в памет на загиналите по пътищата мотористи и в подкрепа на пострадалите при инциденти.  По-рано в района на  Мишеморков хан също при тежка катастрофа загина мотоциклет. Той е предприел изпреварване и се е удар челно в идващия срещу него тир с българска регистрация, става ясно от съобщение на Пътна полиция Велико Търново. Мотористът е загинал на място.   Алкохолната проба с дрегер на водача на тира е отрицателна, като сухата статистика отбелязва това като 17-и смъртен случай при катастрофа от началото на годината в област Велико Търново.\r\nДенят в памет на загиналите мотористи беше отбелязан в 13 града в страната, сред които Пловдив, Бургас, Русе. Мотористите настояват за повече отговорност от участниците в движението, както и за ремонт на основните пътища в страната.    ", "date": "2018.09.16", "title": "Две жертви на катастрофа с мотори в Деня в памет на жертвите "}
{"url": "https://www.actualno.com/curious/dneven-horoskop-za-17-septemvri-news_695108.html", "text": "         Денят ще наложи да се заемете преди всичко с  личния ви живот. Каквото и да ви очаква в работата обърнете повече внимание на техните нужди и грижи. Този понеделник ще е интересна смесица от срещи и събития. Ще ви се струва, че работата няма край и няма да сте далеч от истината.   Този понеделник ще имате възможността да участвате в различни начинания. Не се водете от мисълта за печалба, а се насочете натам, накъдето ви води сърцето.     Този понеделник ще върне в паметта ви някои неща от миналото. Добри или лоши те носят своите послания и сега е важно да им обърнете внимание. Този понеделник ще е успешен за всички дейности, свързани с изкуството. Дори професията ви да е далеч от тази област е добре да проявите повече креативност. Този понеделник използвайте своите умения за преговори и талантът ви да убеждавате. Сега може да привлечете на своя страна важна част от конкурентите ви.   Денят ще изиска от вас да се ангажирате с обещание да окажете помощ на ваши роднини. Преценете добре дали това ще е по силите ви. Денят ще наложи да направите някои изводи. Теглете чертата, обобщете наученото и постигнатото, затворете страницата и започнете нова книга. Денят ще ви подари лекота и забавления, но от втория работен ден трябва да сте в перфектна форма още от сутринта. Не пестете сили, тъй като ви се предоставя възможност да се докажете в работата. Потърсете помощта на приятел при решаването на личен въпрос. Това не означава да приемате напълно съветите му, но ще получите важна яснота. Това е ден, в който ще получите много наставления. Никой не ги обича, но вие ще трябва да изпълните някои от тях. Помислете добре какво не може да отлагате повече. Запретнете ръкави и приключете веднъж завинаги с отлаганите неща.", "date": "2018.09.16", "title": "Дневен хороскоп за 17 септември"}
{"url": "https://www.actualno.com/asia/stotici-aresti-v-turcija-na-hora-koito-si-poiskaha-neplatenite-zaplati-news_695032.html", "text": "  Турската полиция арестува огромен брой хора при протест по повод смъртните случаи при трудови злополуки и лошите условия на работа на строителната площадка на третото летище в Истанбул, което се очаква да бъде най-голямото летище в света при своето завършване.     След намесата на силите за сигурност в прекратяване на протеста, е последвала вълна от арести на десетки хора. Фотографът на АФП Бюлент Кълъч, който е отразявал събитието, също е бил задържан, но след два часа в ареста е бил освободен.   Общо 500 души са били арестувани по време на протестите на мястото на строежа на един от мегапроектите на президента Реджеп Таийп Ердоган, според данни на Конфедерацията на революционните профсъюзи на Турция. Числото, представено от турските власти, е далеч по-скромно - 20 души. \r\nПротестът стана факт, след като работниците не издържаха да не им бъде плащано месеци наред - както основна заплата, така и обещани бонуси. Те се оплакаха и, че са били карани да работят при нечовешки условия заради желанието летището да бъде завършено възможно най-бързо. Компанията, която строи летището излезе с изявление, че се е срещнала с работниците и е предприела мерки да разреши бързо проблемите.  \"Ние не сме роби\", беше хаштагът в събота, подкрепящ работниците.   Когато първият самолет кацна през юни, Ердоган заяви, че новото летище ще бъде най-голямото в света с капацитет през първата фаза от 90 милиона пътници годишно, които ще достигнат до 150 милиона през 2023 година. Около 35 хиляди работници са наети по проекта, както и 3 000 инженери и административен персонал.\r\n27 работници са загинали на строителния обект – 13 при трудови злополуки, заяви пред пресата транспортният министър през миналия април. Обаче, няколко работници казаха пред АФП, че цифрата, посочена от министъра, е много ниска, и че инцидентите на строежа са обичайни.    ", "date": "2018.09.16", "title": "Стотици арести в Турция - на хора, които си поискаха неплатените заплати"}
{"url": "https://www.actualno.com/crime/ivancheva-i-petrova-s-ujasjavashtite-uslovija-v-aresta-iskat-da-ni-prechupjat-news_695029.html", "text": "  Ние сме най-обикновени хора, които искаха да спре презастрояването на \"Младост\". Искахме да намерим решение, което да удовлетвори всички. Това заяви бившият зам.-кмет на \"Младост\" Биляна Петрова, която заедно с бившия кмет на \"Младост\" Десислава Иванчева вече почти половин година стоят в ареста заради обвинение за корупция в особено големи размери.     Бившата кметица Десислава Иванчева добави, че ако са били корумпирани, щели да са по-ниски от тревата, а не да бъдат постоянно активни. Чувствам се недобре – , сподели тя пред bTV. Иванчева смята и, че става въпрос за дискриминация що се отнася до пола – защото затвор за жени има само в Сливен. Тя обясни, че – може да общува свободно с близките си, има прозорци, има разходка, има нормално, а не аварийно осветление, има право да отиде до библиотеката, има топла вода – все неща, от които Иванчева и Петрова са лишени. Трябва да се моля за бутилка топла вода и да си измия зъбите, вече пет месеца, възмутено каза Иванчева.    . Петрова добави, че основният свидетел срещу тях – Александър Ваклин, няма да коментира делото, защото е нарушение на закона и може да пострада, което явно няма да се случи с Ваклин. . Бившата кметица за пореден път каза, че с Ваклин се е виждала само веднъж и то само след като секретарката ѝ я уведомила, че имало бизнесмен, който искал да направи дарение с детска площадка.\r\n\"Той вероятно е наясно как стават нещата, защото в СРС-тата казва как е плащал на други политици. Това е една нечестна и некоректна личност\", твърдо заяви Иванчева. Петрова потвърди, че .  Иванчева се възмути и от Специализираната прокуратура, като обяви, че не вярва на прокуратурата и следователите, а се надява само на българския съд. Тя счита и, че Георги Кадиев я е използвал, но не се поддавала на манипулации и това довело до разрива. Рано или късно ще докажем, че не сме искали подкуп за себе си – искали сме единствено и само озеленяване, детски площадки и саниране, подчерта бившата кметица на \"Младост\".   Биляна Петрова заяви и, че ще отреже косата си и ще я дари за благотворителна кауза – за жертвите на насилие. Тя уточни, че срещу нея и Иванчева е упражняван и психически, и физически тормоз.", "date": "2018.09.16", "title": "Иванчева и Петрова - с ужасяващите условия в ареста искат да ни пречупят"}
{"url": "https://www.actualno.com/europe/putin-i-erdogan-shte-obsydjat-situacijata-v-sirija-news_695076.html", "text": "  Държавният глава на Руската федерация Владимир Путин ще проведе в Сочи среща с президента на Турция Реджеп Тайип Ердоган, който ще бъде в страната на работно посещение. Това съобщават от пресслужбата на Кремъл. Разговорите  между двамата лидери ще се състоят в понеделник, 17 септември.     „Лидерите ще обсъдят актуалните въпроси от двустранното сътрудничество и проблематиката около разрешаването на ситуацията в Сирия“, става ясно от официалното съобщение.   За срещата между Путин и Ердоган бе съобщено по-рано тази седмица от руския външен министър Сергей Лавров в рамките на Германско-руския форум в Берлин. Първият дипломат на Москва поясни, че двамата лидери ще продължат с обсъждането на темите, за които са разговаряли на срещата в Техеран на 7 септември, уточнява ТАСС.", "date": "2018.09.16", "title": "Путин и Ердоган ще обсъдят ситуацията в Сирия"}
{"url": "https://www.actualno.com/europe/napadnaha-sydijata-razsledvasht-ubijstvata-na-majdana-news_695033.html", "text": "  Съдия Сергей Дячук, който разследва убийствата от \"Майдан\"-а в украинската столица Киев през 2014 година, е бил нападнат от неизвестно лице. Това съобщи Съветът на съдиите от област Святошински, предаде БГНЕС.     Диячук е бил нападнат от неизвестно лице в петък вечерта недалеч от неговия дом. Нападателят е успял да избяга от мястото на инцидента. Атаката е свързана с разследването ми за убийствата на Майдан, каза Сергей Дячук.   Разследването започна през месец май 2015 година и се води срещу петима членове на елитните украински полицейски части \"Беркут\". Срещу тях е повдигнато обвинение за неправомерно използване на оръжие, злоупотреба със служебното положение, незаконно използване на оръжие и извършване на терористично нападение на централния площад в Киев през 2014 година.\r\n20 февруари, 2014 година беше най-кървавият ден от протестите на киевския Майдан. Според официалните данни, само на този ден на улица \"Институтская\" са загинали над 30 души. Задържани бяха 12 членове на вече разпуснатите специални части \"Беркут\", които бяха представени като основни виновници за кръвопролитията. По-късно стана ясно, че опозиционерите на ул. \"Институтская\" са обстрелвани не само от правителствените сгради, но и откъм хотел \"Украйна\", намиращ се в тила им. Появиха се теории, че това е станало по руска поръчка - снайперисти са стреляли по избрани цели.  ", "date": "2018.09.16", "title": "Нападнаха съдията, разследващ убийствата на \"Майдана\""}
{"url": "https://www.actualno.com/plovdiv/strahotno-zadrystvane-na-am-trakija-news_695091.html", "text": "  Страхотно задръстване се е образувало на АМ \"Тракия\" в посока София. То започва още около Пазарджик - между километър 97 и километър 89, предаде кореспондент на .     Засега не е напълно ясно каква е причината, но кореспондентът ни е видял катастрофирали два леки автомобила и автобус. На пътя е имало разпилени счупени стъкла. Един от автомобилите е качен на кола на \"Пътна помощ\".  Към момента от МВР няма официално потвърждение за тежък инцидент. До пускането на материала от полицията не коментираха ситуацията, но служители на реда има на място.\r\nСпоред информация в Агенция \"Фокус\" причина за задръстването са ремонтни дейности на моста над река Елшишка. Движението се осъществява двупосочно в платното за Пловдив.", "date": "2018.09.16", "title": "Страхотно задръстване на АМ \"Тракия\""}
{"url": "https://www.actualno.com/volleyball/programata-na-svetovnoto-pyrvenstvo-po-volejbol-za-dnes-16-septemvri-igraem-s-kuba-news_695042.html", "text": "  България срещу Куба от 20:30 часа тази вечер - безспорно това е мачът, който приковава вниманието на спортните фенове у нас от поредния ден на Световното първенство по волейбол, на което домакини са съвместно България и Италия.     По традиция, срещата ще се играе във Варна и ще може да бъде наблюдавана по БНТ 1.   В група D, където е нашият национален отбор, ситуацията е следната - намираме се на трето място, с 6 точки, дошли след двете чисти победи с по 3:0 над Финландия и Пуерто Рико. Загубихме обаче с 1:3 гейма от Иран. Куба все още няма успех и мачът с нашите момчета е добър шанс за кубинците. Те обаче са далеч от класата, която са демонстрирали в миналото. За съжаление и нашият отбор не може да се похвали с най-силния си период - играем без основни фигури като Цветан Соколов, а дотук определено показахме стари слабости - на посрещане и в умението да сме клинични при контраатака, а сервисът ни е колеблив.\r\nПълната програма от днешния ден на първенството .  Освен волейбол, днес е последният ден на Световното по художествена гимнастика в София. Днес ще се проведат финалите на отделните уреди, в които участва иансамбълът на България. .", "date": "2018.09.16", "title": "Програмата на Световното първенство по волейбол за днес, 16 септември - играем с Куба"}
{"url": "https://www.actualno.com/balkani/vuchich-ne-e-optimist-za-dogovor-s-kosovo-news_695031.html", "text": "  Сръбският президент Александър Вучич заяви, че не е възможно Сърбия да приеме договор за Косово без да има всеобхватен пакет за Сърбия.     Както пратеникът на албанската информационна агенция МИА в Белград съобщава, позовавайки се медийни твърдения, че сръбският президент е търсил гаранции за членство на Сърбия в ЕС през 2025 година, за да подпише договор с Прищина, Вучич каза, че това \"и по-рано, повече 10 пъти\" го е заявявал на международната общност.   \"Между другото ние нямаме договор, нямаме дори проект, нито чернова, нито предложение\", изтъкна Вучич, добавяйки че трябва да получи разрешение да води преговорите.\r\nСръбският президент каза, че не е оптимист по отношение на договора, но ще направи всичко възможно той да бъде постигнат. \"Но, ако някой си мисли, че е възможен договор без пълен пакет, който се отнася за бъдещето на Сърбия и без допълнителна икономическа помощ и драматично по-бърз растеж, нека знае, че това дори не ми минава през ума\", каза Вучич.  Той оценява, че Сърбия е поставила своята платформа добре. \"Някой ще каже, че става дума само за пари и разбира се, че парите са важни, но преди всичко се работи за интересите на нашия народ в Косово, а след това е всичко друго, което може да осигурим. Дали това е реално? Не е, но е невъзможно да приемем договор без всеобхватен пакет\", завърши Вучич.   Що се отнася до отношенията с Черна гора, Вучич заяви, че \"отношението не винаги е просто и има много различия\", но в бъдеще Белград и Подгорица ще изградят добри отношения. Ще поканя президента на Черна гора да посети Сърбия, изтъкна сръбският президент, като добави, че не иска да критикува обвиненията около медийната кампания в Белград срещу Подгорица, но че му е ясно също така, че и в Черна гора има негативна медийна кампания срещу Сърбия.", "date": "2018.09.16", "title": "Вучич не е оптимист за договор с Косово"}
{"url": "https://www.actualno.com/politics/novi-ministri-ili-pravitelstvena-kriza-i-izbori-reshavat-deputati-i-prezident-idnata-sedmica-news_695093.html", "text": "  Гласуването на промените в кабинета и състоянието в управляващата коалиция в края на седмицата продължават да бъдат част от многословието на политиците от различните партийни централи. Засега ДПС сякаш се държи на дистанция, но ако се съди от изказванията през седмицата, усещането е измамно. Кой ще има последна дума по темата за министерските оставки и назначения ще стане ясно още в първите дни на новата седмица.     Както коментира пред БНР депутатът от БСП Крум Зарков, \"седмицата, която не видя новите министри, трябва да бъде внимателно анализирана от правителството в контекста на новите им предложения\".\r\nЗа пръв път от доста време обаче . \"Всичко е възможно. Ако всеки ден  от някой сайт излиза нещо и се блокира работата на кабинета, може да  стигнем до избори\", каза той.\r\nПреди това той заяви, че  смята за излишни и двата проблема – липсата  на президентския указ за освобождаването на Младен Маринов от поста  главен секретар на МВР и оттеглянето на Александър Манолев от  номинацията за транспортен министър, та дори и от зам.-  министерското  място в икономиката.     \"Беше излишно да се задълбаваме в процедурата по освобождаването на  Младен Маринов от поста на главен секретар на МВР\", каза Сидеров.  \"Попитах дали не може без подпис на този указ да гласуваме министрите,  казаха, че може, но после можело да стане усложнение. Можеше и без  тези игри на процедурни упражнения и да не възбуждаме излишна драма  между институциите, защото и без това между президентството и  правителството  непрекъснато прехвърчат искри. Това не е добре и е  излишно\", разясни Сидеров.\r\nВ коментар на отказа на Александър Манолев да оглави поста на  министър на транспорта, Сидеров бе категоричен, че при него има \"атака\".  \"При Манолев имаме атака, нападение не от сайт, не от медия, а от една  политико, бизнес група, която има и сайт, но той е просто гарнитура, и  която навремето слагаше министри в първия кабинет на Борисов. Този кръг в  първия кабинет на Борисов наложи министрите Трайчо Трайков, Росен  Плевнелиев, Симеон Дянков. Това бяха техните хора в правителството. Тук  имаме една политическа опонираща групировка. Не казвам хубаво, лошо. За  това, че Манолев е бил в тази фирма или в онази фирма, не е повод да  подава оставка. Нападението над Манолев беше  изкуствено и клякането пред тази атака, за мен, беше грешка, защото  показваш, че могат да те манипулират\".\r\nСидеров коментира и отношенията в коалицията: \"Трябва да се  казват различията, защото те не са в цвета в очите или в профила на  лицето, а са идейни\"    Лидерът на \"Атака\" беше категоричен, че още тази седмица трябва да  стане ясно как ще се явят Обединените патриоти на предстоящите  евроизбори следващата година: \"Няма да ги чакам следващите месеци, след  което в 12 без 5 някой да извърти някакъв номер\".   Утре коалиционен съвет при премиера трябва да утвърди окончателно  имената: \"Трябва да се обсъди дали трябва да се оттегли Манолев. Трябва  да се обсъди дали е нужно и дали трябва да се подаваме на всеки един  такъв удар. Тогава ставаме заложници\".\r\nСпоред Волен Сидеров ще бъде от решаващо значение и дали премиерът  Бойко Борисов ще защити Виктор Орбан в Съвета на Европа: \"Защото за  неговото политическо бъдеще ще бъде решаващо. Ако той го разбере това,  ще вземе правилното решение. Няма значение, че Полша, Чехия или Словакия  също ще защитят Орбан. Важно е как ще се държи България в този момент.  Аз вече дадох заявката в парламента. Надявам се да бъде на това ниво,  което го изисква историческия момент\". Депутатът от ГЕРБ Тома Биков обаче си остава оптимист, че  промените в кабинета ще бъдат гласувани през тази седмица. Той продължава да е привърженик на основната теза - именно липсващия президентски указ за освобождаването на главния секретар на МВР Младен Маринов.      \"За мен беше малко странна тази реакция на президента, която чух вчера от него, защото при положение, че има воля и изявление на главния секретар на МВР, това е личен акт, ако щете. Може би трябва на следващия коалиционен съвет да поканим и президента, за да бъде дълбоко информиран за всичко, което се случва. Ако това иска, нека да го каже\", каза Тома Биков.\r\nПроваленото гласуване на новите министри е положително за управляващите, предпазвайки ти от нови проблеми, смята от своя страна Крум Зарков от БСП (БСП за България).\r\n\"Ако все пак бяха одобрени новите министри, един от тях щеше да напусне още след два часа. Това е господин Манолев, който беше номиниран за министър на транспорта\", каза той. В допълнение, Зарков заяви, че иначе е щяло да се наложи и обсъждане на оставка на номинирания за министър на вътрешните работи Младен Маринов.\r\n\"А днес и тази седмица щеше да се наложи да обсъждаме оставката на господин Маринов във връзка с абсолютно скандалната и абсурдна акция, довела до задържането на двама журналисти\", каза Крум Зарков. Той обаче обърна внимание не на липсата на президентски указ, а на скандала с арестуваните разследващи журналисти - от \"Биволъ\" и от Румъния. Това \"има пряко отношение към политическото, а между другото и към професионалното ръководство на Министерството на вътрешните работи\", заяви Зарков, като не пропусна да наблегне на искането на БСП за предсрочни парламентарни избори.", "date": "2018.09.16", "title": "Нови министри или правителствена криза и избори, решават депутати и президент идната седмица"}
{"url": "https://www.actualno.com/europe/hiljadi-makedonci-podkrepiha-shestvieto-izlez-za-evropejska-makedonija-news_695097.html", "text": "  Хиляди македонци се стекоха днес в Скопие на шествие, организирано от коалиция \"Заедно за европейска Македония\" в подкрепа на идеята за членство в Европейския съюз. Още в ранните следобедни часове местните информационни агенции съобщиха за огромния ентусиазъм на жителите на югозападната ни съседка.     В македонската столица пристигнаха над 100 автобуса с привърженици на европейската идея от други градове. Граждани, носещи плакати \"Излез ЗА европейска Македония\" и знамената на Македония и ЕС, тръгнаха на шествие от сградата на Червения кръст към централата на делегацията на ЕС в центъра на столицата, където се очаква да произнесат речи премиерът Зоран Заев, председателят на парламента Талат Джафери и други политици и публични личности.   Шествието в подкрепа на идеята за европейска интеграция е едновременно и акция в полза на референдума на 30 септември за членство на страната в ЕС и НАТО под новото име Република Северна Македония, договорено с Гърция.\r\nМеждувременно лидерът на ВМРО-ДПМНЕ Християн Мицковски на протестен марш в Щип заяви, че референдумът е за промяната на името, а не за европейските ценности. Референдумът на 30 септември не е за изясняване дали гражданите на Македония подкрепят членството в Европейския съюз и НАТО, а само за това дали приемат промяна на името на страната и последиците, произтичащи от договора, който подписа правителството на СДСМ и Зоран Заев с Гърция, цитира  Макфакс думите на Мицковски.  По-рано министър-председателят на Македония Зоран Заев призова Мисковски да заеме конкретна позиция за предстоящия референдум за името.   ", "date": "2018.09.16", "title": "Хиляди македонци подкрепиха шествието  \"Излез ЗА европейска Македония\" "}
{"url": "https://www.actualno.com/interest/po-malko-ot-mesec-do-kraja-na-internet-izglejda-silno-preuvelicheno-news_695040.html", "text": "  11 октомври ще е Денят на Страшния съд за Интернет. Тази информация бързо доби популярност в социалните мрежи.     Като причина за прогнозата се сочи първата в историята смяна на така наречените ключове на интернет регулатора, което може да създаде проблеми при сърфирането в мрежата. Истината обаче не изглежда толкова песимистично, коментираха пред БНТ български IT експерти.   Интернет потребителите бяха предупредени, че след 11 октомври част от ресурсите в мрежата може да се окажат недостъпни, а много сайтове да се откриват изключително бавно. В действителност от години се подготвя смяна на секретните ключове в самия корен на интернет. И още нещо - не е ясно дали смяната ще се случи точно на 11 октомври.\r\n\"Правени са много тестове, сценарии, и всичко показва, че максимум 0,05% от потребителите могат да изпитат проблеми. Това са около 2 милиона потребители\", твърди IT експертът Илия Базлянков.  Възможните сценарии далеч не изглеждат толкова апокалиптично, колкото се тиражира. \"Най-добрият сценарий е в повечето държави никой да не разбере нищо от проблема, а най-лошият е на 2 милиона потребители да им спре достъпът до интернет изцяло - да не могат да отварят сайтове, имейли. Ако това стане, те трябва да се обадят единствено на интернет доставчика си и той да промени настройките.\"   ", "date": "2018.09.16", "title": "По-малко от месец до края на Интернет - изглежда силно преувеличено"}
{"url": "https://www.actualno.com/celebrate/sv-velikomychenica-evfimija-vsehvalna-news_694710.html", "text": "  Света Евфимия Всехвална живяла във втората половина на третия и началото на четвъртия век. Тя била дъщеря на благородни родители в гр. Халкидон.     Управителят на Халкидон, Приск, решил да устрои езическо тържество в чест на божеството Арес. Той заповядал от името на тогавашния император Диоклетиан да се съберат всички жители на Халкидон и да принесат – всеки според своето състояние – жертва на идола в неговия храм. Заплашени били с тежки мъчения тези, които биха дръзнали да не се подчинят.\r\nВ определения ден се насъбрали множество хора около езическото капище, като водели със себе си животните, предвидени за жертвоприношение. Започнало шумно тържество в чест на идола. В същия ден християните, които се гнусели от идолослужението, се събрали тайно на едно място и извършили там служба на Господа Иисуса Христа.\r\nПриск наредил да се направи строго разследване – дали някой не се е възпротивил на заповедта му. Съобщили му, че такива противници били християните. Той издал наредба те да бъдат издирени и доведени пред него, за да бъдат наказани.  Свирепите слуги на управителя препускали на коне из града с оръжие в ръце. Намерили един дом, гдето 49 души християни извършвали тайно служба на истинския Бог. Обкръжили къщата, за да не избяга никой. Изкъртили вратата и започнали да извличат един по един вярващите. Завели ги при управителя.\r\nПриск ги изгледал гневно и горделиво ги запитал:\r\n- Вие ли се противите на царската заповед, като унижавате жертвоприношението, извършвано в чест на великия бог Арес?    Християните дали такъв отговор:\r\n- Управителю, без съмнение трябва да се покоряваме на царската заповед. Но ако тя е противна на вярата ни, ние не можем да й се подчиняваме. Ние сме длъжни дори да се възпротивим. Ако бяхте ни заповядали това, в което сме длъжни да се покоряваме на властта, ние с готовност бихме се покорили. Нашият Господ Иисус Христос е казал да даваме кесаревото на кесаря. Но понеже тая царска заповед е богопротивна, ние няма никога да я изпълним. Вие ни заповядвате да почитаме творението вместо Твореца. Това ние не ще сторим, защото сме поклонници на живеещия в небесата истински Бог!\r\nПриск се опитал да привлече християните към идолослужение първо с ласкателство, а след това и със заплахи за люти мъчения.\r\nНо християните му отговорили:\r\n- Ние отхвърляме от себе си даровете и почестите, които ни обещаваш. Смятаме ги за нищо, понеже имаме небесни блага, които са повече и по-добри от земните. Тукашните придобивки са временни и непостоянни. Небесните са вечни и неизменни. Ти ни заплашваш със страшни мъчения. Ние не само не се боим от тях, но ги и желаем. Тъй ще се прояви в нас силата на Бога, на която бихте могли да се учудите. Като познаете безсилието на вашите скверни богове, вие ще се засрамите. Но защо да продължаваме тоя словесен спор? Започни, управителю, това, което си намислил да правиш. Тъй ще се убедиш, че ние имаме по-голяма твърдост в търпението, отколкото ти имаш усърдие да ни мъчиш!   Разгневен от тия думи, Приск предал християните на различни мъчения, които продължили 19 дни.\r\nМежду страдалците за вярата се намирала нежната и красива девойка Евфимия. Възрастните християни – мъченици я ободрявали при ужасните мъчения с такива думи:\r\n- Подвизавай се, девойко, заради Небесния Жених! Подвизавай се да Му угодиш и да Го прославиш със страданието! Подвизавай се, за да Го срещнеш с мъдрите девици, та и тебе да въведе в Своя лъчезарен и прекрасен небесен чертог!\r\nНа дванадесетия ден управителят повикал при себе си всички мъченици и ги запитал:\r\n- Няма ли сега, вразумени от мъченията, да поискате да изпълните царската заповед?\r\nСветите мъченици, заедно с милата Евфимия, мъжествено отговорили:\r\n- Не се надявай, управителю, да ни отклониш от правия път! По-скоро ти ще можеш да преобърнеш планините от земята и да отместиш звездите на небето, отколкото да откъснеш сърцата ни от истинския Бог!\r\nОзлобеният мъчител заповядал на слугите си да бият изповедниците най-напред по лицата. Като видял, че и тия мъчения нямат успех, наредил да ти затворят в тъмницата.\r\nКогато повели мъчениците към затвора, той видял прекрасната девойка Евфимия. Устремил погледа си към нея. Евфимия забелязала това и подигнала очи към небето. Смутена, започнала в себе си да моли Господа Иисуса Христа да я укрепи в трудния подвиг, който й предстоял.\r\nУправителят я спрял, отделил я от групата, която отминала за мъчения в затвора, и пуснал в ход всички ласкателни обещания, за да плени девическото й сърце.\r\nМъченицата решително заявила:\r\n- Не мисли, о мъчителю, че ще можеш да склониш с хитри думи моята слабост към твоето нечестие и беззаконие. Макар и да съм жена по природа, немощна по плът и млада на години, сърцето ми е по-твърдо от твоето. Силата на моята вяра е по-голяма от твоята храброст. По милостта на моя Христос Бог аз имам по-голям разум от разума на всички ваши езически витии. С тях вие считате себе си мъдри, а всъщност сте по-безумни от всички невежи, тъй като не искате да познаете истинския Бог, а почитате истукани. Ти няма да ме прелъстиш с лукави думи. Няма да направиш за мене сладък този свят с неговите наслади, които считам горчилка заради моя пресладки Иисус. Знай, че ти не ще победиш силата, която в немощ се проявява, колкото и да са силни твоите нападения. Аз се надявам на моя Христос, Който не ще ме остави и няма да отнеме от мене крепката Си десница!\r\nКато чул тия думи управителят заповядал да приготвят специално колело за мъчение, на което били набодени много остри ножове. Слугите му привързали към него светата девица. Тя се прекръстила. Когато започнали да го въртят, тя се молела усърдно на Господа да й дойде на помощ. Колелото спряло внезапно. Мъчителите паднали изнемощели на земята. Това знамение било извършено от Господен ангел, който счупил колелото и изцелил мъченицата от всички рани.\r\nНапълно невредима, Евфимия застанала пред мъчителя, като възпявала радостно Господа и Му благодаряла.\r\nОт това дивно явление на Божията сила управителят не се вразумил. Той счел чудото за магьосничество. И заповядал да хвърлят девойката в нагорещена пещ.\r\nПред пламналата отвътре пещ, с очи към небето, мъченица Евфимия почнала горещо да се моли:\r\n- Господи Боже, някога във Вавилон Ти си запазил чрез ангел цели и невредими тримата момци, предадени на огън заради Твоя закон. Когато били сред пламъци, Ти, Всемилостиви, си им пратил роса отгоре. Бъди сега помощник и на мене, Твоята рабиня, тъй като и аз се подвизавам заради Твоята слава, Христе мой!\r\nПрекръстила се и вече очаквала да я хвърлят в пещта.\r\nДвамата войници, на които било заповядано да я хвърлят в огъня, видели в пещта дивно явление: вътре два ангела разпръснали пламъка, за да не докосне той тялото на мъченицата. Развълнувани от това явление, те отказали да изпълнят заповедта на управителя, дори ако той заповяда да им бъдат отсечени главите. Тия двама войници, Виктор и Состен, видели как ангелът им забранява да се доближат до Евфимия.\r\nНа повторната заповед на управителя те заявили:\r\n- Няма да се допрем до тая честна девойка. Прави с нас каквото искаш. Ние няма да я хвърлим в огъня, защото виждаме чудо, което твоите очи не виждат. По-скоро сме готови да се подложим на твоя гняв, отколкото на свещения гняв на ония светоносни лица, които виждаме в огъня!\r\nРазярен, управителят заповядал тия двама войници да бъдат също пратени в затвора. На други двама заповядал да хванат девойката и да я хвърлят в пламтящата пещ. Когато те се опитали да сторят това, Божият гняв ги поразил: от пещта излязъл силен пламък, който ги изгорил.\r\nУжасени от станалото, другите войници и слуги на гонителя избягали от мястото на наказанието.\r\nХвърлена и оставена сред пламъците Евфимия запяла дивната песен на тримата момци във вавилонската пещ:\r\n“Благословен си Ти, Господи Боже на отците ни, и хвален и прославен вовеки. Благословено е името на Твоята слава, име свето и прехвално и прославено вовеки...”\r\nСлед като изпяла докрай песента, мъченицата излязла невредима из пламъците.   Изплашен от чудото, управителят вече не знаел какво да стори със светата изповедница. Наредил да я заведат и затворят в тъмницата.\r\nВеднага след това заповядал да бъдат доведени при него Виктор и Состен. Той подозирал вече, че те са тайни християни. Заповядал им да се поклонят на боговете. Но те отговорили:\r\n- Досега сме се заблуждавали, понеже не знаехме истината. Ние се покланяхме на твоите идоли. А сега знаем, че има само един истински Бог. Искаме отсега нататък Нему да служим. В ръцете ти са нашите тела, но душите ни ще приеме Бог!\r\nРазгневен от тоя отговор, управителят заповядал изповедниците Виктор и Состен да бъдат хвърлени на зверовете, та живи да бъдат разкъсани и изядени.\r\nКато отивали на смърт, те усърдно се молели на Бога да им прости предишните грехове, да ги прости за заблудата и неверието и милостиво да приеме душите им в селенията на вечността.   Милосърдният Бог им пратил тиха смърт. Зверовете дори не се допрели до телата им. Душите им блажено отминали във вечността.\r\nНа другия ден заранта управителят наново повикал на съд светата девица Евфимия и пак й предложил да се отрече от Христа Господа. Говорил й наново ласкави думи:\r\n- Не опозорявай своя род, не погубвай цвета на своята младост! Не излагай себе си на смърт! Отдай почит на великия Арес! Тъй ще бъдеш уважавана от всички ни. Ще бъдеш възхвалявана и награждавана с голяма слава и богатства!\r\nВ отговор на тия увещания Евфимия нарекла Приск безумен. Тогава той заповядал да я предадат на зверовете в цирка.\r\nЕвфимия с поглед към небето помолила Бога да приеме многострадалната й душа и да я успокои в Своите небесни обители. Молитвата й била чута. От пуснатите срещу нея животни само една мечка я ухапала леко за единия крак. Чут бил глас от небето, който призовавал великомъченицата към блаженство с праведните. Блажено сред арената на цирка тя предала душата си на Господа.   Появила се ужасна буря със земетръс. Обхванати от страх, всички посетители на цирка се разбягали по домовете си.\r\nРодителите на Евфимия взели тялото й и го погребали близо до града, като топло благодарили на Бога, загдето е дарувал на скъпата им дъщеря небесна помощ и славен мъченически венец.\r\nСветият равноапостолен цар Константин Велики построил в Халкидон прекрасен храм на нейно име.\r\nСвета великомъченица Евфимия Всехвална пострадала във времето между 303 и 307 година.\r\n© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).", "date": "2018.09.16", "title": "Св. великомъченица Евфимия Всехвална"}
{"url": "https://www.actualno.com/interest/fbr-zatvori-slynchevata-observatorija-v-nu-meksiko-news_695037.html", "text": "  В американския щат Ню Мексико без официално обявена  причина е затворена слънчевата обсерватория, а на място работят членове на Федералното бюро за разследване (ФБР) съобщава РИА Новости, позовавайки се на порталът Space.     Отбелязва се, че обсерваторията не работи от 6 септември, когато е евакуиран персоналът. През това време на място агенти на ФБР са водили разследване.   От Асоциацията на университетите за изследвания в областта на астрономията AURA, под чието управление се намира този обект са съобщили само, че \"се разследват проблеми със сигурността\" и е \"решено временно  да бъде освободена обсерваторията като предпазна мярка до по-нататъшно разпореждане\". От организацията добавят, че работят със \"съответните органи\", но без да уточняват с каква цел.\r\nSpace добавя, че около инцидента вече са се появили различни слухове. Така например някои предполагат, че обсерваторията може би е затворена, за да не се пренасочва информация за смъртоносни супер изригвания на Слънцето, а други смятат, че в сградата тече разследване за шпионаж.  ", "date": "2018.09.16", "title": "ФБР затвори слънчевата обсерватория в Ню Мексико"}
{"url": "https://www.actualno.com/society/novinite-naj-vajnoto-za-denja-16-septemvri-news_695105.html", "text": "   Хубавата новина за България в неделния ден дойде от „златните момичета“. Състезателките от ансамбъла  по художествена гимнастика донесоха златен медал на 5 обръча. Докато българската публика ги аплодираше, наши сънародници организираха протест на жълтите плочки в София с искане за оставка на правителството и промяна на системата. В същото време в медиите политиците си продължават да дъвчат новите министерски имена. А се оказа и, че колелото не е спряло да се върти и НЕК отново е осъдена, с нови 32 млн. евро и отново за АЕЦ \"Белене\". Горе-долу същото е и по света – нови щатски мита за китайските стоки, поредна среща между Путин и Ердоган. Вижте най-важните новини за деня, 16 септември.       Българският ансамбъл по художествена гимнастика спечели по безапелационен начин състезанието на 5 обръча на течащото в момента в София Световно първенство по художествена гимнастика. Ансамбълът в състав Лаура Траатс, Симона Дянкова, Елена Бинева, Мадлен Радуканова и Стефани Кирякова се пребориха за страхотната оценка от 23.300 със невероятно съчетание, с голяма трудност.   Не ви искаме, искаме да си отивате. С такъв призив започна  четиридневният протест под надслов \"Против геноцида на Борисов и всички  управляващи мафии\". Основен призив - Европа да помогне и да бъдат  осъдени всички виновници за окаяното състояние на България, като беше  обявено, че на 26 септември ще има протест пред Европейската комисия. Гласуването на промените в кабинета и състоянието в управляващата коалиция в края на седмицата продължават да бъдат част от многословието на политиците от различните партийни централи. Засега ДПС сякаш се държи на дистанция, но ако се съди от изказванията през седмицата, усещането е измамно. Кой ще има последна дума по темата за министерските оставки и назначения ще стане ясно още в първите дни на новата седмица.     Ние сме най-обикновени хора, които искаха да спре презастрояването на  \"Младост\". Искахме да намерим решение, което да удовлетвори всички.  Това заяви бившият зам.-кмет на \"Младост\" Биляна Петрова, която заедно с  бившия кмет на \"Младост\" Десислава Иванчева вече почти половин година  стоят в ареста заради обвинение за корупция в особено големи размери. Цената на хляба вече се вдигна на няколко места в България. Това не е  неочаквано предвид и предупреждението от страна на земеделския министър  Румен Порожанов отпреди няколко дни. В Пловдив поскъпването е с около  20 стотинки, а в Пазарджик увеличението на хлебните изделия е с 30  стотинки.    Автобусните превозвачи ще искат среща с премиера Бойко Борисов заради  новите екотакси от месец юли, както и задължителното изискване за  колани в автобусите, а и проблемите с видеорегистраторите. Това заяви  пред Нова телевизия представителят на автобусните превозвачи Милена  Милтенова. \"Уорли Парсънс\" осъди Националната електрическа компания (НЕК) по  делото за АЕЦ \"Белене\". В резултат държавната електрическа компания ще  трябва да плати на \"Уорли Парсънс нюклиър сървисис\" още 32 млн. евро и  лихви заради прекратяването на проекта за АЕЦ \"Белене\" от октомври 2013  г. Решението на арбитража е очаквано. Ефектът от разследването за евентуална руска намеса в подкрепа на Доналд Тръмп по време на американските президентски избори изглежда е по-сериозен, отколкото мнозина очакваха. Това заключение прави американското издание Politico в свой пространен анализ след поредния завой по знаковото дело срещу бившия ръководител на президентската кампания на Тръмп – Пол Манафорт. В петък, 14 септември, стана ясно, че Манафорт сключи сделка със специалния прокурор Робърт Мълър, който води разследването за руската намеса. Европейският съюз рискува сериозни проблеми предвид факта, че на първата сесия на Европейския парламент за тази есен председателят на Европейската комисия (ЕК) Жан-Клод Юнкер обяви следното – всички страни-членки на ЕС ще трябва до април догодина да решат дали искат да останат за постоянно на лятно или зимно часово време. Но за да се случи това, ще трябва и Европейският съвет, и Европейският парламент да се съгласят с предложението на ЕК. НАТО няма никакво намерение да отстъпва пред Русия, а напротив ще запази силното си, но справедливо отношение спрямо Москва, по въпроса за членството на бившите съветски републики. Това каза генералният секретар на Северноатлантическия пакт Йенс Столтенберг по време на речта си във Фондация \"Херитидж\" във Вашингтон.", "date": "2018.09.16", "title": "Новините: Най-важното за деня 16 септември"}
{"url": "https://www.actualno.com/america/jertvite-na-floryns-se-uvelichiha-news_695015.html", "text": "  Ураганът \"Флорънс\", отслабнал до тропическа буря, причини гибелта на още трима души в американските щатите Северна Каролина и Южна Каролина. Така общият брой на жертвите нарасна от 5 на о8, съобщава CNN според БГНЕС.     Часове по-късно броят на жертвите отново беше коригиран - те станаха 13, като се съобщава и за починало дете. \r\nПо-рано, полицията в Северна Каролина направи корекция в статистическите данни за загиналите. Бяха добавени още двама души към трагичния списък на жертвите на бедствието.      Според Националния център за наблюдение на ураганите в САЩ, \"Флорънс\" се намира на 85 километра западно от Мъртъл Бийч (Южна Каролина) и се движи на запад със скорост от 1.3 м/сек., а скоростта на вятъра достига до 20.1 м/сек.\r\nВластите в щатите Джорджия, Вирджиния, Северна Каролина, Южна Каролина, Мериленд, също и в столицата Вашингтон, въведоха режим на извънредна ситуация. Бурята вече доведе до наводнения в няколко региона на Южна и Северна Каролина. В някои градчета по крайбрежието водата достигна до височина от 60  сантиметра само за два дни, като прогнозите са водният стълб да нарасне  до 1 метър. По-рано бе обявена евакуация на крайбрежните райони, чието население е над 1,5 милиона души. На източното крайбрежие на САЩ бяха анулирани повече от хиляда полета, насрочени за петък и събота.", "date": "2018.09.16", "title": "Жертвите на \"Флорънс\" се увеличиха"}
{"url": "https://www.actualno.com/europe/symnenie-za-umishleno-otravjane-na-kritik-na-kremyl-news_695028.html", "text": "  Противникът на Кремъл Пьотър Верзилов пристигна снощи с медицински самолет в Берлин за лечение. По-рано във вторник той бе настанен в московска болница със затруднения в зрението, говора и двигателния апарат, предадоха Ройтерс и ДПА.     \"Убедена съм, че той е бил отровен умишлено и че това е бил опит да бъде подтикнат към самоубийство\", каза пред вестник \"Билд\" вчера съпругата му Надежда Верзилова, която го чакаше на летище \"Шонефелд\". Членове на руската протестна пънк група \"Пуси райът\", с която Верзило сътрудничи, също заявиха, че той вероятно е отровен, допълват руски агенции.   Смята се, че 30-годишният мъж е погълнал мощно лекарство, което потиска невротрансмитера ацетилхолин. Според медийни публикации лекарите открили в кръвта му следи от силни психотропни вещества.", "date": "2018.09.16", "title": "Съмнение за умишлено отравяне на критик на Кремъл"}
{"url": "https://www.actualno.com/america/shte-uvolni-li-trymp-i-voennija-si-ministyr-news_695016.html", "text": "  Президентът на САЩ Доналд Тръмп обмисля дали да уволни министъра на отбраната на САЩ Джеймс Матис след междинните избори за Конгреса през ноември и заменянето му със по-сговорчив военачалник. За това пише в съботното си издание The New York Times, позовавайки се на действащи и бивши длъжностни лица от Белия дом, Конгреса и Пентагона.     Източниците на изданието обръщат внимание на това, че в последните шест седмици Матис окончателно е изпаднал в немилост, поради прекалената си загриженост за състоянието на въоръжените сили на страната и нежеланието му президента на САЩ да ги използва за вътрешнополитическа борба с опонентите си. Възгледите на Матис и Тръмп се разминават и по отношение на политиката на НАТО, съвместните военни учения с Южна Корея, излизането на САЩ от сделката с Иран и други актуални въпроси.   Според БГНЕС, по сведения на вестника, по време на срещи с президента Матис се държи внимателно, избягвайки да демонстрира открито своето несъгласие или неподчинение. Но при обсъждането на важни теми ръководителят на Пентагона, обаче, доказва своята правота и се стреми да удържи държавния глава от емоционални и потенциално вредни за САЩ решения. Този подход започнал да омръзва на Тръмп, който е властолюбив и не търпи постоянни възражения.\r\nСлед подобни публикации в пресата от 22 март беше изпратен в оставка помощникът по национална безопасност ген. Хърбърт Макмастър, заменен от Джон Болтън. Коментирайки това решение, бившият американски президент Джими Картър го нарече \"една от най-големите грешки\", извършени от Тръмп. По думите на Картър, Болтън \"се обявява за война срещу Северна Корея и за нападение срещу Иран\", а също така той е \"един от ключовите деятели, повлияли на решението да се нахлуе в Ирак\" през 2003 година.  Матис нееднократно се е изказвал за дипломатически път за регулиране на ядрените проблеми с КНДР. Той също така препоръчвал на Тръмп да не напуска сключеното през 2015 година ядрено споразумение с Иран (СВПД).   ", "date": "2018.09.16", "title": "Ще уволни ли Тръмп и военния си министър?"}
{"url": "https://www.actualno.com/sofia/remontite-na-bulevardi-v-sofija-njakoi-zavyrsheni-drugi-oshte-ne-news_695020.html", "text": "  От утре (17 септември) изцяло ще бъде пуснато движението по бул. \"Арсеналски\". Това заяви зам.-кметът на София с ресор „транспорт” Евгени Крусев пред Нова телевизия. Уточнението – засега движението днес (16 септември) още е спряно, защото се очаква асфалтът \"да слегне\".     Също от утре ще бъдат пуснати бул. \"Васил Левски\" при Ректората и Източната тангента. На \"Монтевидео\" вероятно ще може да се движат до десетина дни, същото се отнася до бул. „Пенчо Славейков”. По-дълго остава в ремонт \"Граф Игнатиев\" – ще направим всичко възможно да пуснем трамвая в началото на ноември, като там ще се довършват тротоарните настилки и след това, стана ясно от думите на Крусев.\r\nИначе Крусев каза, че през това лято не били правени \"съществени нови велоалеи\" в София. А чак през следващата година пространството около храм-паметника \"Александър Невски\" ще бъде затворено за автомобили.", "date": "2018.09.16", "title": "Ремонтите на булеварди в София - някои завършени, други още не"}
{"url": "https://www.actualno.com/europe/italianski-prokuror-posochi-albanskata-mafija-kato-razrastvasht-se-problem-news_695017.html", "text": "  Албанската и нигерийската мафия доминират сред чуждестранните криминални групи, които действат на територията на Италия, заяви италианският прокурор Федерико де Рахо, предаде БГНЕС.     \"В наши разследвания вниманието ни е насочено към албанската и нигерийската мафия. Албанската мафия действа на равни начала с италианските мафиотски кланове, с които сключват договори за равно владеене на нелегалната търговия\", изтъква прокурорът при посещението си в град Касал ди Принципе, където беше удостоен със званието почетен гражданин.   Според него, след няколко годишно затишие на италианска територия повторно е започнала да процъфтява нелегалната търговия с цигари, организирана от чуждестранните мафиотски кланове в страната.\r\nРахо посочва, че е настоял да бъде формирана парламентарна комисия за борба срещу мафията, което би подпомогнало италианските служби в борба срещу мафиотските групи.  ", "date": "2018.09.16", "title": "Италиански прокурор посочи албанската мафия като разрастващ се проблем"}
{"url": "https://www.actualno.com/america/brojat-na-zaginalite-ot-tropicheskata-burja-floryns-dostigna-14-dushi-news_695044.html", "text": "  Броят на загиналите от тропическата буря „Флорънс“ достигна до 14 души, предава ABC News. По-рано се съобщаваше за 11 загинали.     Ураганът „Флорънс“ стигна с пълна сила до атлантическото крайбрежие на САЩ в петък и започна да отслабва като в момента статутът му е понижен до буря. Както преди остава опасността от силни наводнения.   Повече от 27 хил. жители на пострадалите щати Северна и Южна Каролина се намират във временни убежища. Стотици хиляди души са останали без електрозахранване. Отправен е призив към евакуиралите се по-рано да не бързат със завръщане в домовете си.  ", "date": "2018.09.16", "title": "Броят на загиналите от тропическата буря \"Флорънс\" достигна 14 души"}
{"url": "https://www.actualno.com/business/kevr-se-otkaza-da-vzeme-licenza-na-chez-sled-4-godini-umuvane-news_695012.html", "text": "  След четири години енергийният регулатор прекрати процедурата за отнемането на лиценза на ЧЕЗ Електро България, става ясно от протокол от закрито заседание на Комисията, провело се в началото на август.     Процедурата започна още Държавната комисия за енергийно и водно регулиране (ДКЕВР) през 2014 година, а причината е т.нар. \"прихващане\" на милиони левове, които извърши електроснабдителното дружество, по отношение на задължения към Националната енергийна компания (НЕК). В своя защита от ЧЕЗ обясниха, че това е нормална търговска практика, защото държавната енергийна компания на свой ред им дължи милиони. НЕК обаче твърдеше, че с този ход са били изправени пред фалит, а оттук е имало и риск за цялата енергийна система.    . Толкова дължеше НЕК на електроразпределителното дружество за изкупуването на зелена енергия на преференциални цени. По-късно двете компании успяха да уредят този спор със споразумение.\r\nПо това дело експертите на КЕВР са направили пълен анализ на финансовото състояние на НЕК преди четири години. . Заключенията на регулатора обаче сочат, че не може да бъде направен извод, че задържането на парите от страна на ЧЕЗ може да наруши снабдяването на крайните потребители с електроенергия. В законодателството няма и финансов измерител на понятието \"нарушаване на  сигурността на снабдяването\". Като цяло и дългосрочните задължения на НЕК са в размер на 3,5 млрд. лева, отбелязват още от енергийния регулатор.   .   От протокола от закритото заседание на КЕВР по казуса е видно още, че чешката компания коментира в своите изявления, че е поискала разрешение от регулатора да изтегли заем, за да стабилизира финансовото си състояние, но не го е получила. В тази ситуация компанията не е имала друг вариант, за да може да извършва своите задължения, записани в лиценза.\r\nТогавашното ръководство на енергийния регулатор е поискало становища от държавни институции, сред които финансовото министерство, ДАНС, от главния прокурор и Министерството на икономиката и енергетиката - дали отнемането на лиценза ще доведе до срив в енергетиката. Министърът на финансите, тогава Петър Чобанов, пише, че законодателството предвижда фигурата \"особен управител\", който би поел управлението на дружеството и така доставките на електроенергия до потребителите ще бъдат запазени.    Повечето институции обаче отказват да вземат отношение към това питане с мотива, че не е в техните правомощия да решават по казуса.", "date": "2018.09.16", "title": "КЕВР се отказа да вземе лиценза на ЧЕЗ след 4 години умуване"}
{"url": "https://www.actualno.com/sofia/obshtestvenite-toaletni-v-sofija-oshte-edin-priznak-za-evolucijata-ni-news_695036.html", "text": "  Колко обществени тоалетни има в София и как изглеждат те? На този въпрос потърси отговор Българската национална телевизия (БНТ) почти 10 години след като Давид Черни изобрази България като турска тоалетна – в арт инсталация пред сградата \"Юстус Липсиус\" на Съвета на Европейския съюз в Брюксел.     Справката на БНТ показва, че в момента в София има толкова обществени тоалетни, че ако се наложи едновременно в тях да отидат всички жители и гости на града, ще се образува опашка от над 31 000 души пред всяка. Приходите от обществените тоалетни са около 75  000 лева годишно, а за поддръжката им отиват повече пари – около 129 000 лева годишно.   Иначе общината поддържа 4 обществени тоалетни в т.нар. зелена зона на София, както и 40 химически. Една от причините за малкото на брой обществени тоалетни е преминаването им в частни ръце. За 12 години са приватизирани 18 тоалетни. По закон новите собственици трябва да поддържат дейността им за срок от 10 години. Така някои от тях са запазени, в други обаче вече можете единствено да поемате течности, не и да изпускате – защото са заведения. А трети просто не работят.\r\nСравнение с Китай показва колко далеч от истината и за тоалетните е България. В Пекин всички обществени тоалетни са безплатни. Властите там предвиждат в тях да има безплатен интернет, банкомати, климатик и точки за зареждане на мобилни телефони и електромобили.  ", "date": "2018.09.16", "title": "Обществените тоалетни в София - още един признак за еволюцията ни"}
{"url": "https://www.actualno.com/chronicles/izbuhva-starozagorskoto-vystanie-news_694706.html", "text": "  Страозагорското въстание е опит на БРЦК за организиране на общо въоръжено въстание в Българско през 1875 г.     На 12 август 1875 г. БРЦК взима решение за подготовка на всенародно въстание. Определени са 5 въстанически окръга: Русенско-Шуменски, Търновски, Старозагорски, Сливенски и Ловешко-Троянски. За център на въстанието се избира Стара Загора с ръководители Стефан Стамболов., тъй като старозагорският комитет е най-силен. Някои членове на комитета обаче се противопоставят на въстанието като ненавременно. Поради това, в уречения ден 16 септември в Стара Загора се събира твърде малък брой четници. Някои от бунтовниците се скриват или емигрират от страната, гонени от турците, но други, като братята Михаил и Георги Жекови, не успяват да се спасят. Преследвани от турска потеря, братята се скриват в плевня. След кратка стрелба турците подпалват плевнята. Михаил умира вътре, а по-малкият – Георги, е пронизан от няколко куршума.   Въстанието е много масово в селата около Стара Загора. Над 800 души участват в образуваните 6 големи селски чети. Някои от четите пристигат в околностите на Стара Загора в очакване да се присъединят към въстаниците от града. Водят се тежки сражения около селата Обручище, Самуилово и Елхово. Четите на Руси Бакърджията (100 – 120 души) и на Стефан Чифутов (105 души), водят сражения с турците в околностите на село Елхово. Едновременно с това въстание в Шуменско и Русенско (Червеноводска въстаническа чета) действат 2 малки чети, които обаче скоро се разпадат, когато става ясен неуспехът на въстанието.\r\nСтарозагорското въстание дава явен знак, че на дневен ред е освобождението на българския народ. То е проверка на силите за следващата по-мащабна освободителна акция, Априлското въстание през следващата 1876 г., която ще привлече вниманието на Великите сили. В 1875 г. в Одеса се създава комитет за помощ на балканските народи за освобождение.  След въстанието следват мащабни репресивни мерки от страна на турските власти. Около 600 са арестувани, между които и част организаторите на въстанието, друга част емигрира.   ", "date": "2018.09.16", "title": "Избухва Старозагорското въстание"}
{"url": "https://www.actualno.com/society/prognoza-za-vremeto-16-septemvri-nedelja-news_695009.html", "text": "  След като през тази нощ времето над по-голямата част от България беше предимно ясно, днес (16 септември) се очаква да е предимно слънчево. Атмосферното налягане обаче ще е малко по-високо от средното за месеца. Ще има и временни увеличения на облачността, по-значителни над Източна България и там на места, главно в следобедните часове, ще има краткотрайни валежи. В западната половина на страната ще духа слаб до умерен северозападен вятър, в източната – от север-североизток. Минималните температури ще са предимно между 11° и 16°, максималните - между 26° и 31°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция \"Фокус\" дежурният синоптик Евгения Егова.     Над Черноморието облачността ще е предимно значителна. Главно след обяд ще има валежи, в отделни райони – интензивни. Ще духа слаб до умерен вятър от север-североизток. Максималните температури ще са между 24° и 29°. Температурата на морската вода е 24-25°. Вълнението на морето ще е 2-3 бала.   Над планините ще е предимно слънчево. По-значителни увеличения на облачността ще има над планините в Източна, а след обяд и над Централна България, но само на отделни места там ще превали. Ще духа до умерен вятър от север-северозапад. Максималната температура на височина 1200 метра ще е около 20°, на 2000 метра – около 12°.\r\nВ понеделник ще има променлива облачност, почти без валежи. Вятърът ще отслабне, в отделни западни райони временно и ще стихне, а в Източна България ще стане от изток-североизток и дневните температури там слабо ще се понижат.  През следващите дни над по-голямата част от страната ще преобладава слънчево време, с временни увеличения на облачността. Ще духа слаб източен вятър, в Източна България - до умерен, от изток-североизток. Минималните температури ще са от около 8°-10° до към 15°-16°, максималните - предимно между 23° и 28°.   ", "date": "2018.09.16", "title": "Прогноза за времето - 16 септември (неделя)"}
{"url": "https://www.actualno.com/asia/desetki-jertvi-vyv-filipinite-zaradi-uragan-predstojat-problemi-v-honkong-news_695025.html", "text": "  Мощният тихоокеански тайфун \"Мангхут\" парализира нормалния живот и транспортните комуникации в Хонконг. Към този момент местната метеорологична обсерватория увеличи сигнала за предупреждение за бури до максималното десето ниво.     По данни на метеоролозите, в момента центърът на тропическия циклон се намира в акваторията на Южнокитайско море на разстояние 150 км. от мегаполиса. Тайфунът се пренасочва към брега на западната част на китайската провинция Гуандун и ще достигне материка следобед.   Поради лошото време в Хонконг, училищата, офисите и магазините са затворени. Преустановени са товаро-разтоварителните работи в пристанището, фериботните и автобусните услуги са прекратени. На международното летище Чек Лап Кок стотици полети, включително полетът на \"Аерофлот\" до Москва, са отменени.\r\nВъпреки че силата на вятъра в централната част на тайфуна е намаляла до 175 км / ч, той все пак представлява значителна опасност за региона, предупреждават от метеорологичната обсерватория. Циклонът е вдигнал големи вълни в морето, той е придружен от интензивни дъждове, способни да причинят големи наводнения. По нареждане на властите в Хонконг са евакуирани около хиляда жители на две рибарски селища, които биха могли да бъдат наводнени.  Ден по-рано, \"Мангхут\" премина над Филипините, където по последна информация са загинали 25 души. Друга жертва на бедствието е станал жител на остров Тайван. Повечето от хората са загинали в резултат на свлачищата в административния район Кордилера.   В провинция Кагаян, под ударите на бедствието, се оказаха повече от хиляди жилищни сгради, има проблеми с комуникацията и снабдяването с електричество. Във временните убежища остават около 105 хиляди души, евакуирани по-рано от крайбрежните райони. Служители на филипинското управление за атмосферни, геофизични и астрономически услуги (PAGASA) предупредиха, че продължаващите дъждове могат да доведат до нови свлачища и наводнения, и препоръчват на местните жители да спазват всички предпазни мерки.", "date": "2018.09.16", "title": "Десетки жертви във Филипините заради ураган, предстоят проблеми в Хонконг"}
{"url": "https://www.actualno.com/analysis/bivshijat-shef-na-kampanijata-na-trymp-se-syglasi-da-sytrudnichi-kakvo-sledva-news_695011.html", "text": "  Ефектът от разследването за евентуална руска намеса в подкрепа на Доналд Тръмп по време на американските президентски избори изглежда е по-сериозен, отколкото мнозина очакваха. Това заключение прави американското издание Politico в свой пространен анализ след поредния завой по знаковото дело срещу бившия ръководител на президентската кампания на Тръмп – Пол Манафорт.     В петък, 14 септември, стана ясно, че . По общо 10 от 18 обвинения за данъчна измама и укриване на банкови сметки в чужбина, по които Манафорт не беше признат за виновен засега, ще паднат окончателно, ако бившият ръководител на кампанията на Тръмп сътрудничи на Мълър. За останалите 8 обвинения, по които Манафорт беше осъден, му е предложено да лежи в затвора не повече от 10 години – и най-вече за предстоящо дело във Вашингтон за пране на пари, получени заради лобиране за чужда страна. Пред Politico обаче източник на защитата на Манафорт заяви, че в споразумението няма нищо за кампанията на Тръмп, защото няма връзка с Русия. А бившият кмет на Ню Йорк и адвокат на Тръмп Руди Джулиани декларира, че юридическият екип на президента на САЩ не се страхува от параметрите на сътрудничество, договорени между Мълър и Манафорт.    . Манафорт организирал среща през 2013 година на Обама, Байдън и висши американски държавни служители с бивши европейски политици, обединени в т.нар. Hapsburg Group. Групата искала да убеди Обама, че не може в никакъв случай да остави Украйна на Русия. Манафорт трябвало по закон да обяви провеждането на срещата, но не го направил, а по това време работел за тогавашния украински президент Виктор Янукович и руски бизнесмени като Олег Дерипаска и по изчисления на Мълър получил за работата си. Целта на Манафорт със срещата на Обама и Hapsburg Group обаче била по-различна – Обама да се убеди, че въпросната група европейски политици всъщност е с антисемитски възгледи и не трябва да получава подкрепа от САЩ. През 2012 година Breitbart News – сайтът, с който изгря бившият стратег на Тръмп Стив Банън, публикува точно такава статия – че лидери на еврейската общност обвиняват Хилари Клинтън в качеството ѝ на държавен секретар на САЩ, че подкрепя неонацистки режим в Украйна.\r\nИменно заради това разследването на Мълър що се отнася до Манафорт се съсредоточава дали той не е бил под руско влияние, докато е ръководел кампанията на Тръмп. А според информация от разследването, през 2016 година Манафорт бил готов да уреди на Тръмп „частни срещи” с руския олигарх Олег Дерипаска – един от най-близките до Владимир Путин и сериозно ударен през тази година от американски санкции срещу бижуто в империята му – \" \".  Бившият федерален прокурор от Вирджиния Джийн Роси коментира случилото се така: \"В обобщение, голям ден за разследването. Лов на вещици? Много е далеч от това”.   Друг бивш федерален прокурор – Барбара Макуейд, е впечатлена от систематичността на екипа на Мълър, който, според нея, не пропуска нито един детайл, нито една следа и стига до съд чак след като е изградил солидна основа за обвинение. А професорът по право в Университета Дюк и също прокурор Самюел Бюъл изказа похвала за \"невероятната дисциплина на екипа на Мълър\". \"Тези хора знаят за какво се борят и не изпускат целта от очи. За тях политическият кръг на Тръмп и самият Тръмп с изказванията си просто не съществуват\", каза Бюъл.", "date": "2018.09.16", "title": "Бившият шеф на кампанията на Тръмп се съгласи да сътрудничи - какво следва?"}
{"url": "https://www.actualno.com/society/5-incidenta-s-turisti-sa-registrirani-za-poslednite-24-chasa-news_695046.html", "text": "  За последните 24 часа са регистрирани 5 инцидента с туристи. Екипи на Планинската спасителна служба (ПСС) са оказали помощ на три пострадали жени в Пирин и Витоша. От ПСС са оказали помощ на 3, уточнява агенция „Фокус“. При първия жена е получила травма на главата. Произшествието се е случило в Пирин в района на Муратово езеро. Там са се включили 6 души от отряда в Банско.     Вторият инцидент е станал в района на хижа „Безбог“, където жена е счупила крака си след падане. 4 планински спасители са оказали помощ.   Третото произшествие се е случило в района на хижа „Момина скала“ във Витоша, като жена на 48 години е получила травма на крака. Шестима спасители са ѝ оказали помощ.", "date": "2018.09.16", "title": "5 инцидента с туристи са регистрирани за последните 24 часа"}
{"url": "https://www.actualno.com/society/prezidentstvoto-otvarja-vrati-za-grajdani-news_695023.html", "text": "  Администрацията на президента се включва в инициативата Европейски дни на наследството – 2018 година и за поредна година ще отвори врати за граждани на 16 септември, от 10:00 часа до 16:00 часа.     Държавният глава Румен Радев ще приеме лично първите гости на \"Дондуков\" 2, съобщиха от прессекретариата на държавния глава.   Гостите на президентската институция ще имат възможност да разгледат Гербовата зала на \"Дондуков\" 2, кабинетите на президента Румен Радев и на вицепрезидента Илияна Йотова, Огледалната зала, Залата за пресконференции и Президентската библиотека.", "date": "2018.09.16", "title": "Президентството отваря врати за граждани"}
{"url": "https://www.actualno.com/politics/protestyt-protiv-borisov-i-vsichki-upravljavashti-mafii-probva-da-nabie-prodajni-jurnalisti-video-news_695053.html", "text": "  Не ви искаме, искаме да си отивате. С такъв призив започна четиридневният протест под надслов \"Против геноцида на Борисов и всички управляващи мафии\". Основен призив - Европа да помогне и да бъдат осъдени всички виновници за окаяното състояние на България, като беше обявено, че на 26 септември ще има протест пред Европейската комисия.     По план протестът трябваше да стартира в 12:00 часа днес (16 септември), но започна половин час по-рано. На площад \"Народно събрание\" се събраха няколкостотин души, като сред тях бяха и организаторите – Емил Русанов, създател на сайта \"Будилник\", Росен Миленов и Светослав Козлуджов. Освен че издава \"Будилник\", Русанов стопанисва и заведението \"Див петел\". Поддържа и няколко страници във Facebook със сходни заглавия - \"Срещу геноцида на властта\", \"Да изгоним мафията в управлението\", \"Народът на България срещу мафиотското правителство\" и др.   \"Просто не мога да повярвам, че виждам една шепа народ при толкова много хора. Въпросът е да дойдем тук и тези боклуци да си заминат\", заяви мъж, представящ се за \"гурбетчия”. \"Защо не сте тук, доволни ли сте – стойте си на диванчето, затова ще сме на това положение\", добави той. Козлуджов, който снимаше на живо протеста, обаче изрази задоволство колко много хора го следят във Facebook - между 3000 и 4000 души.    , призова Русанов, който попита Николова не я ли е срам, след като вчера (15 септември) ПИК пусна новина за готвен \"кървав преврат\". Някои от протестиращите тръгнаха застрашително към екипа на ПИК, но полицията се намеси и предотврати сблъсък. А Русанов продължи да пита защо четири месеца българските медии не са отразявали инициативата и нарече българските журналисти \"продажници\".    Иначе Росен Миленов официално е изпратил до Комисията по жалбите и петициите на гражданите в парламента какво се иска с протеста. На първо място - оставка на правителството на Бойко Борисов, но без разпускане на парламента. Според уведомлението Народното събрание трябва да гласува структура и състав на кабинет (правителство), излъчено от протеста. Това правителство ще има следните четири основни задачи:    1. Да инициира референдуми, с които да се прокарат необходимите законодателни промени, желани от гражданите и нежелани от политиците на статуквото, които са се \"окопали\" във властта.\r\n2. Да гарантира прозрачността и честността на изборите за референдумите и тези за ВНС, защото правителството в момента, а и което и да е друго, съставено от партиите в парламента, по очевадни за всички причини не може да направи това.\r\n3. Да спре кражбите от бюджета през приходната и разходната част, възлизащи на над 500 млн. лева месечно или 7 млрд. годишно.   4. Да окомплектова наличните материали в службите за сигурност и обществен ред, касаещи съпричастност към престъпна дейност на лицата, участвали в управлението на страната в периода 1989-2018 година.\r\nВ декларираните намерения влизат и неща като възможност да се отзовават директно от народа фигури в изпълнителната власт - държавна или общинска, въвеждане на мажоритарна избирателна система, упражняване на законодателна власт чрез референдуми, пряк избор на всички ключови ръководни постове в съдебната система, включително главен прокурор, отпадане на давността за престъпления, свързани с приватизационни и концесионни сделки, замяна на имоти държавна и общинска собственост и възлагане на обществени поръчки.   ", "date": "2018.09.16", "title": "Протестът против Борисов и всички управляващи мафии пробва да набие \"продажни журналисти\" (ВИДЕО)"}
{"url": "https://www.actualno.com/europe/zemetresenie-s-magnitud-32-po-skalata-na-rihter-e-registrirano-vyv-vrancha-news_695059.html", "text": "  Земетресение с магнитуд 3,2 по скалата на Рихтер е регистрирано в румънската област Вранча, показва справка на интернет страницата на Европейския средиземноморски сеизмологичен център EMSC.     Земетресението е регистрирано в 6:19 часа местно време (съвпада с българското) на 131 километра северно от Букурещ. Дълбочината му е била 111 километра.   Няма данни за жертви и разрушения, уточнява агенция \"Фокус\". Няма и по-сериозни сигнали, касаещи земетресението.", "date": "2018.09.16", "title": "Земетресение с магнитуд 3,2 по скалата на Рихтер е регистрирано във Вранча"}
{"url": "https://www.actualno.com/society/skok-na-cenite-na-avtobusnite-bileti-s-5-zaradi-ekotaksite-i-kolanite-news_695021.html", "text": "   . Това заяви пред Нова телевизия представителят на автобусните превозвачи Милена Милтенова.     Очаква се, че заради новата екотакса, въведена от юли цената на автобусните билети ще поскъпне с 5 %. За нас това е проблем, ние никога не сме плащали екотакса, каза тя и поясни, че при производителите на автобуси плащат продуктова такса, а сега от нас се иска и плащане на екотакса, тоест за едно и също нещо се иска да се плаща два пъти, каза Милтенова.   „Фабрично, има автобуси, от клас 2, който се произвеждат без колани“, каза Милкенова, като допълни, че производителите на тези автобуси няма да искат да ги дооборудват. По думите ѝ, тези текстове са „недомислени“ и  „няма да доведат до желания ефект“.\r\n„Смятам, че законът трябва да биде преработен и то спешно, текстовете са несъотносими към проблемите на пътя“. Ще стане така, че вместо внос на нови автобуси ще си препродаваме старите в България, коментира тя.  По думите ѝ, с въвеждането на новата екотакса, както и с новото законово изискване за задължителни колани в автобусите обновяването на автобусния парк ще бъде забавено. Става въпрос за  между 13 и 15 хил. автобуса в страната. Тя допълни още, че  нерегламентираният превоз на пътници е най-големия бич за бранша, но по него така и не могат да се разберат със законодатели и управляващи повече от 10 години в резултат на което 28 населени места вече са без автобусни превози.   ", "date": "2018.09.16", "title": "Скок на цените на автобусните билети с 5%, заради екотаксите и коланите ?"}
{"url": "https://www.actualno.com/volleyball/bylgarija-pregazi-kuba-na-svetovnoto-po-volejbol-news_695103.html", "text": "  Националният отбор на България по волейбол спечели четвъртата си среща от груповата фаза на Световното първенство по волейбол, на което сме домакини с Италия. \"Лъвовете\" на Пламен Константинов победиха с 3:0 (25:20, 25:!6, 25:18) Куба пред пълната зала \"Конгресна\" в \"Двореца на Културата и Спорта\" във Варна.     Играчите на България не оставиха шанс на съперника в нито една от трите части на мача, като от първата техническа пауза във всяка от тях, Виктор Йосифов и момчетата му бяха напред в резултата и запазваха и дори увеличаваха аванса си до края на гейма.\r\nСтрахотно впечатление днес в морската ни столица направи колективът на България, който допринесе много за успеха. Играчите на Пламен Константинов бяха шумно мотивирани от своите фенове и с лекота преодоляха младия тим на Куба.\r\nВсичко за победата на България над Куба с 3:0 четете в .  ", "date": "2018.09.16", "title": "България прегази Куба на Световното по волейбол"}
{"url": "https://www.actualno.com/europe/kmetyt-na-london-prizova-za-nov-referendum-za-chlenstvoto-na-velikobritanija-v-es-news_695050.html", "text": "  Кметът на Лондон Садик Хан призова в събота за насрочването на нов референдум за членството на Великобритания в ЕС. Той заяви, че подкрепя движението \"Вотът на народа\" (People's Vote), съобщават международните агенции.     Великобритания трябва да напусне Европейския съюз на 29 март 2019 г., но планът на премиера Тереза Мей за Brxit (Брекзит) още не е одобрен, а депутати и лидери от синдикатите и бизнеса все повече настояват окончателното решение за споразумението с Брюксел да вземат британците. Мей обаче отхвърля идеята за ново допитване и очаква сделката да бъде одобрена от Камарата на общините. Според премиерът на Великобритания, втори референдум би бил „предателства на демокрацията в страната“. Кметът на Лондон обаче е на противоположното мнение. Според него именно политиката на Мей е в ущърб на британските граждани. „Ни мисля, че на премиера й е даден мандат да си играе така грубо с икономиката и живота на хората във Великобритания“, смята той.   Призивът на видния лейбърист и кмет на Лондон Сидик Хан, изложен в негова статия във вестник \"Обзървър\", поставя под натиск лидера на Лейбъристката партия Джереми Корбин също да подкрепи идеята за референдума. Пред изданието кметът заявява, че дебатът за Брекзит се е превърнал по-скоро в политика за амбициите на бившия външен министър Борис Джонсън, отколкото за намерение за осигуряване на по-добро бъдеще за Великобритания.  След седмица лейбъристите имат годишна партийна конференция.\r\nСадик Хан обвинява правителството на консерваторите за начина, по който води преговорите по Брекзит. Той твърди, че заплахите за жизнения стандарт, икономиката и заетостта са прекалено големи, за да не бъде дадена думата на избирателите.  ", "date": "2018.09.16", "title": "Кметът на Лондон призова за нов референдум за членството на Великобритания в ЕС"}
{"url": "https://www.actualno.com/america/sasht-naj-verojatno-shte-smekchi-mitata-vyrhu-chast-ot-stokite-ot-kitaj-news_695038.html", "text": "  На 17 или 18 септември САЩ ще обяви въвеждането на мита в размер на 10%, а не на 25%, както беше планирано първоначално, върху допълнителна група стоки от Китай на стойност 200 млрд. долара, съобщава The Wall Stret Journal според БГНЕС.     Съгласно източниците на вестника, администрацията на президента на САЩ Доналд Тръмп също е набелязала нов кръг от търговски преговори с китайската делегация във Вашингтон - на 27-28 септември. Американската делегация ще бъде оглавена от министъра на финансите Стивън Мнучин.   Агенция Bloomberg съобщи в петък (14 септември), че Тръмп е дал указания на своите сътрудници да пристъпят към изпълнението на плана за въвеждането на мита за допълнителни групи стоки от Китай. Агенцията, обаче, не посочва крайните срокове за тази стъпка. Според информацията, все още не е обявено въвеждането на мита, в частност поради факта, че администрацията на САЩ обсъжда възможността за тяхното преработване.\r\nТръмп нееднократно е заявявал, че не харесва дефицита в търговията с Китай. На 15 юни тази година той обяви, че във връзка с предполагаема кражба на интелектуална собственост и технологии от страна на Китай, както и, че Пекин прибягва до нелоялни търговски практики, САЩ ще наложат мита от 25% върху вноса на китайски стоки на стойност 50 млрд. долара. Китайските власти незабавно реагираха с тарифи с аналогична стойност за вносните американски продукти.  След това, търговският представител на САЩ Робърт Лайтхайзър обяви изготвянето на допълнителен списък с китайски стоки на стойност 200 млрд. долара, обложени с мита от 10%. Той мотивира тази стъпка, като изтъкна нежеланието на Китай да промени несправедливата си търговска практика.   ", "date": "2018.09.16", "title": "САЩ най-вероятно ще смекчи митата върху част от стоките от Китай"}
{"url": "https://www.actualno.com/europe/stoltenberg-nato-njama-da-otstypi-pred-rusija-news_695051.html", "text": "  НАТО няма никакво намерение да отстъпва пред Русия, а напротив ще запази силното си, но справедливо отношение спрямо Москва, по въпроса за членството на бившите съветски републики. Това каза генералният секретар на Северноатлантическия пакт Йенс Столтенберг по време на речта си във Фондация \"Херитидж\" във Вашингтон, предаде БГНЕС.     \"За нас не е противоречие да бъдем мощни в отношенията си спрямо Русия, но в същото време да искаме и диалог\", подчерта Столтенберг и поясни: \"Не искаме конфронтация, но вина за лошите отношения между НАТО и Русия носи Москва и нейната готовност да използва сила спрямо съседите си\".   \"Виждаме една Русия, която възстановява старата си мощ, която инвестира в различни разузнавателни служби...Точно този подход накара страните-членки на НАТО, за първи път след края на Студената война, да увеличат разходите си за отбрана\", заяви още Йенс Столтенберг.\r\n\"Гласът на Амирака\" припомня, че напрежението между Русия и Запада започна да се увеличава след руската намеса в Грузия преди 10 години и достигна пика си през 2014 година, когато Русия анексира украинският полуостров Крим.  ", "date": "2018.09.16", "title": "Столтенберг: НАТО няма да отстъпи пред Русия"}
{"url": "https://www.actualno.com/europe/orban-otiva-v-moskva-na-sreshta-s-putin-na-18-septemvri-news_695024.html", "text": "  Президентът на Русия Владимир Путин на 18 септември в Москва ще проведе преговори с премиера на Унгария Виктор Орбан, който ще бъде на работно посещение в Русия, съобщава пресслужбата на Кремъл. Според съобщението, в рамките на срещата ще бъдат обсъдени ключови въпроси, свързани с бъдещото развитие на руско-унгарското сътрудничество, а също така актуални международни въпроси.     Припомняме, че през миналата седмица започналият процес на обтягане на отношенията между Унгария и ЕС стигна връхната си точка.   Както вече писа actualno.com, с квалифицирано мнозинство от две трети от всички евродепутати (448 \"за\", 197 \"против\" и 48 \"въздържал се\"), Европейският парламент прие резолюция, с която иска от Европейския съвет да бъде задействан член 7, параграф 1 от Договора за Европейския съюз спрямо Унгария. Причината - съществува очевиден риск от тежко нарушение от страна на Унгария на ценностите, на които се основава Европейският съюз.", "date": "2018.09.16", "title": "Орбан отива в Москва на среща с Путин на 18 септември"}
{"url": "https://www.actualno.com/europe/velikobritanija-njama-da-moje-da-vyvede-sankcii-po-otnoshenie-na-rusija-do-brexit-news_695061.html", "text": "  Великобритания няма да може до приключването на Brexit да въведе санкции по отношение на Русия във връзка с отравянето в Солсбъри на бившия руски разузнавач Сергей Скрипал и дъщеря му Юлия. Това съобщава вестник The Daily Telegraph, позовавайки се на изказване на заместник-министъра на вътрешните работи по въпросите на безопасността Бен Уолъс пред депутати от британския парламент.     Става въпрос за поправката Магнитски, приета от парламента през месец май тази година. Както обяснява Уолъс, поправката няма да бъде въведена в действие, „докато Великобритания не излезе от ЕС“. Причината е, че британският закон за санкциите, част от който е поправката Магнитски, дава възможност на Лондон да създаде съвършено нов режим на санкции - извън този на ЕС, който обаче може да заработи след като британското законодателство не е обвързано с европейското.   Изданието отбелязва, че от правителствената администрация са отказали да уточнят кога именно може да бъде приложена на практика поправката Магнитски, тъй като формално Великобритания излиза от ЕС на 29 март 2019 г., но след тази дата има преходен период, който продължава до 31 декември 2020 г. Това на практика означава, че режимът на санкции може да бъде отложен максимум за две години, което предизвиква недоволство сред управляващата Консервативна партия, чиито депутати се обявиха за приемането им.\r\nБританският вариант на поправката Магнитски отговаря на приетият от САЩ едноименен закон, който дава възможност за замразяване на активи и забранява издаването на визи на чужди сътрудници, имащи отношение към корупцията и правата на човека.  ", "date": "2018.09.16", "title": "Великобритания няма да може да въведе санкции по отношение на Русия до Brexit"}
{"url": "https://www.actualno.com/showbusiness/stivyn-king-opredeli-krystnikyt-2-za-naj-dobyr-film-v-istorijata-na-kinoto-news_695054.html", "text": "  Най-добрият филм в историята на киното е „Кръстникът 2“ на Франсис Форд Копола, заснет по романа на Марио Пузо, смята американският писател Стивън Кинг.     „Някой вчера (събота, 15 септември) ме помоли да назова най-добрият филм, който съм гледал някога...Това е „Кръстникът 2“, написа той в Twitter.   Кинг се шегува също така, че цяла нощ е мислил по въпроса какво според него не си е струвало да се прави.\r\nПо книгите на „Краля на ужасите“ Стивън Кинг са заснети десетки филми, включително такива шедьоври като „Сиянието“ на Стенли Кубрик, Зелената миля, Изкуплението Шоушенк на Франк Дерабонт.     ", "date": "2018.09.16", "title": "Стивън Кинг определи „Кръстникът 2“ за най-добър филм в историята на киното"}
{"url": "https://www.actualno.com/politics/joncheva-i-dobrev-otnovo-vljazoha-v-spor-zasega-zadochen-news_695057.html", "text": "  Депутатите от БСП Елена Йончева и Делян Добрев от ГЕРБ след краткият летен отдих отново влязоха в спор. Този път задочен и с опит единият да обоснове действията на опозицията в лицето на БСП, базирани на данни за чуждите инвестиции и пътните инциденти, а на другият да даде смислено обяснение от здравната реформа и чуждите инвестиции до сделката за ТЕЦ \"Варна\".     \"ГЕРБ си отива и това не е желание на опозицията, било то парламентарна или извънпарламентарна. ГЕРБ си отиват, защото във всяка една сфера докараха България до дъното и хората започват да стават гневни\", каза Йончева. (Между другото твърденията на Йончева в сутрешния блок бяха разпространени от пресцентъра на столетницата ).   \"Преките чуждестранни инвестиции за 10 години са намалели 10 пъти, няма да говорим какво се случва в медиите, това е отделна тема, какво се случва в здравеопазването – закриват се държавни и общински болници, какво се случва в образованието – от учебните заведения излизат функционално неграмотни хора… И разговорът оттук нататък е как да измъкнем България от това дъно, на което се намира, независимо кой ще дойде на власт\", заяви депутатът от БСП.\r\nСмяната на тримата министри няма да доведе до нова политика, обясни още тя, като постави въпрос защо се иска оставка на трима министри. \"Защо след трагедията в Своге, когато загинаха 17 души, трябваше да се иска оставка на министри - за да се избегне основната тема, основният разговор, който е за огромните кражби, за ограбването чрез инфраструктурни проекти, пътното строителство\", заяви депутатът от Левицата. Тя постави под въпрос строителството на пътища в страната, като включително се впусна и в обяснение на технологии.  \"На опозицията това ѝ е работата, но аз не мога да приема да се отправят твърдения за това как по всички параметри България е по-зле в сравнение с 2009 година. Всъщност те са намерили един-единствен параметър, една  единствена цифра в статистиката, в която България е по-зле и това е размера на преките чуждестранни инвестиции. Да, има такъв спад, но ако погледнете профила на тези инвестиции, ще видите, че през 2008 година основният размер, над 80% от тези инвестиции, са били финанси и строителство, тоест да се разкриват банки и техните клонове. И ако погледнете инвестициите само в реалния сектор, ще видите, че те сега са повече, отколкото са били тогава. Затова и безработицата сега е по-ниска”, отговори Делян Добрев.   Депутатът от ГЕРБ изрази очакване, че номинациите на тримата нови министри на мястото на подалите оставка министри на регионалното развитие, транспорта и вътрешните работи ще бъдат гласувани до края на следващата седмица. Той посочи, че гласуването на рокадите в правителството се забави заради липсата на указ от президента за освобождаване на главния секретар на МВР Младен Маринов, номиниран за поста на Валентин Радев.\r\n\"Дори и да има възможност парламентът да гласува назначението без този указ на президента, щяхме да сме атакувани, че пренебрегваме ролята и функциите на президента\", обясни Добрев.    По повод оттеглянето на номинирания за министър на транспорта Александър Манолев Добрев коментира, че вероятно желанието на зам.-министъра е да не навреди на правителството. Добрев бе категоричен, че той се е справял много добре на поста заместник-министър на икономиката.   \"Как той е бил в последните 3-4 години заместник-министър в две министерства, как досега за част от медиите, които раздухаха някакви проблеми, това не е било проблем? Защо сега излиза тази информация за господин Манолев?\", попита Делян Добрев.\r\nВ отговор на въпрос на водещия за чуждите инвестиции Добрев се опита да направи разлика за различните периоди. Според него  цитираните в миналото инвестиции, въпреки че са били значителни като размер не са осигурявали работни места, за разлика от сегашните. В коментар за здравната реформа, Добрев припомни, че и американският президент Барак Обама застъпва на власт с обещания за здравна реформа, която обаче новият президент Тръмп отмени. Проблемите в здравния сектор има навсякъде в света, каза Добрев.\r\nВ коментар за покупката на значителен дял от ТЕЦ \"Варна\" от Ахмед Доган, Добрев припомни, че централата не била работила от 2013 до 2018 година. Той се опита да даде и обяснение по отношение на студения резерв, за поддържането, на който плаща държавата.", "date": "2018.09.16", "title": "Йончева и Добрев отново влязоха в спор. Засега задочен"}
