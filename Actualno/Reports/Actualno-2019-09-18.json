{"url": "https://www.actualno.com/sciencelogy/a1-i-obshtina-montana-podpisaha-dogovor-za-inteligentno-smetosybirane-news_1376815.html", "text": "       ще внедри система за в Монтана. Днес между компанията и Община Монтана бе подписан договор за изпълнение на проекта. Той ще е първият в страната осъществен с помощта на Narrowband Internet of Things (NB-IoT) - технологичен стандарт, който свързва широка гама от устройства, машини и услуги с помощта на клетъчни телекомуникационни технологии.      Услугата за умно управление на отпадъци е подходяща за общини и сметосъбиращи компании. . Системата предлага автоматизирани изчисления на маршрут и навигация, базирани на анализ на информация, както и отчет за сметосъбиране до клиентите. Използването ѝ спестява времеви ресурс, а във финансов аспект . Системата осигурява ползи и за гражданите, като информира сметоизвозващите компании в случай на запълване на контейнер преди планираното изхвърляне, както и осигурява алармиране в случай на пожар.\r\n„Радвам се, че Монтана ще е първата община у нас с толкова иновативна система за мониторинг и анализ на сметосъбирането и сметоизвозването. Решението ще доведе както до оптимизация на разходите за тези дейности, така и до справедливо разпределение на такса смет за гражданите и фирмите, работещи на територията на общината. Това ще стане посредством статистически алгоритми, приложени върху събраните данни от „умните” кофи и подходящи модели за анализ на тези данни“, каза кметът на Община Монтана Златко Живков.   А1 си партнира успешно с над половината общини у нас, като предлага пълно портфолио от телекомуникационни решения – гласови услуги, мобилен интернет, фиксирани услуги, ИКТ решения, услуги за сигурност и видеонаблюдение. Миналата година А1 демонстрира в Монтана и други възможности на Narrowband IoT, сред които решения зa ĸoнтpoл нa въздyxa, интeлигeнтнo осветление и умно паркиране.\r\n„А1 вече има няколко пилотни проекта за умен град и сме готови да внедрим решения, базирани на Narrowband-IoT мрежа с национално покритие. Основните предимства на технологията са свързани с по-ниски разходи за устройствата, по-добро покритие, по-дълъг живот на батериите, оптимизиран пренос на данни, висока сигурност на връзката. Това е технология, която ще подобри управлението на градските зони, ще даде по-добър контрол на общините и ще направи градовете по-чисти“, каза Иван Иванов, старши директор „Корпоративни продажби в А1 България“.\r\nПредлагането на решения с помощта на Narrowband IoT технология е поредната стъпка от стратегията на A1 да бъде технологичен лидер на телеком пазара. Компанията се стреми постоянно да следва световните тенденции, които показват, че „Интернет на нещата” ще играе все по-важна роля. Очаква се IoT връзките в света да бъдат 25 милиарда през 2025 г., като 13,8 милиарда от тях ще бъдат индустриални, а 11,4 милиарда – потребителски.     ", "date": "2019.09.18", "title": "A1 и Община Монтана подписаха договор за интелигентно сметосъбиране "}
{"url": "https://www.actualno.com/politics/12-smjatat-slavi-trifonov-za-alternativa-na-gerb-news_1376703.html", "text": "      12% считат, че Слави Трифонов е алтернатива на партия ГЕРБ. В същото време евентуалният политически проект би стартирал с 8.3% подкрепа.       Нарастват критичните оценки и гласове към качеството и стила на управление на страната. Както показват и последните политически скандали обаче, те биват разчетени от общественото мнение като излизащи от различни по ориентацията си политически сили, което не позволява консолидиране на единна опозиция. В резултат, правителството и премиерът успяват да запазят нивата си от месец юни, регистрирани непосредствено след европейския вот. С 27.5% одобрение за Бойко Борисов и 15% за неговия кабинет, управляващите влизат в есенния политически сезон. Президентът Румен Радев продължава да се ползва с най-висок персонален рейтинг от политиците в страната – 54.8%, с лек ръст на неодобрението (от 14% на 17%).\r\nТова са изводите от регулярното на обществените нагласи, провеждано от социологическа агенция „Алфа Рисърч” и цитирано от БГНЕС. Представените данни са от проведеното в периода 10 - 16 септември 2019 г. национално-представително проучване сред извадка от 1023 пълнолетни граждани по пряко стандартизиран начин - интервю по домовете с таблети.  Закотвени към много ниски нива на обществено доверие остават законодателната, съдебната власт, както и главният прокурор. Само полицията отбелязва плавен позитивен тренд, който в рамките на година постига около 10% ръст одобрение.   През септември, както и през целия период на действие на настоящия кабинет, като най-успешен министър се оценява Томислав Дончев, който добавя 5% ръст в персоналния си индекс, следван от министъра на спорта Красен Кралев. На трето място в началото на учебната година излиза образователният Красимир Вълчев. Тримата са и с най-ясно изразен позитивен баланс между позитивни и негативни оценки. От останалите с подобрени позиции са Росен Желязков и Младен Маринов.\r\nПо-поляризирани са мненията за Екатерина Захариева, Красимир Каракачанов и Боил Банов.    Най-проблемни за общественото мнение са ресорите правосъдие, здравеопазване, земеделие. : 47,3% искат нов кмет, 40,9% искат досегашния си кмет, а 11,8% не знаят какво искат.\r\nОт „Алфа рисърч” уточняват, че за изход от местния вот е рано да се правят прогнози, тъй като битките ще се решават във всяка една община поотделно.   Около 47% обаче са твърдо решилите да гласуват на предстоящите избори. Като правило местните избори са по-мобилизиращи за избирателите от наскоро отминалите европейски, но към момента декларираната готовност за участие в тях е относително ниска. Това може да се дължи както на все още нестартиралата реална предизборна кампания, така и на липсата на ярки опоненти по места, което дистанцира гражданите от активно участие. Тази ситуация вероятно ще търпи промяна с регистрацията на всички кандидати и навлизането в същинската кампания.\r\nСилно поляризирани са нагласите по оста „запазване на статуквото или промяна в местната власт“. 41% от имащите право на глас в страната биха предпочели в тяхната община да продължи да управлява настоящия кмет, 47% са за избор на нов градоначалник.   На база на тези настроения не могат по общини, но трябва да се отбележи, че сумарно рязко по-критични са нагласите в големите градове (32%:68%), по-умерени – в средните общини (44%:56%) и най-благоприятни за настоящите кметове – в малките населени места (51%:49%). Така, като най-оспорвана и с най-голяма интрига се очертава надпреварата за кметското място в големите общини.\r\nИзострянето на критичните настроения е ней-големият резервоар за гласове срещу действащи кметове при втория тур на изборите, тъй като те катализират най-големия потенциал за протестен вот. Интересното, което показва настоящото проучване, обаче е, че при местни избори няма същата логика и размах на протестния вот, както при националните. 37% от анкетираните са готови да се обединят зад която и да е кандидатура, „срещу“ действащия кмет в името на промяната. 62% обаче са на мнение, че биха гласували в зависимост от личните качества на кандидатите и политическите си предпочитания, а не на принципа „против“. Тази нагласа внася допълнителен съспенс в политическата битка, защото показва, че обединението на недоволните не е автоматичен процес, особено когато става въпрос за решаването на местни проблеми, които непосредствено засягат всеки гражданин. Сериозен фактор в развитието на интригата ще бъдат и множеството алтернативни местни играчи, които често получават значителна подкрепа. Около 10 на сто от избирателите са готови да гласуват за такива листи или кандидат-кметове, като на места делът им достига до 15%.\r\nАко парламентарните избори са следващата неделя:   В средата на третия управленски мандат на ГЕРБ нараства усещането за изхабяване на властта. 48% от избирателите са на мнение, че е време друг да поеме управлението, срещу 33%, които продължават да са убедени, че няма по-подготвена партия от ГЕРБ. Към момента обаче липсва консолидираща избирателите алтернатива. Отговорът на въпроса „коя е алтернативата на ГЕРБ“ показва силно фрагментирани предпочитания – към БСП - 17%, към партия на - 12%, \"Демократична България\" - 4.9%, \"Обединени патриоти\" - 3.8%, към друга политическа сила - 8.9%. Както тази дисперсия, така, в още по-голяма степен - и взаимната противоречивост между опозиционните формации, показва защо, макар и със силно стеснена подкрепа, ГЕРБ продължава да удържа позиции. В началото на септември ГЕРБ (21.5%) запазва електоралното си предимство в национален план пред БСП (18.7%).\r\nВ настоящото проучване Алфа Рисърч измерва и потенциала на вече заявената от Слави Трифонов партия – „Няма такава държава“. Тя стартира с подкрепа от 8.3%, отнемайки симпатизанти от БСП, националистическите формации и \"Воля\", без съществена ерозия за ГЕРБ. Поради липсата на масови обществени очаквания за демонтиране на цялата политическа система и преориентация на страната, новата формация, позиционираща се като алтернатива на статуквото, започва с умерени нива на подкрепа.\r\nПодкрепата за ДПС е в рамките на традиционните 8.6%. С разпада на \"Обединените патриоти\", преобладаваща част от националистическия вот остава зад ВМРО-НФСБ (4.8%), а доскорошният им партньор \"Атака\" влиза в политическия сезон с подкрепа от 1.9%.\r\nСлед пробива на европейските избори и излъчването на евродепутат, \"Демократична България\" стабилизира общите си позиции (4.1%), но все още е изправена пред предизвикателството да разшири кръга от свои симпатизанти в страната.\r\nРегистрираната в настоящото проучване подкрепа за управляващи, лява, дясна опозиция и нови формации показва настроенията в обществото на национално равнище. Местните избори обаче са доста различни по характер, а това прави изходът от тях силно зависим от спецификата в отделните общини, от състоянието на политическите сили в тях и гражданската ангажираност, заявяват от „Алфа Рисърч” в заключение. ", "date": "2019.09.18", "title": "12% смятат Слави Трифонов за алтернатива на ГЕРБ"}
{"url": "https://www.actualno.com/europe/vlak-beglec-izplashi-pytnici-v-parijkoto-metro-news_1376800.html", "text": "      „Влак-беглец“ без машинист, профучал през три станции, без да спира, предизвика страх сред пътуващите в подземната железница на Париж, съобщава АФП. Синдикатите заявиха, че това подчерта необходимостта от човешки машинисти.      Парижкият метро оператор потвърди, че влак по линия 1 - която е напълно автоматизирана - без машинисти – е прескочил три спирки във вторник вечерта.   Инцидентът предизвика публикации от ужасени пътници в социалните медии, включително един, който написа в Туитър, че това е „най-голямата уплаха в живота му“ и че „влакът за малко не се е ударил“.\r\nПарижкият оператор RATP заяви в своя акаунт в Туитър, че влакът е пропуснал трите гари „поради технически инцидент“, но след това е спрян „в съответствие с процедурите за безопасност“.  \"Беше стресиращо, но ви уверяваме, че никой не е бил в опасност\", добавя той.\r\nНо градският транспортен съюз „Solidaires RATP“ заяви днес, че \"влакът-беглец\" е оставил пътниците напълно безпомощни, докато е прелитал покрай гарите „Конкорд“, „Шанз-Елизе“ и „Франклин Д. Рузвелт“ в сърцето на Париж.   Съюзът се противопоставя на политиката за автоматизиране на линиите на метрото, заявявайки, че \"само служител на RATP на борда, който е в състояние да спре влака чрез ръчно управление, може да гарантира безопасността на пътниците\".    Само две парижки линии на метрото са автоматизирани - линии 1 и 14. По време на мащабната стачка на работниците от RATP през миналата седмица заради пенсионните реформи, това бяха единствените линии, които продължиха да работят нормално.\r\nRATP счита, че двете линии са много успешни и се стреми да разшири автоматизираната технология в цялата мрежа - ход, който среща противопоставяне от синдикатите. ", "date": "2019.09.18", "title": "„Влак-беглец“ изплаши пътници в парижкото метро "}
{"url": "https://www.actualno.com/analysis/d-r-nikolaj-mihajlov-sluchiloto-se-v-bnr-e-stanalo-sled-instruktaj-news_1376832.html", "text": "       Грешка е да се смята, че случилото се в БНР е минало без инструктаж , заяви пред националното радио д-р Николай Михайлов – психиатър и богослов.      „Това, което стана в „Хоризонт“, е някакъв етапен максимум на тази глупост. То е не нещо извънредно, а нещо, което сме живели. Сега го направиха по начин, който може да бъде описан като близък до шедьовъра. Силвия Великова е безспорен професионалист. Тя има компетентност в съдебния ресор, което плаши тези, които упражняват властта в България и особено в етап, в който официалната репресивна власт – прокуратурата, ще трябва да избере свой лидер. Това във всички случаи е много особена ситуация. Ситуация едновременно на гузност, на агресия, едновременно на много голяма глупост“, обясни той в интервю за предаването „12+3“.    Отстраняват Великова, за да не пречи Според д-р Михайлов от ефира, защото оспорва компетентността на единствения кандидат за главен прокурор Иван Гешев.  „Тези хора обаче са надарени с творческа глупост. Да спреш програмата и да се заплетеш в лъжи след това, от самия връх на администрацията до последния човек, който се оказа в случая ням (техническото лице, „извършило профилактиката“) - всички демонстрираха завидна глупост. На тези хора не бива да бъде поверявана обществена институция от такъв тип. Това само по себе си е скандал“, коментира психологът и добави:\r\n„Това са хора, които нямат нито човешка, нито професионална зрялост. Те са срам за институциите, които оглавяват. Ще трябва да изберете похватите на съпротивата“.\r\nСпоред д-р Михайлов от работещите в Радиото зависи дали генералният директор ще подаде оставка. „Аз мисля, че накрая Бойко Борисов, в неговия стил, ще се освободи от тях. Ще се получи нещо като двойна победа“.        Омагьосани сме да бъдем посредствени Откъде са се взели такъв тип ръководители, попита д-р Михайлов и сам отговори: „От тази власт, която не може да повлича след себе си нищо друго, освен такъв тип хора“. По думите му сме омагьосани да бъдем посредствени:\r\n„Тази страна се управлява посредствено. … Една власт, която сама по себе си е деградирана, не носи със себе си нито човешка, нито професионална зрялост, за да бъде уважавана. Тази власт деградира отгоре до долу българската публичност и спорадично се решава на безобразие като това. Това безобразие обаче не е единично, то е елемент от един букет от безобразия – започна се от енигмата, наречена хакери, мина се през тази гротеска, наречена шпиони от средите на русофилите, за да манифестира нищетата на българската евроатлантическа солидарност“. Властта не може да си позволи прокуратурата да попадне в независими ръце Д-р Николай Михайлов се усъмни в качествата на Иван Гешев да ръководи тази институция. „Самата власт не може да си позволи прокуратурата да попадне в независими ръце. Това е просто като бял ден. Прокуратурата е във всички случаи орган на репресия и орган за контрол над българската публичност. Това е една перманентна заплаха за съдебен произвол“, добави мнението си той.      Демократичните промени трябва да се водят качествено, иска се ценз, такт, въображение и свобода от това, срещу което уж се борим, но което възпроизвеждаме  стилистически, каза в заключение д-р Николай Михайлов пред „Хоризонт ", "date": "2019.09.18", "title": " Д-р Николай Михайлов: Случилото се в БНР е станало след инструктаж "}
{"url": "https://www.actualno.com/crime/goljam-pojar-tlee-do-letishte-sofija-video-news_1376836.html", "text": "      Голям пожар избухна в района на летище София, предаде Нова тв.      Горят декари сухи треви и храсти, като огънят заплашва складови базови в близост.     Огънят е обхванал сухи треви и храсти на около 500-600 метра от цистерните с авиационно гориво. Пламъците са на метри от бул \"Брюксел\" и хотели в района.  Въпреки пожара, самолетите продължават да излитат и кацат над гъстия дим, който се стеле в района на аеропорта в столицата.\r\nСигналът за пожара е подаден малко след 18:30 часа, а на място вече са три пожарни автомобила.\r\nСилният вятър пречи за бързото потушаване на огъня. Видимостта в района е ограничена.     ", "date": "2019.09.18", "title": "Голям пожар тлее до летище София (ВИДЕО)"}
{"url": "https://www.actualno.com/europe/ukrainski-voenen-otkri-strelba-v-kiev-zaloviha-go-byrzo-news_1376831.html", "text": "      Мъж, който заплаши да взриви мост в Киев, откри стрелба.      Заплахата за взрив се отнася за мост близо до станция на метрото в украинската столица.\r\nМеждувременно стана известно, че мъжът е заплашил да взриви и държавни институции.\r\nСилите на реда проведоха специализирана операция, а делото е квалифицирано като подготовка за терористичен акт.  Според очевидци, мъжът пристигнал на моста с кола, извадил предмет, подобен на експлозивно устройство, както и автоматична пушка, и открил огън. Стрелецът изглеждал на около 35 години и е бил облечен в камуфлажна униформа.\r\nДвижението от гара „Днепър“ до гара „Лесная“ на киевското метро е спряно.\r\nНа мястото на инцидента е ръководството на Главно и Териториално полицейско управление, патрулни отряди, полицейски служители с кучета, специални части и сапьори.       Полицията задържа мъжа бързо. Информацията бе потвърдена от вътрешния министър Арсен Аваков.\r\nМъжът е участник във военните операции срещу Донбас, съобщава РИА Ноаости.\r\nСпоред уебсайта на градската администрация в Киев, той е участник в антитерористичната операция и е подал искане за придобиване на земеделски участък.\r\nСпоред „Украинская правда“, името на този мъж е Белко. Той е със звание старши сержант и е служил като началник в радиоцентъра на полевия комуникационен център на военно поделение A 3628, разположен в Киев.\r\n\"На 26 юни съдът е признал Белко за виновен за нерегламентирано напускане на военното поделение, като го е осъдил на арест за период от седем дни\", се казва в доклада на полицията.    ", "date": "2019.09.18", "title": "Украински военен откри стрелба в Киев, заловиха го бързо"}
{"url": "https://www.actualno.com/politics/dadoha-hod-na-proektite-za-poveche-spravedlivost-v-nakazanijata-pri-tejki-prestyplenija-news_1376843.html", "text": "      Правната комисия на парламента прие за първо четене четирите законопроекта, предвиждащи ограничаване на съкратеното следствие за тежките престъпления и съответно  – на възможността за автоматично намаляване на наказанията. Проектите на БСП, ВМРО и Воля предвиждат това чрез промени в Наказателно процесуалния кодекс, докато този на ГЕРБ – чрез промени в Наказателния кодекс.      „Дали промени в НПК или НК -  категорично – да“, заяви при обсъждането главният прокурор Сотир Цацаров. „Предлаганото ограничаване на приложното поле на съдебното следствие категорично трябва да бъде прието“, заяви той и подчерта, че има натрупани случаи, които показват несправедливостта на сегашната разпоредба.   „Трябва да изберем бърз срок или чувство за справедливост. В Наказателния процес трябва да се дава баланс между тези две ценности. В конкретния случай обаче не ги дава . Трябва да предпочетем по-високата ценност – справедливостта“ , подчерта Цацаров.\r\nТой заяви категорична подкрепа за трите законопроекта  - на БСП, ВМРО и на Воля, които по същество са идентични. „Ние предлагаме да възприемете становището, което предлагат  те - съкратено съдебно следствие да не се прилага при причиняване на смърт и тежка телесна повреда. Това е радикалният подход“, посъветва главният прокурор депутатите от комисията.  Като допълнителен аргумент Цацаров отбеляза, че промяната в НК ще постави въпроса за по-благоприятния наказателен закон – ще се окаже действащият, който трябва да бъде прилаган по висящите производства. По този въпрос правосъдният министър Данаил Кирилов заяви: \"Действително сме в риск съдът за един период от време да бъде в ситуация да съобразява кой е по-благоприятни закон. Нека го съобразява. Това ще е кратък период, а вие като законодатели  решете въпроса – като ограничите хипотезите“.\r\nВ хода на обсъждането, от страна на ВКС изразиха резерви по трите проекта за промени в НПК, че с предлаганите промени ще  задължат съдилищата да проверяват пълния обем доказателства. \"Ако бъдат приети трите законопроекта, независимо, че не изискват преки финансови разходи, трябва да се отчете, че в процеса на разглеждане на делата ще бъдат правени многократно по-високи разходи\", отбеляза Галина Тонева от ВКС. Тя изрази и съмнения доколко чувството за справедливост ще бъде възстановено с предлаганите текстове. \"Това е субективно чувство. Пострадалите винаги ще бъдат недоволни, независимо от присъдата, защото тя никога няма да е достатъчно сурова и справедлива\", добави тя.   Дискусията премина в присъствието на пострадали от съкратеното следствие близки на потърпевши и жертви на тежки посегателства.    Ще има и гражданско неподчинение, ако не се приеме закона, заяви Милка Георгиева, държейки снимката и раничката на малката Кристи. \"Искам доживотна присъда без право на замяна на Мартин Трифонов от Сливен, който уби Кристин Георгиева - тя щеше да бъде първи клас, а не прекрачи първия учебен ден. Донесох подписката в раничката й, за да видите вие и да съчувствате. Искам възмездие и справедливост\", заяви тя. ", "date": "2019.09.18", "title": "Дадоха ход на проектите за повече справедливост в наказанията при тежки престъпления"}
{"url": "https://www.actualno.com/europe/stachka-shte-blokira-morskija-transport-v-gyrcija-news_1376802.html", "text": "      Общонационална стачка на екипажите на морския транспорт в Гърция е обявена за 24 септември 2019 г. Началото на стачните действия е обявено за 06:00 ч. на 24 септември, а за край – 06:00 ч. на 25 септември. Очаква се стачката да засегне и фериботните връзки в страната.      В тази връзка препоръчваме на българските граждани, пребиваващи или пътуващи до Гърция, да се информират предварително за разписанията на морския транспорт и възможните алтернативни връзки с друг вид транспорт, както и да следят местните медии за най-актуална информация. Съгражданите ни  могат да се информират за предстоящи и настоящи стачни действия на сайта: , който е наличен само на гръцки език, съобщават от МВнР.   При необходимост от съдействие българските граждани могат да се свържат с Посолството ни в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107 или с Генералното ни консулство в Солун на телефони: +30 2310 829 210; +30 2310 869 520. ", "date": "2019.09.18", "title": "Стачка ще блокира морския транспорт в Гърция"}
{"url": "https://www.actualno.com/ruse/na-rusenskata-eparhija-be-darena-chudotvorna-ikona-i-moshti-na-sv-luka-krimski-news_1376780.html", "text": "      В Русе пристигнаха чудотворни икони на Св. Богородица и Св. Лука Кримски и мощи на Св. Лука Кримски, донесени от Н.ВПр. Балтския и Ананиевски митрополит Алексий от Украинската православна църква, придружен от дякони и свещеници. Светините бяха посрещнати пред катедралата „Св. Троица” от Н.ВПр. Русенския митрополит Наум, свещеници и множество християни. В храма, митрополит Наум и духовенството отслужиха благодарствен молебен, след който митрополит Наум обяви, че чудотворната икона на Св. Лука и частицата от неговите мощи са дар за Русенска епархия от митрополит Алексий и ще останат за постоянно съхранение в катедралния храм „Св. Троица”. Заедно с тях пристигна и иконата Покров Богородичен от село Пасицели, Украйна, която ще остане в Русе до 19 септември. След посрещането в храма бе отслужено молитвено последование.      Архиепископ Лука, в света Валентин Феликсович Войно-Ясенецки, е роден на 27 април 1877 г. Завършва гимназия и „рисувално училище“, а в 1903 г. и Медицинския факултет на Киевския университет „Св. Владимир“. Защитава докторска дисертация, работи като хирург в Ташкент и преподава в Медицинския факултет. Оглавява катедрата по оперативна хирургия и топографическа анатомия в Държавния Туркестански университет. През 1921 г. е ръкоположен за дякон, а след седмица и за йерей. Продължава да се занимава с хирургия. Две години по-късно приема монашеско пострижение и името на св. Лука - апостол, евангелист, лекар и художник.   Приема архиепископски сан в най-тежките за Руската православна църква времена, в епохата на жестоки репресии и гонения. От 1943 до 1946 г. преосвещеният Лука е последователно архиепископ на Красноярск, на Тамбов и Мичурин, и на Кримска и Симферополска епархия. Подобно на апостол Лука и той е лекар, художник и писател, написал и оставил книги на медицинска и духовна тематика. Особено интересна е книгата му „Дух, душа и тяло“. В деня на неговата смърт - 11 юни 1961 г. църквата празнувала паметта на всички светии, просияли в Русия. Скоро на гроба му започнали да се случват чудесни изцеления.\r\nНа 22 ноември 1995 г. Светият Синод на Украинската православна църква (към Московската патриаршия) причислила Симферополския и Кримски архиепископ Лука към поместно почитаните светци. През 2000 г. с решение на Архиерейския събор на Руската православна църква светител Лука Войно-Ясенецки е причислен и към руските светии.   ", "date": "2019.09.18", "title": "На Русенската епархия бе дарена чудотворна икона и мощи на Св. Лука Кримски"}
{"url": "https://www.actualno.com/business/nad-325-mln-lv-sa-prihodite-ot-elektronni-vinetki-news_1376809.html", "text": "      Над 6,5 млн. електронни винетки за над 325 млн. лева са продадени до момента. За цялата 2018 г. приходите от винетки са 357 млн. лева, съобщават от Агенция \"Пътна инфраструктура\".      На среща с Камарата на автобусните превозвачи в Асеновград проф. Олег Асенов, член на Управителния съвет на АПИ, отчете ръст в постъпленията от транзитния трафик благодарение и на засиления контрол.   Той обясни, че събираните от е-винетки и тол такси средства могат да се използват само за изграждане и ремонт на пътища. За целта ще бъде създаден обществен борд, който всяка година да решава за реконструкцията на кои пътни участъци ще се използват средствата от тол таксите.\r\nНа срещата с автобусните превозвачи бяха представени т.нар. \"тол калкулатор\" и особеностите при покупка на маршрутна карта, чрез изнесен демонстрационен център.  Проф. Асенов посочи, че Пътната агенция има готовност да създаде изнесени демонстрационни центрове и в други региони за фирмите, които желаят да обучат служителите си. До момента интерес са проявили фирми от Ямбол, Сливен и Велико Търново.\r\nПо думи на проф. Асенов в заложените близо 6000 км пътища, с които ще стартира търговското опериране на тол системата, третокласните пътища са сведени до минимум - това са участъци около ГКПП, които са част от международни транспортни коридори. Целта е да се обхване транзитният трафик на тежкотоварни автомобили, без да засегне междуселския автобусен превоз.   Относно механизмите за ценообразуване и тарифите от Камарата поискаха нулева ставка на тарифите за конкретните автобуси, с които се осъществяват превозите по редовните междуградски линии.    Проф. Асенов посочи, че при покупката на маршрутни карти фирмите могат да подават заявки до 7 дни предварително, за да планират разходите си за седмица напред. За целта трябва да си направят регистрация в системата с електронен адрес. Без регистрация маршрутната карта ще може да се купува до два дни предварително.\r\nЧрез тол калкулатора превозвачите могат да изчислят на база тестови тарифи и тестовия обхват на тол системата разходите си за типичните маршрути и превозни средства. ", "date": "2019.09.18", "title": "Над 325 млн. лв. са приходите от електронни винетки"}
{"url": "https://www.actualno.com/politics/radev-integracijata-na-makedoncite-ne-biva-da-e-za-smetka-na-bylgarskata-istorija-ezik-i-identichnost-video-news_1376874.html", "text": "      Темповете на напредък в работата на Съвместната комисия по исторически и образователни въпроси между България и Република Северна Македония изостават драстично от развитието на процеса за европейска интеграция на югозападната ни съседка.        Това заяви президентът Румен Радев на срещата си с българските представители в Съвместната мултидисциплинарна експертна комисия по исторически и образователни въпроси между България и Република Северна Македония. Държавният глава подчерта, че настъпващият месец октомври може да се окаже ключов в двустранните отношения, защото Съветът на ЕС може да вземе решение за започване на преговори за членство на Република Северна Македония.\r\n„Искам да ви благодаря за положените от вас значителни усилия за постигане на положителни резултати в изпълнение на Договора от август 2017 година. Напредъкът във вашата работа е основният критерий за неговото изпълнение“, обърна се президентът към участниците в комисията. Президентът добави, че последната среща на комисията обаче буди безпокойство.  „Ако можете да гарантирате, че в рамките на оставащия един месец комисията ще реши всички спорни въпроси, включително събития, личности, корекции на учебници, на надписи в музеи и на паметни плочи, на позиции на обществените медии – то българското правителство може да продължи политиката си на безусловна на практика подкрепа за членството на Република Северна Македония в Европейския съюз“, заяви Румен Радев. Държавният глава подчерта, че ако такава гаранция не може да бъде дадена, следва правителството да предприеме екстрени мерки за изработване на нова национална позиция с ясни изисквания и критерии в защита на българския национален интерес, които да залегнат изрично в преговорната рамка за Република Северна Македония като задължително условие за членство.  С тази нова позиция следва да бъде запознат и българският парламент.    „Искам да подчертая изрично, че България трябва да продължи да подкрепя европейската интеграция на Република Северна Македония. Винаги съм настоявал ние да бъдем най-активните застъпници за тази кауза, но при ясни условия“, посочи още президентът и подчерта, че тази  открита, коректна и конструктивна позиция:\r\nЩе бъде от полза за ЕС, защото няма да допусне нерешени междусъседски проблеми да се внасят в нашето европейско семейство и България ще покаже зрялост и отговорност за стабилността на съюза.\r\nЩе бъде от полза за самата Република Северна Македония, защото ще внесе ясни европейски критерии и устойчивост в процеса на нейното европейско приобщаване.\r\nЩе бъде от полза и за България, защото не може тази интеграция да става за сметка на употребата на българската история, език и идентичност като разменна монета.\r\nБългарските представители запознаха държавния глава с постигнатото от комисията до момента, както и с предизвикателствата пред нейната работа.    ", "date": "2019.09.18", "title": "Радев:  Интеграцията на македонците не бива да е за сметка на българската история, език и идентичност (ВИДЕО)"}
{"url": "https://www.actualno.com/balkani/pochti-800-migranti-se-izsipaha-na-gryckite-ostrovi-samo-za-den-news_1376806.html", "text": "      Само за един ден 791 бежанци и мигранти пристигнаха на гръцките острови в Егейско море край турското крайбрежие, според официалните данни на гръцкото правителство.      Повечето от пристигналите са на Лесбос - 234, а на остров Самос са регистрирани 226 нови бежанци и мигранти вчера, предаде МИА.   Към 17 септември, според официални данни, в центровете за бежанци и мигранти на гръцките острови са настанени общо 27 211 души, от които 13 181 на Лесбос и 5 425 на остров Самос.\r\nОт началото на месеца до вчера броят на пристигналите на островите достигна 5 306 бежанци и мигранти.  Само между 9 и 15 септември са пристигнали 1 745 души на островите край Егейско море, което е по-малко в сравнение със седмица по-рано, но повече от същия период на миналата година. ", "date": "2019.09.18", "title": "Почти 800 мигранти се изсипаха на гръцките острови само за ден "}
{"url": "https://www.actualno.com/crime/pojaryt-kraj-letishte-sofija-e-ovladjan-podozira-se-choveshka-greshka-snimka-news_1376852.html", "text": "      Пожарът на летище София е овладян, горят отделни огнища в близост до кв. Христо Ботев, който граничи с летището, съобщи  за БГНЕС директорът на Дирекция „Аварийна помощ и превенция“ на Столичната община Красимир Димитров.      Причината за огъня най-вероятно е човешка грешка. Причините за инцидента все пак ще бъдат разследвани от експерти.    Три пожарни са овладели огъня, който по-рано днес се разрастна заради силния вятър в района.  Припомняме, че сигнал за огнената стихия бе подаден в 18.40 ч. Запалиха се сухи треви и храсти.\r\nНа място бяха изпратени три противопожарни автомобила.От Летище София съобщиха, че огънят по никакъв начин не застрашава аеропорта, и всички полети се обслужват по разписание.\r\nДимът от пожара принуди шофьорите по бул. \"Брюксел\" да спрат движението си временно заради задимяване на пътя.     ", "date": "2019.09.18", "title": "Пожарът край летище София е овладян, подозира се човешка грешка (СНИМКА)"}
{"url": "https://www.actualno.com/society/spirat-vodata-v-razlichni-chasti-na-sofija-utre-news_1376856.html", "text": "      В четвъртък заради изграждане на сградно водопроводно отклонение на ул. „Иларион Драгостинов“ кв. „Подуяне“ се налага спиране на водоподаването от 10:30 до 16:30 часа на клиентите на „Софийска вода”, съобщха от дружеството. Засегнати ще са потребители, живущи в района на:      ул. „Иларион Драгостинов“ от ул. „Калиманци“ до ул. „Каймакчалан“\r\nул. „Каймакчалан“ от ул. „Иларион Драгостинов“ до ул. „Стоил войвода“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каймакчалан“ ъгъла с ул. „Иларион Драгостинов“.  Пак в четвъртък заради изпълнение на инвестиционен проект за реконструкция на уличен водопровод на ул. „Роза“ с. Бистрица, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Детелина“, ул. „Роза“, ул. „Сълзица“ от №6 до №12   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Янчовска река“ ъгъла с ул. „Детелина“.    След възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nЗаради подмяна на сградно водопроводно отклонение на бул. „Цариградско шосе“ кв. 7-ми 11 километър се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nкв. 7-ми 11-ти километър, бул. „Цариградско шосе“  от  № 119  до  № 139, ул. „Проф.Константин Костенечки“,  ул. „Константин Илиев“, ул. „Магнаурска школа“, ул. „Изворът на Белоногата“, Бензиностанция ОМВ на бул.“Цариградско шосе“  № 123А  и  „Университет по библиотекознание и информационни технологии“ .   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Магнаурска школа“ пред хотел АТМ.   Заради във връзка с монтаж на спирателни кранове на ул. „Козлодуй“ кв. „Банишора“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. \"Опълченска\",ул. \"Козлодуй\", ул. \"Свищов\", бул. \"Сливница\" от ул. \"Калофер\" до ул. \"Опълченска\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ ъгъла с ул. „Свищов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. ", "date": "2019.09.18", "title": "Спират водата в различни части на София утре"}
{"url": "https://www.actualno.com/europe/gardiyn-objavi-naj-dobrijat-tv-serial-na-21-vek-news_1376862.html", "text": "      Британското издание „Гардиън“ публикува списък на 100-те най-добри телевизионни сериали на 21-ви век, като „Семейство Сопрано“ (1999 - 2007) е начело.      Сериалът проследява живота на Тони Сопрано - ръководителят на италиано-американски мафиотски клан, както и на неговите съратници и семейството му. Сериалът е спечелил множество награди. Главната роля се играе от Джеймс Гандолфини.   На второ място е „The Wire“, следван от „Mad Men“, „The Thick of It“, „Breaking Bad“ и британската поредица „The Office“, а на седмо място е „Игра на тронове“ („Game of Thrones“).\r\nСпоред екип от шестима критици „Туин Пийкс: Завръщането“ („Twin Peaks: The Return“) е на 22 място, „Разказите на прислужницата“ („The Handmaid’s Tale“) е на 25-то, „Doctor Who“ на 46-то, „Имението Даунтън“ („Downton Abbey“) на 50-то и „Сексът и градът“ („Sex and the City“) на 57-мо.   ", "date": "2019.09.18", "title": "„Гардиън“ обяви най-добрият ТВ сериал на 21 век "}
{"url": "https://www.actualno.com/football/eksperimentalen-psj-se-podigra-s-real-madrid-news_1376840.html", "text": "      Големият хегемон на Реал Мадрид се показа в най-лошата си светлина. \"Белия балет\" беше тотално обезличен при гостуването си на ПСЖ и френският първенец спечели с 3:0 спора между двата тима, въпреки че на терена не беше нито един от голямата тройка на парижани Неймар, Мбапе и Кавани.      В архитект на успеха се превърна Анхел Ди Мария, който отбеляза две попадения през първото полувреме. Единият беше в 14' след подаване на Бернат, а в 33' той вкара прекрасен гол от далечна дистанция, поставяйки на колене бившите си съотборници.   В добавеното време на срещата домакините си направиха истинска гавра с Реал Мадрид, след като двамата крайни бранители - Мюние и Бернат матираха защитата и с двойно подаване бяха преодолени и футболисти, и вратар, а десният бек реализира на полупразна врата - 3:0. \r\n\"Кралския клуб\" записа най-тежкото си поражение от загубата с 1:4 от Тотнъм преди две години в груповата фаза на Шампионска лига. Освен това те допуснаха първо поражение срещу ПСЖ в официален мач поне през настоящия век. Реал Мадрид записа и своеобразен антирекорд, след като не отправи нито един точен удар по посока вратата на бившия си страж Кейлор Навас.  Подробноси за срещата  ", "date": "2019.09.18", "title": "Експериментален ПСЖ се подигра с Реал Мадрид"}
{"url": "https://www.actualno.com/curious/izneverjavat-li-po-chesto-jenite-koito-praktikuvat-joga-news_1376860.html", "text": "      Резултати в изследване сред 2 000 спортуващи жени показват, че жените, които практикуват йога като хоби, изневеряват най-много. Това е изследване на британската интернет платформа, предоставяща услуги на семейни, „Illicit Encounters“.      От анкетираните, които заявяват, че се занимават със спорт любителски и и че са имали поне една авантюра, точно 1 168 от 2 000 жени са отговорили, че практикуват йога.   Освен това 78% от жените с това хоби заявяват, че то е подобрило сексуалния им живот, а 52% признават, че са изневерили на партньора си поне веднъж.\r\nНа второ място в изследването са жените, бягайки от проблемите си чрез тичане в близкия парк или т.н. джогинг. 20% от тях изневеряват на партньора си. Третото място отива при тенисистките, следвани от ходещите на фитнес, плуване, колоездене.  Освен това 12% от анкетираните заявяват, че имат хоби, само за да прекарват по-малко време с партньора си. За 26% хобито е свързано с желание да опитат нещо ново, При 10 % това е повлияно от новия им партньор, а 8% просто искат да отслабнат. Около 6% го разглеждат като нов начин за облекчаване на стреса. ", "date": "2019.09.18", "title": "Изневеряват ли по-често жените, които практикуват йога?"}
{"url": "https://www.actualno.com/society/novinite-naj-vajnoto-za-denja-18-uni-news_1376814.html", "text": "      Редакционният екип на ви представя най-важните новини за изминалия ден, 18 юли.       Висшият адвокатски съвет призова Висшия съдебен съвет (ВСС) да не одобрява кандидатурата на единствения кандидат за главен прокурор Иван Гешев. Вместо това настоява да бъде започната нова процедура по избор на нов главен прокурор. Това се посочва в обръщението на съвета към ВСС, публикувано на сайта им.   12% считат, че Слави Трифонов е алтернатива на партия ГЕРБ. В същото време евентуалният политически проект \"Няма такава държава\" би стартирал с 8.3% подкрепа. Правната комисия на парламента прие за първо четене четирите законопроекта, предвиждащи ограничаване на съкратеното следствие за тежките престъпления и съответно – на възможността за автоматично намаляване на наказанията. Проектите на БСП, ВМРО и Воля предвиждат това чрез промени в Наказателно процесуалния кодекс, докато този на ГЕРБ – чрез промени в Наказателния кодекс.     Грешка е да се смята, че случилото се в БНР е минало без инструктаж, заяви пред националното радио д-р Николай Михайлов – психиатър и богослов. \"Създаваме четири индустриални зони. Голямата индустриална зона ще се намира в северните територии – \"Кремиковци\", \"Нови Искър\", \"Връбница\". Това е нашата надежда за привличане на стратегически инвеститор в нашия град.    Обединеното кралство може отново да отложи излизането си от Европейския съюз. Това решиха евродепутатите днес след близо 3-часови дискусии в Европарламента. На дебатите присъстваха главният преговарящ по Brexit Мишел Барние и председателят на ЕК Жан-Клод Юнкер. \"Булгартрансгаз\" подписа договор със саудитската компания \"Аркад\" за изграждането на газопровода \"Турски поток\". Договорът е за доставка на необходимите материали и оборудване, инвестиционно проектиране, изграждане и въвеждане в експлоатация на разширението на газопреносната инфраструктура от турско-българската до българско-сръбската граница. Отпада задължението в действията за оказване на помощ на децата - жертви на трафик, приютите и центровете за настаняване да издирват и техните семейства и роднини. Дискусия за Brexit и бъдещето на Европейския съюз е в дневния ред на депутатите в Европарламента днес. Последните развития в различни части на света демонстрират възникваща, доста нестабилна международна система, която може да генерира сериозни политически рискове и рискове за сигурността за бъдещето. Това пише турският вестник Daily Sabah в свой анализ, цитиран от агенция \"Фокус\". ", "date": "2019.09.18", "title": "Новините: Най-важното за деня, 18 юни"}
{"url": "https://www.actualno.com/football/atletiko-madrid-i-uventus-ne-se-pobediha-v-krasiv-mach-s-chetiri-gola-news_1376851.html", "text": "      Турнирът се завърна по начина, по който феновете желаеха. Още от началото на сезона в най-комерсиалния футболен турнир имахме късмета да се насладим на много интересни битки, а една от тях бе между отборите на Атлетико Мадрид и Ювентус. Двата тима направиха истинско шоу на \"Уанда Метрополитано\" в испанската столица и завършиха 2:2.      В началните минути на срещата \"старата госпожа\" изглеждаше притеснена и момчетата на Маурицио Сари извършиха доста нарушения. Последва успокоение в играта на двата тима, като интересните моменти липсваха до края на частта.   През вторите 45' обаче феновете видяха истинско шоу. Само 3' след подновяването на играта Хуан Куадрадо откри след бърза контра атака и чудесен пас на Гонсало Игуаин. В 65' пък Блес Матюиди засече с глава центриране на Алекс Сандро за 0:2 и шампионът на Серия А вече се виждаше като победител.\r\n\"Дюшекчиите\" обаче не бяха казали последната си дума. Очаквано момчетата на Диего Симеоне тръгнаха в атака и Стефан Савич успя да намали след статично положение 20' преди края на срещата. Появилият се като резерва Ектор Ерера изравни в последната минута на редовното време. Последната дума в мача пък остана за Кристиано Роналдо, който в 93' излъга трима играчи на съперника и отправи коварен изстрел, който обаче премина в страни от целта.  Подробности за равенството между Атлетико Мадрид и Ювентус ще откриете в . ", "date": "2019.09.18", "title": "Атлетико Мадрид и Ювентус не се победиха в красив мач с четири гола"}
{"url": "https://www.actualno.com/curious/eto-kyde-jivejat-jenite-s-naj-golemi-gyrdi-news_1376632.html", "text": "      Клacaция нa държaвитe, в кoитo живeят жeнитe c нaй-гoлeми , бe изгoтвeнa oт cпиcaниeтo „Жeнcки нaуки зa жeнcкoтo здрaвe“. В нeя oбaчe, нe e включилa рeдицa cтрaни, нaй-вeчe зaрaди oфициaлнaтa рeлигия, кoятo ce изпoвядвa тaм. В нeя липcвaт пoвeчeтo държaви oт Близкия изтoк, cрeд кoитo и Изрaeл.      Измeрвaниятa нa ca извършeни cрeд пoвeчe oт 400 хиляди мoмичeтa oт 28 дo 30 гoдини, кoитo нe прибягвaт дo плacтичнa хирургия. Цeлтa нa cъбирaнeтo нa cтaтиcтичecки дaнни бeшe дa ce пoдoбри кaчecтвoтo нa рaбoтa нa прoизвoдитeлитe нa бeльo и плacтичнитe хирурзи.    1. CAЩ Първoтo мяcтo в клacaциятa бeшe oтрeдeнo нa мoмичeтa, живeeщи в CAЩ. Тoвa e тoчнo cлучaят, кoгaтo нaднoрмeнoтo тeглo нa знaчитeлнa чacт oт нaceлeниeтo ни пoзвoли дa oглaвим нaшия cпиcък (тук нaй-гoлям брoй мoмичeтa ca cъc шecти рaзмeр). Някoи руcки публикaции, кoгaтo прeвeждaт думaтa „Саuсаsiаn”, дoбaвят, чe ca мoмичeтa ca c кaвкaзки кoрeни, кoeтo e aбcoлютнo пoгрeшнo, тaзи думa вcъщнocт oзнaчaвa кaвкaзкa рaca. Чeрнитe прeдcтaвитeли нa Cъeдинeнитe щaти ca мaлкo пo-нaзaд, изocтaвяйки пo рaзмeр caмo нa кaнaдcкитe мoмичeтa.   2. Кaнaдa Жeнитe oт Кaнaдa зaeмaт втoрoтo мяcтo oт клacaциятa, oтcтъпвaйки нa бeлитe прeдcтaвитeлки нa CAЩ, нo в cъщoтo врeмe изпрeвaрихa чeрнитe aмeрикaнки. Зacлужaвa дa ce oтбeлeжи, чe в Кaнaдa въпрocът зa нaднoрмeнoтo тeглo нe e тoлкoвa ocтър, кoлкoтo в CAЩ и aкo нe бeшe нaднoрмeнoтo тeглo нa aмeрикaнкитe, мoжe би Кaнaдa щeшe дa oглaви клacaциятa. 3. Ирлaндия        Кaктo ce oкaзвa, мoмичeтaтa нa Ирлaндия ca нe caмo eдни oт нaй-прeлecтитe нa плaнeтaтa, нo и eднo oт нaй-нaдaрeнитe. Тoвa им пoзвoлявa дa зaeмaт трeтo мяcтo cлeд житeлкитe нa Ceвeрнa Aмeрикa. 4. Пoлшa Мoмичeтaтa, живeeщи в Пoлшa, зaeмaт чeтвъртaтa пoзиция в клacaциятa. Пo тoзи нaчин, прeд вcички мoмичeтa, цялoтo пocтcъвeтcкo прocтрaнcтвo и Eврaзия кaтo цялo, тe ca вeднaгa cлeд мoмичeтaтa нa Ирлaндия. 5. Вeликoбритaния Мoмичeтa oт Мъгливия Aлбиoн, зaeмaт кaтeгoричнo пeтaтa линия в клacaциятa и трeтoтo мяcтo cрeд нeжния пoл в цялa Eврaзия.      Oт ocтaнaлитe cтрaни, руcкитe крacaвици зaeхa eдвa 40-и рeд oт клacaциятa, мoмичeтaтa нa Рeпубликa Бeлaруc - 38-и, Лaтвия - 30-ти, Литвa - 28-и, Ecтoния - 25, a клacaциятa нa мoмичeтaтa oт бившия Cъвeтcкия cъюз, oглaвихa тeзи oт Укрaйнa, кoитo взeхa 21-вo мяcтo в oбщия cпиcък.\r\nНaй-дoлу в cпиcъкa oт 108 държaви ca мoмичeтa c рaзмeр нa гърдитe, прeдcтaвлявaщи Мaлaйзия и Филипинитe.ж ", "date": "2019.09.18", "title": "Ето къде живеят жените с най-големи гърди"}
{"url": "https://www.actualno.com/america/mishel-temer-svaljaneto-na-dilma-rusef-beshe-prevrat-news_1376710.html", "text": "      Бившият президент Мишел Темер изненада бразилците, като посочи импийчмънта на предшественика си Дилма Русеф като \"преврат\" за първи път.      Темер каза по телевизия \"Култура\" в понеделник вечер, че \"никога не е подкрепял или не е поел ангажимент за преврата\" и дори се е опитал да го спре.   Поддръжниците на Русеф отдавна наричат свалянето ѝ чрез гласуване в Сената на 31 август 2016 г. \"преврат\", докато враговете й настояваха, че е оправдан вот на импийчмънт за нейното отстраняване, предаде БГНЕС.\r\nРусеф е казвала че импийчмънтът е маневра на политическите ѝ съперници да влязат във властта след повече от десетилетие на ляво управление на Работническата партия (РП).  Тя беше обвинена в неправилно манипулиране на бюджета и беше заменена от тогавашния вицепрезидент Темер, чиято партия  Бразилското демократично движение (БДД) изигра ключова роля в прокуждането на Русеф. След това Темер управлява страната в продължение на 28 месеца, преди да предаде поста на крайно десния Жаир Болсонаро.\r\nРусеф реагира веднага на казаното от Темер и неговия опит да замаже ролята си в свалянето ѝ от власт. След като информира последователите си в Туитър за признанието на преврата от бившия президент, Русеф заяви: \"Темер обаче не каза, че превратът през 2016 г. трябваше да постави Бразилия в неолиберализъм. И разбира се, Темер отрече да е участвал пряко в преврата.\"    ", "date": "2019.09.18", "title": "Мишел Темер: Свалянето на Дилма Русеф беше преврат "}
{"url": "https://www.actualno.com/politics/zakrivame-konsulstvoto-ni-v-monako-news_1376736.html", "text": "      България закрива почетното си консулство в Княжество Монако, реши Министерският съвет.      Почетният ни консул Жан-Пол Картерон ще бъде освободен от своите функции на 1 октомври 2019 г.\r\nТой е изпратил писмо до МВнР, в което е уведомил за намерението си да напусне поста. ", "date": "2019.09.18", "title": "Закриваме консулството ни в Монако"}
{"url": "https://www.actualno.com/europe/ep-shte-pozvoli-novo-otlagane-na-brexit-ako-byde-poiskano-no-ima-ulovka-news_1376742.html", "text": "       Това решиха евродепутатите днес след близо 3-часови дискусии в Европарламента. На дебатите присъстваха главният преговарящ по Brexit Мишел Барние и председателят на ЕК  Жан-Клод Юнкер.      544 депутати гласуваха за финалната резолюция, 126 - бяха против, а 38 се въздържаха.    - трябва да запази свободното движение по и дори при липса на сделка с Брюксел, Великобритания да изпълни финансовите си задължения към Общността.\r\nНа практика това прави нова сделка между премиера Борис Джонсън и преговарящите по Brexit невъзможна. за ново отлагане е посочен в член 50 от Лисабонския договор.  \"Европейският парламент ще подкрепи удължаването на сроковете, посочени в  член 50 от Лисабонския договор, ако има причини и цел за това,  по-специално (желание) да се избегне Брекзит без сделка, да се проведат  парламентарни избори или референдум, да се откаже да приложи член 50 или  да сключи споразумение за условията за изтегляне\", пише в резолюцията.\r\nПостигнатото в момента споразумение за оттегляне е справедливо,  балансирано и предоставя ,  отбелязват евродепутатите. С това те потвърждават отново  желанието на Брюксел за \"организиран  Brext\".\r\nВ резолюцията членовете на ЕП  изразяват готовността си за връщане към първоначалното предложение на ЕС  за предпазен механизъм, предназначен само за Северна Ирландия. Те също  така приветстват разглеждането на \"алтернативни възможности\", ако са  правно и оперативно надеждни и отговарят на ръководните принципи на ЕС.  Те обаче подчертават, че няма да позволят одобрение за Споразумение за  оттегляне без предпазен механизъм.       И така, новите евродепутати изцяло прехвърлят топката в полето на и ги посочват като . Както стана ясно преди дни - този вариант ще има Може би дори по-тежки, отколкото си представя самият премиер Джонсън, както . \r\nВ резолюцията се подчертава, че прекъсването на работата на парламента с решение на  премиера Борис Джонсън до 14 октомври само увеличава  вероятността от най-лошия сценарий.\r\nВъпреки това, \"в случай на излизане без сделка, финансовите задължения  на Великобритания ще останат в сила\", гласи резолюцията. В текста също  така се отбелязва, че няма да има преходен период в икономическите  отношения с ЕС при липса на пълно споразумение.\r\n\"По-нататъшни преговори  за нова търговска сделка, след като Великобритания се оттегли от  Европейския съюз без такава, ще бъдат възможни, само ако Лондон спазва  задълженията и обещанията си относно правата на гражданите, финансовото  споразумение и Споразумението от Разпети петък\", се посочва в документа.\r\nГарантирането на правата и житейските избори на , като евродепутатите изразяват тяхната загриженост във връзка с прилагането на схемата на Обединеното кралство за уседналост.      Те насърчават останалите 27 държави членки да приемат щедър и последователен подход в това отношение, и да гарантират правната сигурност на британските граждани пребиваващи в ЕС. ", "date": "2019.09.18", "title": "ЕП ще позволи ново отлагане на Brexit, ако бъде поискано. Но има уловка"}
{"url": "https://www.actualno.com/society/rumynski-korab-shte-provede-nauchna-ekspedicija-v-cherno-more-news_1376746.html", "text": "      Министерският съвет разреши на румънския научно-изследователския кораб „Маре Нигрум“ да проведе океанографска експедиция в българските териториални води и в изключителната икономическа зона на България в Черно море между 27 септември и 6 октомври 2019 г.      Експедицията е част от международния проект „АНЕМОНЕ“ за оценка на уязвимостта на черноморската екосистема от човешки действия.   Проектът има за цел да подобри координацията при опазване на околната среда и намаляване на отпадъците в Черно море. В него участват България, Румъния, Украйна и Турция. Целта на експедицията е да се приложат методики, разработени по проекта, които ще позволят събиране на нови данни за околната среда в Черно море.   ", "date": "2019.09.18", "title": "Румънски кораб ще проведе научна експедиция в Черно море"}
{"url": "https://www.actualno.com/asia/erdogan-bezopasnata-zona-shte-vyrne-3-mln-bejanci-v-sirija-news_1376751.html", "text": "      Турският президент Реджеп Тайип Ердоган заяви, че до 3 милиона сирийски бежанци могат да бъдат върнати в \"безопасната зона\", която той се стреми да установи в Северна Сирия.          „Ако успеем, ще можем да настаним, в зависимост от дълбочината на безопасната зона, между 2 и 3 милиона сирийски бежанци, които в момента са в Турция и Европа\", каза Ердоган в телевизионна реч, цитиран от световните агенции.\r\nПрезидентът заяви по-рано тази седмица, че предвижда \"коридора за мир\" да се простира в Северна Сирия чак до Дейр ез-Зор и Рака, което ще позволи да се върнат дори повече от три милиона бежанци. Той призова за \"много по-голяма подкрепа\" от страна на Европа при реализирането на плана.  В сряда Ердоган повтори заплахата си да започне военни атаки срещу кюрдите, ако те не бъдат изтласкани обратно от турската граница до края на месеца. \"Както казахме, ако не видим резултати в следващите две седмици, ще активираме плана си\", отбеляза още Ердоган. ", "date": "2019.09.18", "title": "Ердоган: Безопасната зона ще върне 3 млн. бежанци в Сирия "}
{"url": "https://www.actualno.com/vraza/2000-novi-rabotni-mesta-i-50-km-remontirani-pytishta-sa-sred-akcentite-v-otcheta-na-kalin-kamenov-news_1376754.html", "text": "      С публичен отчет, кметът Калин Каменов представи постигнатото в мандат 2015-2019 година. В сферата на пътната инфраструктура през последните четири години са инвестирани над 35 млн. лв. за обновяване на улици в града, като са възстановени над 50 км. от настилките на улиците. От началото на 2019 година фокусът на местната администрация е възстановяване на междублокови пространства и участъци в отделните квартали на града.      Успешното реализиране на Първи и Втори етап от проекта за воден цикъл, въведената в експлоатация Пречиствателна станция за отпадни води, както и предстоящото изграждане на Довеждащия водопровод от яз. „Среченска бара“, Каменов отбеляза като едно предизвикателство пред екипа му, което вече е във финална фаза. В рамките на публичния отчет се представиха предвидените промени в обществения транспорт. „С общи усилия успяхме да запазим екологичния транспорт на Враца, като от този месец в града и населените места ще се движат 14 чисто нови автобуси. Осигурени са средства и за закупуването на 9 чисто нови тролейбуси и 13 чисто нови електробуси, като успоредно с това въведохме нова транспортна схема, която позволява по-голяма ефективност и включва необхванати до момента райони“ – каза още кметът на Враца.     В представянето на постигнатото за изминалите четири години акцент бе и разкриването на над 2 000 работни места, благодарение на изграждащите се производствени мощности на чуждестранните компании – МД Електроник и Теклас. В сферата на образованието са инвестирани над 17 млн. лв., като са обновени базите на 80% от детските и учебните заведения в града. „Обектите от образователната инфраструктура, които модернизираме, не са ремонтирани от десетилетия. Същевременно успяхме да реновираме и сградите, в които се помещават филиалите на двете висши учебни заведения. Днес, във Враца се обучават над 1200 студенти, като съм уверен, че техният брой ще се увеличава с всяка следваща година. С моя екип и с подкрепата на родителите започнахме поетапното въвеждане на метода „Монтесори“ в детските градини“ – коментира Каменов.    На отчета бе представен и променящият се облик на градската среда, реконструираните паркове и детски площадки, както и санираните 29 жилищни сгради във Враца.\r\nКметът Каменов заяви, че социалната политика на местната администрация не е просто един нормативен документ, а са реални действия. „В момента функционират 13 социални услуги, а с изпълняваните проекти от Общината до 2020 година техният брой ще бъде 22, което ще осигури подкрепа на над 700 лица в неравностойно положение“ – каза още градоначалникът.   В представянето на реализираните проекти за периода 2015-2019 година бяха посочени инвестираните над 3 млн. лв. в пътища в малките населени места на Враца и новоизградените храмове и параклиси, както и новият модел на управление на ОП „БКС“, благодарение на който предприятието е с нова специализирана техника и значително по-голяма ефективност.\r\nВ рамките на публичния отчет, кметът посочи постигнатото в сферата на младежките дейности, туризма, културата и спорта.    „Благодаря ви за подкрепата през изминалите 4 години. Показахме, че заедно можем и ще променим Враца, защото градът е на всеки един от нас“ – с тези думи, кметът Калин Каменов завърши представянето на отчета за периода 2015-2019 г.\r\nНа събитието, което се проведе пред сградата на Община Враца присъстваха още: областният управител Малина Николова, заместник областният управител – Мирослав Комитски, заместник-кметът Петя Долапчиева, секретарят на местната администрация – Нина Дакева, общински съветници, директори на държавни и местни администрации, на детски, учебни и здравни заведения, представители на бизнеса, спорта и културата, граждани. ", "date": "2019.09.18", "title": "2000 нови работни места и 50 км. ремонтирани пътища са сред акцентите в отчета на Калин Каменов"}
{"url": "https://www.actualno.com/education/ban-syshto-shte-komandirova-prepodavateli-v-chujdestranni-visshi-uchilishta-news_1376748.html", "text": "      Научните институти на Българската академия на науките, които имат акредитация по „Филология“, ще имат вече право наравно с висшите училища да командироват преподаватели по български език и литература в чуждестранни висши училища. Това предвижда изменение на ПМС № 44 от 14 март 2019 година. Прецизира се и изискването към кандидатите - те трябва да са със завършена най-малко магистърската степен в професионално направление „Филология“.      На дългосрочно командированите преподаватели ще се предоставят средства освен за изплащане на командировъчни и основни трудови възнаграждения и средства за пътни разходи до мястото на командироване, медицинско застраховане, за служебно пътуване до Република България. Средства ще се отпускат от Министерството на образованието и науката по бюджетите на държавните висши училища и БАН, които имат сключено споразумение с Министерството. Предвиждат се и средства за осигуряване на учебна литература, помагала и материали, а също и разходи за транспорт за съответната академична година за един командирован преподавател в чуждестранно висше училище.   Очаква се направените промени да допринесат за повишаване качеството на преподаването и интереса на чуждестранните студенти към българския език, литература и култура. ", "date": "2019.09.18", "title": "БАН също ще командирова преподаватели в чуждестранни висши училища"}
{"url": "https://www.actualno.com/asia/mohamed-bin-salman-e-razgovarjal-s-putin-zaradi-atakite-nad-arabskite-rafinerii-news_1376759.html", "text": "      Държавният глава на Руската федерация Владимир Путин и престолонаследникът, както и министър на отбраната на Саудитска Арабия Мохамед бин Салман са провели телефонен разговор. В него те са обсъдили атаките срещу петролните рафинерии на Арабското кралство. Това съобщиха от пресслужбата на Кремъл, цитирани от световните агенции.      Руският президент е подчертал необходимостта от задълбочено и обективно разследване на случилото се. Освен това двамата са обсъдили ситуацията на петролния пазар, напредъка в прилагането на сделката OPEC+ и подготовката за планираното посещение на Путин в Кралството. Отбелязва се, че разговорът се е състоял по инициатива на саудитската страна.    Междувременно редица руски компании също предложиха помощ на Саудитска Арабия, за да може Рияд да преодолее щетите, причинени от атаките с безпилотни самолети върху съоръженията на „Сауди Арамко“.  Йеменските шиитски бунтовници, срещу които се бори арабската коалиция, водена от Саудитска Арабия, по-рано поеха отговорност за нападенията, отбелязва още агенция \"Фокус\".\r\nАмериканският държавен секретар Майк Помпео заяви, че няма доказателства за нападение от Йемен и вместо това обвини Иран за атаките, макар Техеран да отхвърли тези твърдения.     ", "date": "2019.09.18", "title": "Мохамед бин Салман е разговарял с Путин заради атаките над арабските рафинерии"}
{"url": "https://www.actualno.com/europe/pri-sinhronizirana-akcija-v-cjala-evropa-razbiha-piratska-televizionna-mreja-news_1376750.html", "text": "      Италианските власти заявиха в сряда, че са помогнали за разбиването на \"най-голямата\" пиратска стрийминг телевизионна мрежа с пет милиона клиенти само в Италия.      Финансовата полиция е арестувала 23 муши в южния град Неапол. Арестите са част от операцията срещу Xtream Codes, която имала оборот от около 60 милиона евро.\r\nПлатформата дешифрира телевизионни изображения, защитени с авторски права, и ги излъчва повторно в Интернет \"в широк мащаб\".\r\nЗа 12 евро абонатите могат да имат достъп до цялото съдържание от такива гиганти като Sky, Netflix и Mediaset.  Като част от операцията срещу пиратството полицията е иззела хардуер и  затворила 800 интернет сайта и 183 сървъра, използвани от тв пиратите.     Италианските медии съобщават, че операциите, свързани със случая, са извършени в сряда в България, Франция, Германия, Гърция и Холандия в сътрудничество с базирания в Хага Евроюст, звеното за съдебно сътрудничество на ЕС.    Твърди се, че пиратската телевизия е създадена от двама гръцки граждани, се казва в изявление на полицията. Италианските медии съобщават, че водещият на мрежата е бил арестуван в Солун.  Отговорните за пиратството са изправени пред до три години затвор и глоба от 25 000 евро, съобщава БГНЕС. ", "date": "2019.09.18", "title": "При синхронизирана акция в цяла Европа разбиха пиратска телевизионна мрежа "}
{"url": "https://www.actualno.com/curious/dneven-horoskop-za-19-septemvri-news_1376604.html", "text": "       Овен       Днес е важно да изберете една задача, на която да се посветите. Ако се разсеете с други неща може да се не свършите нищо важно. Телец Днес не се притеснявайте за мнението на околните. Действайте според убежденията ви и щом не вредите на никого няма защо да се притеснявате.   Близнаци Днес не потъвайте в излишни размисли. Нещата са такива, каквито са. Радвайте се на хубавото, което ще ви даде денят. Рак     Днес е ден за по-активни действия. Напоследък бяхте забавили темпото и е време да наваксате. Не се жалете. Лъв През този ден може да наблюдавате интересни процеси в работата. Добре е да улучите точния момент, в който да се включите. Дева Днес е добре да потиснете еуфорията си. Прекалените емоции може да ви попречат да забележите важен момент, който не е добре да пропускате.   Везни Сега не е време за търсене на съвети. Мобилизирайте ресурсите си и реагирайте, колкото се може по-бързо на случващото се. Скорпион Това не е ден за търсене на сметка. Направете си съответните изводи и не се връщайте към минало, което няма как да поправите.\r\nСтрелец\r\nДнес не питайте другите как да решите вашите лични проблеми. Чуждият пример не винаги е добра идея, независимо от това колко си приличат ситуациите. Няма как да знаем всички подробности. Козирог    Днес ще се радвате на благоразположението на партньора ви. Все пак не злоупотребявайте със ситуацията и си поставете мярка. Водолей През този ден не отлагайте работата си за друг ден. Дори да ви се струва, че ще имате достатъчно време не знаете какво още ще изникне. Риби Днес ви очаква активен ден, в който е добре да използвате максимално срещите си с хората. Сега може да се договорите за всичко и при най-добри условия. ", "date": "2019.09.18", "title": "Дневен хороскоп за 19 септември"}
{"url": "https://www.actualno.com/crime/shestima-v-aresta-sled-akcija-sreshtu-trafik-na-oryjie-i-droga-ot-bylgarija-kym-velikobritanija-news_1376776.html", "text": "      Разбиха група за трафик на оръжия и дрога от България към Великобритания. Арестувани са шестима души. Акцията се провела на 17 септември.      Това съобщиха на специална пресконференция в Съдебната палата зам.-главният прокурор Иван Гешев, директорът на ГДБОП Ивайло Спиридонов и главният комисар на МВР Ивайло Иванов. Подобен брифинг имало по същото време в Англия, казаха те.\r\nБандата изпращала пистолети, автоматични оръжия, бронежилетки и хероин от София до Острова по куриери.   Трима от групата били задържани в България, другите - в Англия.  Арестуваните у нас били хванати по време на предаване на стоката.  Групата е била задържана на 17 септември с 53 пистолета, сред тях са   били \"Зиг Зауер\", \"Валтер\" и \"Марголин\". Всеки бил придружен с кутия от   по 50 патрона в нея. Имало и автоматични оръжия, както и бронежилетки.   Освен късоцевните нарезни и дългоцевните оръжия, групата била заловена и   с над 70 кг хероин, каза директорът на ГДБОП главен комисар Ивайло   Спиридонов.\r\nЕдиният  от задържаните е британски гражданин, който е обявен за издирване с  европейска заповед за арест, но въпреки това бил прехванат от службите,  допълни той.\r\n\"Да се следи такъв човек е като да се дебне ранено животно\", посочи Спиридонов.       Властите работили съвместно с английските си колеги, за да разбият канала. Информацията за групата обаче дошла от СДВР, а от там била  предадена на ГДБОП и Специализираната прокуратура.\r\nРазследването ще се съсредоточи в това колко пратки с оръжия са пристигнали, за какво са използвани, каза зам.-главният прокурор Иван Гешев.\r\nВ момента Специализираният наказателен съд заседава по мярката на задържаните у нас. ", "date": "2019.09.18", "title": "Шестима в ареста, след акция срещу трафик на оръжие и дрога от България към Великобритания"}
{"url": "https://www.actualno.com/plovdiv/nova-vodna-atrakcija-krasi-ploshtad-centralen-v-plovdiv-snimki-news_1376760.html", "text": "      \"Гражданите могат да управляват светлинните и водни ефекти на новите фонтани на площад \"Централен\". С какъв цвят да са светлините и начина на издигане на водата всеки един пловдивчанин може да определя посредством табло, което се намира в непосредствена близост\". Това заяви днес кметът на Пловдив Иван Тотев, който посети днес обновения площад.       \"Хората могат сами да си направят цвят, като възможностите са 12, сред които оранжево, тюркоазено и розово. 15 пък са вариантите за струята на водата. Вечерно време могат да се наблюдават ефектите по-добре\", допълни Тотев. Той уточни, че по целия площад са разположени камери за наблюдение, а вечер патрулират и служители на „Общинска охрана“.   В непосредствена близост до фонтаните се намира и още една атракция, където децата да се забавляват и могат свободно да се разхождат по камъни като по речно корито. Самият Иван Тотев влезе в своеобразната река, за да демонстрира, че съоръжението е напълно безопасно за малки и големи. \"Зоната за заведения е проектирана да е от северната страна на пощата, заради по-добрата сянка. От северната страна на Цар-Симеоновата градина е комуникацията, която може да се използва при различни мероприятия, концерти, ледената пързалка през зимата. Така площадът се превръща в мултифункционална зона\", категоричен бе кметът на Пловдив.     В момента се подготвят информационни табели, които ще бъдат поставени на няколко места на площад „Централен“. Те ще бъдат подобни на тази пред общината и ще светят през нощта. Изработва се и голям бронзов макет, който ще бъде до северната страна на археологически комплекс и ще показва целия форум. \"Преди няколко вечери бях тук и видях много хора да наблюдават с интерес новите фонтани. Проектирахме площада по уникален начин и хората могат да правят много неща тук - да разгледат фонтаните, архитектурата. Има и сенки да седнат да почетат книга. Очаквам да направим и заведение встрани от пощата с уникална гледка към Одеона\", допълни Иван Тотев. ", "date": "2019.09.18", "title": "Нова водна атракция краси площад \"Централен\" в Пловдив (СНИМКИ)"}
{"url": "https://www.actualno.com/politics/radev-otnoshenijata-ni-s-brazilija-sa-prioritet-v-latinska-amerika-news_1376755.html", "text": "      Развитието на отношенията с Бразилия е дългосрочен приоритет на българската външна политика в региона на Латинска Америка. Това заяви президентът Румен Радев на „Дондуков“ 2 при награждаването на посланика на Бразилия у нас Ана Мария Сампайо Фернандес с орден „Мадарски конник“ първа степен. Дипломатът, чийто мандат в страната ни приключва, получи държавното отличие за нейните големи заслуги за укрепването и развитието на българо-бразилските отношения, съобщиха от прессекретариата на държавния глава.      По време на церемонията в Гербовата зала държавният глава Румен Радев отбеляза ролята на посланик Сампайо за развитие на традиционно приятелските отношения между България и Бразилия. Ценим особено активната работа на посланик Сампайо за активизиране на политическите контакти и за доброто взаимодействие по отношение на кандидатурите на двете страни за членство в Организацията за икономическо сътрудничество и развитие, посочи президентът.   Държавният глава открои приноса на бразилския дипломат и за задълбочаване на търговско-икономическото сътрудничество между България и Бразилия, стокообменът за миналата година е нараснал с 80%. Развитие бележи и договорно-правната база между двете страни в областта на икономиката, търговията, науката и технологиите. Богатият професионален опит и активна работа на посланик Сампайо допринесоха безспорно за развитие на политическите отношения, на търговско-икономическото сътрудничество и за укрепване на деловите и културните връзки между нашите страни, отбеляза още държавният глава.\r\nПосланик Сампайо благодари за оказаната й чест и подчерта, че приема ордена като награда за отличните взаимоотношения между Бразилия и България през последните десетилетия. Дипломатът отбеляза ролята на България в поддържането и насърчаването на регионалния мир и просперитет. Общи са интересите на двете страни в областта на устойчивото развитие, правата на човека и международния мир. България е престижен магнит за бразилските професионални музиканти и студенти в областта на класическа музика, каза още дипломатът.  На церемонията днес присъстваха представители на дипломатическия корпус у нас, на изпълнителната и законодателната власт. ", "date": "2019.09.18", "title": "Радев: Отношенията ни с Бразилия са приоритет в Латинска Америка"}
{"url": "https://www.actualno.com/sofia/sofija-privlicha-investicii-s-novi-industrialni-zoni-news_1376758.html", "text": "      \"Създаваме четири индустриални зони. Голямата индустриална зона ще се намира в северните територии – \"Кремиковци\", \"Нови Искър\", \"Връбница\". Това е нашата надежда за привличане на стратегически инвеститор в нашия град. Това обяви кметът на София Йорданка Фандъкова, която участва във форум на тема \"Германските инвестиции в България 1990-2017. Германо-българските търговски отношения 2001-2018\", предаде БГНЕС.       ще бъдат изградени и в \"Младост\", \"Надежда\" и \"Овча купел\", но те ще бъдат по-малки по размери.   \"Територията, особено тази в \"Кремиковци\" е изключително привлекателна със своята транспортна свързаност – жп транспорт, близост до летище, пътища. В нашите планове сме поели ангажимент да осигурим връзка с метро до тази зона – наземно, леко метро. Това е един процес, който започваме\", обяви кметът и добави, че успоредно с това ще бъдат създадени условия за здравно обслужване в района, както и ще създадат учебни центрове.\r\nФандъкова подчерта, че страната ни е предпочитана от чуждестранните инвеститори, заради инфраструктурата, хората и данъчната политика. Тя добави, че се работи и по промяна на методиката за определяне на такса смет, за да може бизнесът и гражданите да плащат справедливо за тази услуга.  Наред с това, градоначалникът заяви, че Германия е стратегически партньор за България и столицата и изрази надежда възможностите за партньорство да продължат да се разрастват.\r\n\"Поканихме 12 хотелски вериги, като сред тях има и германски. Бихме искали да продължим да развиваме града си като туристическа дестинация и по-точно като конгресен център\", заяви тя и добави, че през последните години София привлича все повече чуждестранни инвеститори.\r\n\"По данни на Института за пазарна икономика София е привлякла 54% от инвестициите в България и произвежда 40% от БВП на страната. В икономиката на града, през последните години, най-голям ръст има ай ти сектора и аутсорсинга на бизнес услуги, ръстът там е близо с 200% за последните 10 години. В града ни са базирани над 92% от българските технологични компании и 72% от служителите са тук\", описа настоящата ситуация Фандъкова.       От своя страна ръководителят на бюрото на германската фондация \"Конрад Аденауер\" в България Торстен Гайслер каза, че немските инвестиции у нас са на второ място и те съставляват 8.49% от всички, които се правят у нас. По негови думи София е пример за успех, с който управляващите могат да се гордеят.\r\n\"Чуждестранните инвестиции в България значително се покачиха откакто страната стана пълноправен член на ЕС. Заедно с повишаването на инвестициите се повишиха заплатите в страната и възможностите за развитие\", каза Гайслер.\r\nФандъкова пък добави, че повечето инвестиции означават повече работни места и по-висок стандарт на живот.\r\nСтана ясно още, че откакто е създадена Столичната общинска агенция за приватизация и инвестиции общината води проактивна политика за привличане на инвестиции и не чакат инвеститорите да дойдат сами в нашия град, а се опитват да ги привличат по различни начини.\r\nТя обяви още, че предвижда въвеждането на специален ресор, който ще бъде ангажиран с дигитализирането и въвеждането и използването на технологиите на общината и добави, че плащането на данъци и такси вече се извършва по електронен път.      \"Все още административното ни обслужване има нужда от повече удобства за бизнеса и повече прозрачност. Това е един от водещите приоритети за следващите години, върху който вече работим\", заяви тя и добави, че предстои да бъде въведена електронната система за таксуване в градския транспорт.\r\nПо време на форума, в който се включиха различни представители на немския бизнес, главният архитект на София Здравко Здравков, зам.-председателят на Столичния общински съвет Николай Стойнев стана ясно, че от 1 ноември провеждането на обществени поръчки ще се извършва изцяло по електронен път. ", "date": "2019.09.18", "title": "София привлича инвестиции с нови индустриални зони"}
{"url": "https://www.actualno.com/america/trymp-si-izbra-nov-syvetnik-po-nacionalnata-sigurnost-news_1376791.html", "text": "      Президентът на САЩ Доналд Тръмп е избрал Робърт О’Брайън за следващият му съветник по националната сигурност, заменяйки Джон Болтън.      \"С удоволствие съобщавам, че ще посоча Робърт К. О’Брайън, който в момента е много успешният специален президентски пратеник по въпросите на заложниците в Държавния департамент като наш нов съветник по националната сигурност. Работя дълго и упорито с Робърт. Той ще свърши чудесна работа!\", написа Тръмп в Twitter.  О'Брайън е настоящият специален президентски пратеник на САЩ по въпросите на заложниците и заложническите кризи. Тръмп много харесва работата му, определяйки го като \"фантастичен\".     Новият му пост, който не изисква потвърждение от Сената, идва с персонал от няколкостотин специалисти от Пентагона, Държавния департамент и американските разузнавателни агенции, пише CNBC.\r\nО'Брайън ще стане четвъртият съветник по националната сигурност, който ще работи за Тръмп, след трима изтъкнати армейски генерали Майкъл Флин, Х. Р. Макмастър и Джон Болтън.\r\nБолтън, който беше обявен за съветник по националната сигурност, който да наследи Х. Р. Макмастър през март 2018 г., беше известен с огнения си подход към външната политика, който включваше призиви за превантивен удар срещу Иран.    Тръмп обяви миналата седмица през Twitter, че е , тъй като \"не е съгласен с много от неговите предложения\". ", "date": "2019.09.18", "title": "Тръмп си избра нов съветник по националната сигурност"}
{"url": "https://www.actualno.com/politics/protiv-davane-na-bylgarsko-grajdanstvo-sreshtu-investicii-se-objavi-cacarov-news_1376822.html", "text": "      Трябва или да се лимитират хипотезите за получаване на българско гражданство и да се въведе контролен механизъм, или да се отмени изцяло разпоредбата, по която се придобива българско гражданство срещу инвестиции. Така главният прокурор Сотир Цацаров вижда възможните подходи за законодателни промени срещу злоупотребите с български паспорти. След като бе изслушан по проблема на заседание на временната анкетна комисия за скандални подкупни схеми за придобиване на българско гражданство той  поясни пред журналисти вижданията си.      Освен ограничаване на възможностите за получаване на българско гражданство чрез инвестиции е крайно необходим механизъм, който да установява, че инвестицията, която е направена и която е послужила за придобиване на българско гражданство се поддържа във времето според изискванията на закона“, категоричен е Цацаров. Той уточни, че по сега действащия закон има изискване инвестицията да се поддържа поне 2 години, но контролен механизъм няма. „Липсата на такъв контролен механизъм води до правене на инвестиция по възможно най-лесния начин – чрез закупуване на държавни ценни книжа и освобождаването от тази инвестиция, дори непосредствено преди издаването на указа“, коментира Цацаров.   Ето как главният прокурор обясни защо е привърженик на втория подход – за пълна отмяна на разпоредбата за придобиване на гражданство срещу инвестиции: „Нека да видим кой придобива гражданство срещу инвестиции. Нима гражданство срещу инвестиции придобиват граждани на страни от ЕС или други развити страни или съседни нам страни като Гърция, Турция, които са направили действителна инвестиция у нас и са собственици на големи компании, които са с принос към българската икономика? Не. Оказва се, че инвестиционно гражданство придобиват лица, които са граждани на Пакистан, на Египет, на Руската федерация, на Украйна, чиято инвестиция е буквално нула“.\r\nСпоред главния прокурор  една форма на почетно гражданство при крупна инвестиция може да оправдае и да доведе до ситуация, при която истински крупен инвеститор да получи българско гражданство като признание за неговата инвестиция, но е неприемлива ситуация, при която възможността за получаване на инвестиционно гражданство да бъде врата към Европа на гражданин на страна с неизвестен произход на средствата и с три седмици времетраене на инвестицията в България.  Той отбеляза, че по седем разгледани случая „нарушения няма, защото законът позволява тези безобразия\" и добави, че в два други случая има използване на неистински документи, т.е. има нарушения и съответно се води разследване за тях.\r\n„Проверките на инвестиционното гражданство продължават и преписки постъпват всеки ден при нас“, добави главният прокурор.   Запитан до къде стигнаха със скандалите и разкритията около Държавна агенция за българите в чужбина, Сотир Цацаров съобщи, че по последна информация, се готви обвинителен акт. Той поясни, че обвинителният акт бил забавен, защото трябвало всичко събрано чрез специални разузнавателни средства да бъде изписано на хартия, което е огромен обем работа.    Помолен да коментира схемата за придобиването на българско гражданство по произход при представен документ от църковна общност, Цацаров каза, че и в това отношение са необходими промени. „В крайна сметка, едната теза е, че ние трябва да поддържаме българите извън пределите на нашата страна и това е безусловна теза. Но ако от тази теза ние прикрием и възможността граждани на съседни нам страни, които не са членки на ЕС да придобият българско гражданство срещу едно неизвестно как издадено удостоверение, това поставя много големи въпросителни“, отбеляза Цацаров и подчерта, че това поставя и една още по-голяма въпросителна относно техните действителни намерения.\r\n„Те българи по произход ли са, искат български паспорт, защото имат български дух и са българи по произход – такива хора има и те са много, или са българи по произход само на базата на едно църковно удостоверение и паспортът им трябва, защото на него пише Европейски съюз“, добави главният прокурор. ", "date": "2019.09.18", "title": "Против даване на българско гражданство срещу инвестиции се обяви Цацаров"}
{"url": "https://www.actualno.com/crime/avtobus-na-gradskija-transport-katastrofira-v-sofija-news_1376672.html", "text": "      Камион и автобус на градския транспорт се удариха на спирката пред парк-хотел „Москва” в София, предаде БГНЕС.      Автобусът пътува по линия 413. Камионът е ударил автобуса в задната част. Пътниците са свалени   от автобуса. Няма пострадали сред пътуващите в автобуса. На пътното платно има разпилени счупени стъкла, движението в района е затруднено. ", "date": "2019.09.18", "title": "Автобус на градския транспорт катастрофира в София"}
{"url": "https://www.actualno.com/velikotarnovo/nad-880-potrebiteli-se-polzvat-ot-socialnite-uslugi-predlagani-v-obshtina-gorna-orjahovica-news_1376675.html", "text": "      Изключително добре развита е и социалната политика на територията на община Горна Оряховица. В рамките на изминалия мандат социалните дейности в общината са били обезпечени с над 16 млн. лв. На територията на общината се предоставят 13 социални услуги. Част от тях са делегирани от държавата дейности. Това са Дом за пълнолетни лица с умствена изостаналост в Драганово; Дом за пълнолетни лица с физически увреждания в. Горски горен Тръмбеш; Дневните центрове за деца с увреждания и за пълнолетни лица с увреждания; Център за обществена подкрепа; Защитено жилище за лица с умствена изостаналост; Център за настаняване от семеен тип за младежи с увреждания и Приют.      Със средства от общинския бюджет се осигурява функционирането на Домашен социален патронаж. През мандата е разширена дейността на Домашния социален патронаж с 50 потребители и сега 370 души получават топла храна. Открита е нова услуга в рамките на Домашен социален патронаж - Ученическо столово хранене. От нея се ползваха учениците от ОУ „Св. св. Кирил и Методий“, а от тази учебна година топъл обяд ще бъде предлаган и на учениците от ОУ „Иван Вазов“, с което се запълва капацитетът от 300 обяда.\r\nВ Горна Оряховица заработи и приют, който е с капацитет 15 души. На потребителите на социалната услуга са осигурени подходящи условия за живот за задоволяване на базови потребности, като: подслон, храна, хигиена и социално консултиране. Срокът на пребиваване е 3 месеца.\r\nС финансиране по проекти и чрез постановления на МС работят обществена трапезария, която предлага топла храна на 45 потребители; услугата „Приемна грижа“ с 8 приемни родители, както и услугите „Личен асистент“ и „Домашен помощник“, чрез които се обхванати 85 потребители.  Предстои да стартира услугата „Патронажна грижа за възрастни хора и лица с увреждания“, като се очаква услугата да бъде в полза на 108 потребители.\r\nОбщо от социалните услуги на територията на общината са обхванати над 880 потребители. ", "date": "2019.09.18", "title": "Над 880 потребители се ползват от социалните услуги, предлагани в община Горна Оряховица"}
{"url": "https://www.actualno.com/starazagora/specialna-nagrada-za-kazanlyshkata-babsbg-ot-festival-vyv-varna-snimki-news_1376683.html", "text": "      Казанлъшката рок групата „Бабсбг” си тръгна със Специалната награда на VII международен фестивал за култура и спорт Life is beautiful във Варна. На Античния театър в „Златни пясъци” рок бабите се представиха с три адаптирани на български език песни на текстописеца Петър Москов, аранжирани от Боян Христов. За атрактивните си изпълнения на „Две сплетени ръце“ (интерпретация на Like а Prayer на Мадона), „Сякаш пак съм момиче” (на What а Feeling от саундтрака на филма „Флашданс“) и „Съседска война“ (на I Want To Break Free на Куин) казанлъчанки се върнаха в Града на розите с дипломи и статуетка. Атрактивните дами от Народно читалище \"Искра - 1864\" вдигна на крака публиката в Античния театър в „Златни пясъци”, която танцува и пя с тях.       Във фестивала Life is beautiful участваха представители от Австрия, Хърватия, Казахстан, Румъния, Сърбия, Турция, Русия, Словакия, Украйна, Босна и Херцеговина. Той е насочен към хора от третата възраст, които се включват в различни културни и спортни прояви и се запознават традициите и обичаите на различни страни. На фестивала се създават нови приятелства и се откриват възможности за разширяване на международната инициативапLife is beautiful.\r\nГрупата „Бабсбг” се сформира миналата година след специален , на койт се явиха близо 20 кандидатки. Идеята за нея е на поп певеца Стоян Петров, победител от първия Muzic Idol през 2008 година.   ", "date": "2019.09.18", "title": "Специална награда за казанлъшката „Бабсбг” от фестивал във Варна (СНИМКИ) "}
{"url": "https://www.actualno.com/europe/es-ne-e-v-nastroenie-da-se-prestruva-na-pregovori-snimki-i-video-news_1376664.html", "text": "       Дискусия за Brexit и бъдещето на Европейския съюз е в дневния ред на депутатите в Европарламента днес.      При почти празна зала започна изслушването на главния преговарящ за Brexit Мишел Барние и председателя на ЕК Жан-Клод Юнкер. Това показват снимки, качени в Twitter на журналисти, отразяващи дебатите.     Общото настроение сред присъстващите евродепутати е, че британците трябва да бъдат оставени на себе си, за да определят сами съдбата си, но не трябва да бъде позволявано да се преодолее предпазния механизъм. Според повечето изказвания не трябва да се стигне до твърда граница между Ирландия и Северна Ирландия. Изказването беше в основата на думите на лавният преговарящ за Brexit от страна на Европейския съюз Мишел Барние. Той предупреди, че Брюксел не е в настроение да се „преструва на преговори“, изтъквайки липсата на конкретни предложения за сделка от Лондон, предава AFP.  „Това със сигурност не е въпрос на преструване на преговори\", подчерта Барние в Европейския парламент в Страсбург.\r\n„В този изключителен и сложен процес… наша отговорност е да го продължим решително, с искреност\", подчерта Барние пред депутатите.\r\n\"Трябва да се каже истината за последиците от напускането, трябва да я обясните на вашето общество. Последиците ще бъдат много по-тежки и многобройни, отколкото искате да признаете\", каза още той.       В същото време председателят на ЕК Жан-Клод Юнкер предупреди, че рискът от Brexit без сделка остава „много реален“.\r\n„Рискът от сценарий без сделка остава много реален. Това може би ще бъде изборът на Обединеното кралство, но в никакъв случай на Европейския съюз\", подчерта Юнкер пред Европейския парламент в Страсбург два дни след срещата си сбританския премиер Борис Джонсън в Люксембург.\r\nПредседателят на групата Алианса на либералите и демократите в Европа - Ги Верхофстат беше още по-категоричен в думите си.\"Добре е да повторим, че този парламент никога няма да приеме споразумение с Великобритания, в което Великобритания може да има всички предимства на свободната търговия и нулевите тарифи ...\"  Отговори му Джефри ван Орден, евродепутат от Консервативната партоя в ЕП. По думите му правителството на Обединеното кралство иска сделка, но трябва да напусне на 31 октомври. Това обаче не означава, че Великобритания ще затвори врати за гражданите на ЕС.         Изказванията в ЕП продължават. Може да проследите на живо дискусията тук. В същото време във Великобритания 11 съдии от Върховния съд решават съдбата на премиера Борис Джонсън. Те трябва да отсъдят дали е законно спирането за няколко седмици на парламента точно преди 31 октомври. Подробности по темата можете да намерите  ", "date": "2019.09.18", "title": "ЕС не е в настроение да \"се преструва\" на преговори (СНИМКИ И ВИДЕО)"}
{"url": "https://www.actualno.com/europe/krim-moje-da-poluchi-novo-ime-news_1376671.html", "text": "      Република Крим може да получи ново име Таврида, пише руският вестник \"Московский комсомолец\", като се позовава на зам.-председателят на Министерския съвет на Крим, постоянен представител на републиката при президента на Руската федерация Георги Мурадов.      По време на международен руско-гръцки симпозиум за развитието на отношенията между Крим и Гърция представителят на кримските власти заяви, че той не изключва въвеждането на официалното ниво на второто име на тази република в рамките на Русия - Таврида.   \"Нека са две - две имена за един руски полуостров-регион. Така че в нашата Руска Федерация това би бил не само Крим, а Крим – Таврида\", казва Мурадов, цитиран от Агенция \"Фокус\".\r\nВъпросът кое име най-добре отговаря на прочутия черноморски полуостров се повдига повече от веднъж през последните 5 години. Най-новите събития, свързани с този топонимичен епос, се състояха на 16 септември.  \"Струва ми се, че инициативата на кримските гърци да се използва историческото допълнение към името на нашата република, което би звучало като Република Крим - Таврида, което се прилага към Тавридците от много, много векове\", казва Мурадов.\r\nТой се позова на практиката за използване на двойни имена в региони, които вече съществуват в Русия: Република Саха (Якутия), Северна Осетия-Алания. Във всеки от тези случаи името съдържа историческа част.   Според Мурадов подобно предложение, получено от регионалната национално-културна автономия на кримските гърци \"Таврида\", означава, че \"те гледат в историческата дълбочина\". Зам.-председателят на Министерския съвет на Крим предложи да се обсъди идеята в Държавния съвет на републиката и други власти, ако жителите на полуострова подкрепят подобна инициатива.    Според историческите източници името Крим е станало широко разпространено едва след 13 век. Според историците полуостровът е наречен така в чест на град Кирим - резиденция на наместника на Златната Орда, след като монголите превземат Северното Черноморие. Но името Таврида е много по-древно и се отнася до периода, когато гърците колонизират полуострова. ", "date": "2019.09.18", "title": "Крим може да получи ново име"}
{"url": "https://www.actualno.com/sciencelogy/klientite-na-a1-mogat-da-uchastvat-v-tombola-za-2500-smart-chasovnika-samsung-galaxy-active-news_1376686.html", "text": "      Тази есен клиентите на ще имат възможност да се сдобият с чисто нов смарт часовник в сребрист цвят. Това може да стане възможно, ако до 6 октомври те закупят и активират смартфон Samsung Galaxy S10+, S10 или S10e, което ще им позволи да се включат в томбола за един от общо 2 500 смарт часовника.      Активирането на устройството е задължително условие, защото клиентите ще трябва да впишат акаунта си в приложението Samsung Members. Всеки, който за пръв път използва Samsung или приложението не е фабрично инсталирано, ще трябва да го изтегли от Google Play. Петнадесет дни след това може да се попълни форма в секцията „Ползи” на сайта на Samsung, с която да се включат в томболата. Самата регистрация трябва да се изпълни в периода от 1 до 24 октомври 2019 г. Всички 2 500 късметлии ще бъдат изтеглени на 25 октомври.\r\nSamsung Galaxy Watch Active притежава дискретен, олекотен дизайн и дисплей, на който всеки може да следи своя спортен напредък и резултати. Устройството предлага възможност за персонализиран циферблат, който комбинира стил и сетивност. Моделът разполага с реалистични циферблати с ефект за дълбочина и персонализиран фон, които го превръщат в подходящ аксесоар за всякакъв повод.\r\nСмарт часовникът е оборудван с интегриран монитор за сърдечна дейност, който изпраща мигновени известия, когато засече по-висок сърдечен ритъм от стандартния. Може да засича нивата на стрес или да предложи уроци по дишане за постигане на оптимален сърдечен баланс. Galaxy Active може да се ползва и като личен здравен асистент, когато се свърже с приложението Samsung Health.     Galaxy Watch Active следи ежедневните активности на своя притежател в продължение на над 45 часа само с едно зареждане. Устройството разполага с функция за безжично Power Share споделяне, притежава сертификат за водоустойчивост до 50 метра дълбочина и покрива Американския военен стандарт за здравина MIL-STD-810.\r\nПълна информация за общите условия на промоцията може да се открие .       ", "date": "2019.09.18", "title": "Клиентите на А1 могат да участват в томбола за 2 500 смарт часовника Samsung Galaxy Active"}
{"url": "https://www.actualno.com/america/koj-shte-zamesti-djon-boltyn-news_1376689.html", "text": "      След освобождаването на президентът на САЩ Доналд Тръмп търси четвърти по ред съветник по националната сигурност за мандата си.      Веднага след уволнението заради разногласия американският държавен глава съобщи, че има 15  възможни кандидати за поста.  „Много хора искат този пост. Това е страхотна работа”, категоричен беше Тръмп.\r\nВ крайна сметка, финалистите са петима. Кандидатите с най-голям шанс за поста, станаха ясни по време на полет до Калифорния. Пред журналистите в самолета Доналд Тръмп е споделил имената на кандидатурите, които обмисля: Робърт О’Брайън, Рики Уейдъл, Лиза Гордън-Хагерти, Фред Флайц и Кийт Келог да замени г-н Болтън.   Робърт О'Брайън е настоящият специален президентски пратеник на САЩ по въпросите на заложниците и заложническите кризи. Според Тръмп той е \"фантастичен\", коментира Financial Times.  Рик Уодъл е бивш заместник-съветник по националната сигурност. Той е генерал-майор от резерва, бил е и заместник-съветник по националната сигурност. \"Харесвам го много\", обявил Тръмп пред журнаслитите.\r\nЛиза Гордън-Хагърти е ръководител на Националната агенция за ядрена безопасност\r\nФред Флейц е бивши ръководител на щаба на Джон Болтън. Сега е президент и главен изпълнителен директор на Центъра за политика на сигурност, Вашингтонски мозъчен тръст.       Кийт Келог е съветник по националната сигурност на вицепрезидента Майк Пенс. \"Той е с мен от самото начало. Той е страхотен.\", бил краткия коментар на Тръмп за Келог.\r\nВсички очакваха в голямата петица да чуят името на американският посланик в Германия Ричард Гренел, но той не участва в  надпреварата за наследник на Болтън. Причината е, че няколко американски медии  спрягаха именно него за наследник на Болтън. Освен това Гренел си спечели името на \"губернаторът на Тръмп в Европа\".\r\nГоворителката на Белия дом Стефани Гришам продължава да държи на версията, че кандидатите са общо 15 и всички те ще бъдат обсъдени като никой не е предварително отстранен от надпреварата.\r\nВеднага след отстраняването на След отстраняването на хардлайнера Джон Болтън миналата седмица Доналд Тръмп трябва да потърси нов съветник по сигурността - четвърти в неговия мандат. Тогава президентът заяви тогава, че е уволнил Болтън заради съществени разногласия. ", "date": "2019.09.18", "title": "Кой ще замести Джон Болтън?"}
{"url": "https://www.actualno.com/burgas/burgas-izprashta-ljatoto-bez-fatalni-incidenti-na-ohranjaemata-plajna-ivica-news_1376601.html", "text": "      Морето е спокойно като „тава“ в последните летни дни на месец септември. На плажовете в града има хора, които стават все повече, заради високите температури, които достигат до 33 градуса. Концесионерът на Северния плаж премахна чадърите и останаха само тези пред заведенията. Много от плажните кафенета и ресторанти вече са затворени и обезопасени за предстоящите зимни ветрове със заковани за тях плоскости.       До 30 септември на ивицата ще има спасители, каза за Петър Русев - спасител и заместник-началник на плаж \"Бургас-север\":“Работят три обходни групи спасители и три поста - 4,7 и 11. Работното им време е от 8 до 18 часа. По време на смените дежурят по трима спасители. Има медицинско лице и линейка, така че е помислено за сигурността на гражданите. Сезонът беше труден, имаше инциденти. Само до преди ден морето беше много бурно, със силни ветрове, беше много опасно. Но вече започна типичното есенно време, морето е спокойно, а водата все още топла.“   Петър Русев добавя още, че и това лято е имало неприятни инциденти с плажуващи, но за щастие без удавени хора . Два от фаталните случаи са с рускиня и англичанин, които са починали, защото са имали здравословни проблеми.„Спасихме много хора от удавяне, работихме с общинска полиция, която направи актове на някои граждани, но в сравнение с други години, не бяха много нарушителите. Хората вече се понаучиха как да се държат на плажа, да спазват указанията на спасителите, за да не пострадат. Много важно е да се съобразяват с флаговата сигнализация. На спасителните вишки всичко важно е написано на български и няколко чужди езика. Всеки може да се информира за вълнението на морето, температурата на въздуха, водата и други показатели“. Спасителят с дългогодишен опит не се уморява да повтаря колко е важно хората да бъдат винаги в група , ако са на неохраняема ивица, за да има кой да се обади на спешния телефон 112 при воден инцидент. Той предупреждава също да се избягват нощните къпания в морето, защото в тъмното не може да се разбере какво е дъното, има ли дупки или ями, различни течения, които дърпат навътре и това да бъде фатално.     ", "date": "2019.09.18", "title": "Бургас изпраща лятото без фатални инциденти на охраняемата плажна ивица"}
{"url": "https://www.actualno.com/asia/goljam-pojar-v-himicheski-zavod-v-istanbul-video-news_1376690.html", "text": "       Голям пожар избухна в химически завод в промишлената зона Тузла на Истанбул, предава телевизия NTV. По предварителна информация няма пострадали.           Причината за пожара не е известна. В момента 48 пожарникари са на мястото на инцидента. Те се опитват да потушат пожара от три страни. Огънят засега не може да бъде овладян.\r\nТелевизията излъчва кадри, на които се виждат огромни стълбове дим.    ", "date": "2019.09.18", "title": "Голям пожар в химически завод в Истанбул (ВИДЕО)"}
{"url": "https://www.actualno.com/varna/gimnastichka-ot-varna-stana-malka-mis-bylgarija-2019-news_1376715.html", "text": "      12-годишната Симона Иванова от Варна стана най-красивата малка мис България.      Над 60 деца от цялата страна се събраха от 9-ти до 13-ти септември в Златни пясъци, край Варна за 17-то издание на Националния конкурс Малка мис и мистър България 2019. Претендентите бяха на възраст между 4 и 17 години. Те пристигнаха от цялата страна след проведени регионални конкурси и кастинги и се представиха в 4 тура: спортно облекло, народна носия, официално облекло и гръг на талантите\"New Stars\".\r\nГимнастичката от Варна - Симона Иванова на 12 години, безапелационно спечели сърцата на публиката и журито със своята изящност и грация, като събра максимум точки от 4-те проведени кръга и се окичи с короната на \"Малка мис България\", като беше избрана и за лице на \"Hilife\".\r\nСимона е състезателка по художествена гимнастика в отбора на \"Чар-ДКС\" Варна с треньор Дарина Кирякова. Главен треньор на клуба и международен съдия е Филипа Филипова. За първи път малката гимнастичка стъпва на килима едва на четири годинки и от тогава залата е нейния втори дом. Възпитаничка е на Спортно училище \"Георги Бенковски\" и се справя отлично не само на килима, но и с уроците. Варненската грация има завоювани редица престижни награди от републикански и международни турнири, както и Grand Рrix в Международния фестивал на изкуствата \"Le stell di Garda\" в Италия. Мечтае един ден да бъде част от златните момичета на България. Интересува се от мода и в свободното си време обича да рисува.   ", "date": "2019.09.18", "title": "Гимнастичка от Варна стана Малка мис България 2019"}
{"url": "https://www.actualno.com/healthy/medicinskite-sestri-iskahme-mnogokratno-sreshta-s-premiera-toj-javno-ne-jelae-news_1376696.html", "text": "       Поискахме среща с премиера вече може би 3 или 4 пъти, многократно, той не желае среща с нас явно. Това каза медицинската сестра Мая Илиева, предаде репортер на БГНЕС.      \"Проведохме , обсъдихме техните искания, нашите позиции и какво ще направим оттук нататък. Имаме пълно съвпадение по няколко въпроса, които ние ще придвижим като народни представители\", каза в НС лидерът на  БСП Корнелия Нинова. Тя посочи, че отколешното им предложение болниците да не са търговски дружества среща пълното тяхно разбиране.   \"Ние миналата година го обсъждахме. Сега по време на бюджетната процедура, бюджета на НЗОК и държавния бюджет ще го внесем отново. Предложението е следното. Нека да има и държавни, и общински, и частни болници, в съвременния свят е така,  но тези частни, които искат да останат търговски дружества да се намери начин за финансиране чрез частни фондове, допълнително осигуряване, застрахователни фондове и т. н.\", обясни Нинова. Тя каза, че държавните и общински болници обаче да не бъдат търговски дружества и да се финансират от здравната каса. Мая Илиева показа фиш на колежка от месец юни - 476 лв. \"Това ли е увеличението питаме?\", заяви тя. Те заявиха, че няма какво да разговарят с министъра и не виждат смисъл. Сутринта са му задали 5 въпроси и доколкото разбрали той не е отговорил на нито един от тях. \"Поискахме среща с премиера вече може би 3 или 4 пъти, многократно, той не желае среща с нас явно, други са хората, които са приоритет в неговите срещи”, посочи Мая Илиева.  Те казаха, че са поискали среща с всички парламентарни групи, въпросът е кой ще иска и кой  застава зад тях. \"За нас е важно това съсловие да се спаси\", заявиха те. ", "date": "2019.09.18", "title": "Медицинските сестри: Искахме многократно среща с премиера, той явно не желае"}
{"url": "https://www.actualno.com/crime/domashen-arest-za-marinela-arabadjieva-news_1376698.html", "text": "      Специализираният наказателен съд пусна под домашен арест Маринела Арабдажиева. Причината за решението е влошеното ѝ здравословно състояние.      Заседанието беше закрито за медиите. Още в самото начало адвокатът на Маринела – Ина Лулчева, пожела в залата да останат само нейни близки заради подробности, свързани с нейното здравословно състояние. Съдът прие искането, предаде Нова телевизия.   Припомняме, че Маринела и Ветко Арабаджиеви са с обвинения за участие в организирана престъпна група с цел данъчни престъпления и пране  на пари. В продължение на месеци властите ги издирваха, а през март тази година ги задържаха в имение в Испания. ", "date": "2019.09.18", "title": "Домашен арест за Маринела Арабаджиева "}
{"url": "https://www.actualno.com/asia/14-ot-bogatite-hora-v-sveta-sa-kitajci-news_1376711.html", "text": "      Светът обеднява, макар и малко. Според ново, проучване, личното благосъстояние в глобален  план миналата година  е намаляло за първи път от финансовата криза насам. В същото време дълговете продължават да растат, съобщава германското издание „Шпигел”.      За първи път след финансовата криза през 2008 г. миналата година е налице намаляване на личните активи. Това е заключението на застрахователния концерн „Алианц” (Allianz) в годишния доклад за 2018 г. Според проучването, глобалните брутни финансови активи са намалели с 0,1 % в сравнение с предходната година и са достигнали 172,5 трилиона евро. Въпреки, че не може да се говори за драматичен спад, за първи път от 11 години насам личните активи на домакинствата не са се увеличили.   Докладът определя като основен „виновник” спада на борсите през 2018 г. Бизнесът пострада тежко от разрастващата се търговска война между САЩ и Китай, споровете за Brexit и нарастващото политическо напрежение по целия свят. Инвеститорите не мразят нищо повече от несигурността, затова бяха продадени много акции.\r\nНаблюдава се намаляване на личното състояние в глобален мащаб, независимо, че хората по цял свят пестят повече. Общата стойност на глобалните спестявания се увеличи с 2,2 % и достигна 2 700 милиарда евро. Въпреки това, поради спадащите цени на акциите, активите намаляха.  Най-големи вложители са гражданите на САЩ, които са увеличили спестяванията си с 46 %. Общата сума е достигнала 1 800 милиарда долара. Според авторите на проучването, това се дължи на данъчната реформа в САЩ, приета през януари 2018 г. от президента на САЩ Доналд Тръмп, и свързаните с нея данъчни облекчения, като намаляване на най-високата данъчна ставка и увеличаване на надбавките за данък върху наследството.\r\nУспоредно с намаляването на за десета поредна година се увеличиха дълговете на домакинствата. Според проучването, задлъжнялостта се повишила с близо 6% през 2018 г. Като цяло задълженията на домакинствата през 2018 г. са достигнали малко под 43 трилиона евро.   В допълнение, докладът за глобалното богатство сочи, че разликата в активите между индустриализираните страни и развиващите се икономики отново се е увеличила: След като частните активи постепенно се приближиха до 2016 г., растежът на активите на развиващите се пазари през 2018 г. беше под този на индустриализираните държави за втора поредна година. До 2018 г. делът на развиващите се пазари в световните финансови активи е едва 18 % - без промяна от миналата година. Годишният растеж на развиващите се държави е в застой.    Въпреки това през последните две десетилетия се е променила регионалната характеристика: делът на азиатците в световната средна класа се е увеличи с 20%, докато делът на северноамериканците, западноевропейците и японците е спаднал със същия процент.\r\nПрез последните две десетилетия броят на заможните хора се е увеличил с 30 % и е достигнал 580 милиона души. Докато в началото на новото хилядолетие основно западноевропейците, американците и японците принадлежаха към този клас, днес те представляват малко под 70 %. Една четвърт от богатите хора в света сега са от Китай, предаде БГНЕС.\r\nВъпреки това, Китай все още е сред най-богатите държави в света.   Най-богатите страни в света остават Швейцария и САЩ - поне по отношение на средните нетни финансови активи на глава от населението. ", "date": "2019.09.18", "title": "1/4 от богатите хора в света са китайци "}
{"url": "https://www.actualno.com/haskovo/nito-edin-signal-za-dostavena-nekachestvena-dyrvesina-v-ivajlovgrad-news_1376709.html", "text": "      Нито един сигнал за доставена некачествена дървесина няма в Ивайловград.      Това се дължи на съвместните действия между ръководството на общината и ръководството на Държавно горско стопанство.   \"С оглед, на наближаващия зимен сезон, искам да информирам гражданите, че от необходимите годишно 11 000 куб. пространствени метра дървесина, към момента са фактурирани и разнесени 9 000 куб. метра. По информация на директора, в Държавното горско стопанство има налична дървесина 1 200 куб. пространствени метра, която може веднага да се фактурира и продаде на желаещите.\", посочи кметът Диана Овчарова\r\nПроцесът по добиването продължава.  Очакванията са, добитата дървесина, до края на годината да бъде в повече, от нуждите на населението. ", "date": "2019.09.18", "title": "Нито един сигнал за доставена некачествена дървесина в Ивайловград"}
{"url": "https://www.actualno.com/showbusiness/glorija-prizna-za-aferata-si-s-georgi-iliev-news_1376636.html", "text": "       e гoтoвa c дългo чaкaнитe cи мeмoaри. Oщe минaлaтa прoлeт примaтa нa пoп фoлкa oбяви, чe пишe биoгрaфиятa cи, кoятo дoри бe aнoнcирaнa, чe щe излeзe прeз eceнтa нa 2018 г. Книгaтa oбaчe тoгaвa нe ce пoяви, a причинaтa ca рaзнoглacия мeжду нeя и рeдaктoрa ѝ oт eднa cтрaнa, и прoдуцeнтитe ѝ oт \"Пaйнeр\" oт другa.      В крaйнa cмeткa, пeвицaтa вeчe e зaвършилa oкoнчaтeлнo твoрбaтa cи, кoятo нaй-вeрoятнo щe излeзe дo 2-3 мeceцa нa пaзaрa. Глoрия oщe нe ce e cпрялa нa oкoнчaтeлнo зaглaвиe, нo имaлa двa-три вaриaнтa. \"Мaкcимaлнo oткрoвeнa cъм. Нe cъм cпecтилa нищo oт иcтoриятa cи\", бe рaзкрилa звeздaтa нa пoп фoлкa минaлaтa гoдинa, припoмня lupа.bg.   Зa първи път в биoгрaфичнaтa cи книгa рaзкaзвa и зa cтрacтнaтa cи любoв c Гeoрги Илиeв. Публичнa тaйнa e, чe тя e имaлa 2-гoдишнa връзкa c бoca нa ВИC-2, зaпoчнaлa прeз 2001-a и приключилa прeз 2003-a гoдинa, двe гoдини прeди дa бъдe убит.\r\nМaфиoтът нe e бeзрaзличeн към икoнaтa нa фoлкa, a cпoрeд cлухoвeтe в eдин мoмeнт дoри изocтaвя cъпругaтa cи Мaя Илиeвa и зaживявa c любoвницaтa cи. В тoзи пeриoд пeвицaтa oфициaлнo ce рaзвeждa cъc cъпругa cи Илия Зaгoрoв. Крaят нa oтнoшeниятa им e бурeн. Бocът ce връщa при cъпругaтa cи и дoри зaпoчвaт прoцeдурa зa ocинoвявaнeтo нa двe мoмичeнцa.  Изocтaвeнaтa Глoрия пък зaпoчвa връзкa c крупeн oръжeeн търгoвeц. Тя нaмeквa зa aфeрaтa cи c бoca нa ВИC-2 във видeoклипa нa пeceнтa cи \"Крeпocт\", кoйтo излизa прeз лятoтo нa 2003-a. Пeceнтa възпявa любoвтa нa лиричecкaтa гeрoиня към \"лoшoтo мoмчe\", a в рoлятa нa Жoрo Илиeв във видeoтo влизa Aceн Блaтeчки.\r\nCeгa в мeмoaритe нa пeвицaтa щe бъдaт рaзкрити мнoгo дeтaйли oкoлo \"oпacнaтa любoв\", пишe oнлaйн издaниeтo. Имeтo нa Жoрo Илиeв oбaчe e прoмeнeнo, тoй щe фигурирa в твoрбaтa c прякoрa cи Глaвния или Бoca, рaзкривaт първитe читaтeли.    ", "date": "2019.09.18", "title": "Глория призна за аферата си с Георги Илиев"}
{"url": "https://www.actualno.com/cars/ucheni-posochiha-naj-opasnite-pesni-za-shofirane-news_1376726.html", "text": "      Музикалните предпочитания на водача на моторно превозно средство влияят върху поведението му зад волана и на стила му на шофиране. До този извод са стигнали учени от Южно-китайския технологичен университет. Те са проверявали своята хипотеза в продължение на година и в крайна сметка са определили кои песни най-често водят до опасно шофиране.      Китайските учени препоръчват по време на шофиране да не се слуша хеви-метъл и хард рок, тъй като под влиянието на по-силната и по-енергична музика водачът започва да се държи агресивно, да прави опасни маневри и да нарушава ограниченията на скоростта.   В списъка на неподходящите за слушане музикални композиции влизат песните \"American Idiot\" на групата Green Day, \"Party In The USA\" на Майли Сайръс и \"Born to Run\" на Бруса Спрингстийна. На обратния полюс - като абсолтно безобидни, са поставени парчетата  \"Stairway to Heaven\" на Led Zeppelin и \"Under the Bridge\" на Red Hot Chili Peppers.\r\nСпециалистите обаче не препоръчват да се пътува без музика, тъй като тишината в салона също дразни шофьорите. Учените са проследили психологическото състояние на хиляди водачи, които са слушали от хард-рок до класическа музика. Доброволците дори са тествали специален автомобилен симулатор, който включва 100 от най-популярните пести от портала Spotify.   ", "date": "2019.09.18", "title": "Учени посочиха най-опасните песни за шофиране"}
{"url": "https://www.actualno.com/ruse/pozabraveni-tradicionni-zanajati-ojivjaha-v-rusenskoto-selo-karamanovo-snimki-news_1376681.html", "text": "      Фестивал „Празник на занаятите“ се проведе за втора поредна година в село Караманово. В етнографския форум повече от 250 участници пресъздадоха за младото поколение съхранените през вековете народни обичаи и традиции. По идея на организаторите участващите бяха облечени в автентични народни носии.      „Нашите песни, танци, музика и бит пленяват всеки, който се докосне до тях. Затова сме длъжни да познаваме и пазим традициите и обичаите си. Те представляват символ на обединение и родолюбие и са повече от доказателство за богатата духовност и здрави корени на българина“, каза при откриването кметът на селото Бисер Блажев. Празникът започна с биенето на барабанче и оповестяване на най-важните новини от малък глашатай. На импровизираната карамановска чаршия всеки от местните жители и гости можеше да се включи в чепкането, преденето и боядисването на вълна, точене на ножове, шиене на гоблени, плетене на една и две куки, изработване на кукли от царевични влакна. Опашка от желаещи се образува пред ателието за правене на цървули, както и пред сладкарите, приготвящи традиционната халва от грис.   Изпълненията на самодейните състави към Народно читалище „Светлина“ – певческа група „От извора“ и танцовия състав „Колорит“, предизвикаха допълнителни емоции и върнаха участниците години назад.     Гост на празника бе кметът на община Ценово д-р Петър Петров, който не скри, че с такива родолюбиви инициативи българският дух ще пребъде и се надява празникът да се разраства и да придобива по-голяма популярност. ", "date": "2019.09.18", "title": "Позабравени традиционни занаяти оживяха в русенското село Караманово (СНИМКИ)"}
{"url": "https://www.actualno.com/business/dogovoryt-za-stroeja-na-turski-potok-e-fakt-borisov-pak-se-samopohvali-news_1376694.html", "text": "      \"Булгартрансгаз\" подписа договор със за изграждането на газопровода \"Турски поток\". Договорът е за доставка на необходимите материали и оборудване, инвестиционно проектиране, изграждане и въвеждане в експлоатация на разширението на газопреносната инфраструктура от турско-българската до българско-сръбската граница.      Стойността на подписания днес контракт е . Срокът на реализация е 615 календарни дни. В рамките на първите 250 дни трябва да бъде изградена 308 км линейна структура, което ще позволи доставянето на газ към Сърбия.   Официалното подписване се извърши в Министерски съвет в присъствието на премиера Бойко Борисов, енергийния министър Теменужка Петкова, министъра на промишлеността и търговията на Руската федерация Денис Мантуров и посланика на Кралство Саудитска Арабия Масфер Бил Абдулрах, предаде Агенция \"Фокус\".\r\nБорисов беше много доволен и благодари за изключителните усилия и работа през последните месеци.  \"Проведоха се много срещи, включително и с руските партньори, с колегите от Саудитска Арабия. Това е така нареченият \"Балкански поток\". Една прозрачна процедура. Държавната компания на Саудитска Арабия се класира първа и от утре започваме изпълнение\", подчерта премиерът.\r\n\"Днес, когато финализирахме договора, финансирането е осигурено. Става дума за огромна инвестиция. Никой не вярваше и никой нямаше да направи това\", посочи Борисов.\r\n\"За половин милиард в момента изграждаме интерконектора с Гърция. Докато другите говореха, ние октомври ще пуснем към нашите компресорни станции. Докато някои обясняваха и питаха какви са ни отношенията със съседите, Русия, Саудитска Арабия, днес беше подписан договорът за изпълнение. Тръбите в 90% вече са в България и от утре започват да ги разпръсват по трасето и да строим. Финансирането е осигурено\", разясни премиерът.       И не пропусна да се похвали: \"Понеже всеки ден съм обещал депа, заводи, пречиствателни станции, училища\". Той благодари на саудитския престолонаследник принц Мохамед Бин Салман за огромната инвестиция и изтъкнa личния си принос за сделката. \"Личните ни отношения с престолонаследника и Кралство Саудитска Арабия направиха проекта възможен, помните, когато стартираха моите \"честни\" опоненти\", добави Борисов.\r\nТой подчерта, че газопроводът \"Южен поток\" е бил спрян през 2014 г. заради корупция и непрозрачни обществени поръчки. Изпълнителят \"Аркад\" спечели търга с и доказан професионален капацитет. Това e най-голямата компания в Саудитска Арабия за енергийни услуги и има сериозен опит в изграждането на газо- и нефтопроводи, като освен това строи и електроцентрали, платформи за добив, както и нефтопреработвателни съоръжения.      Спечеления от тях търг напомни след срещата на лидерите на ЕС и Арабската лига, когато той покани саудитски компании да се включат в търга за новия газопровод.\r\nИзборът на строител на българската част \"Турски поток\" се оказа сложна задача и се проточи няколко месеца заради жалби на участниците в конкурса, спорната позиция на възложителя \"Булгартрансгаз\" и намесата на КЗК и съда.\r\nСаудитският консорциум първоначално , а после бе с мотива, че не е представил нужните документи в посочения срок. Отстраняването на \"Аркад\" , тъй като обединението не е отказвало да сключи договора за изграждане на газовото трасе. По-късно решението на регулатора бе . \r\nПреди 2 дни тричленен състав на Върховния административен съд (ВАС) прекрати делото срещу решението на КЗК за избор на изпълнител на \"Турски поток\". Така съдът на практика \"отпуши\" строителството на газопровода през страната ни, припомня БГНЕС.\r\nМеждувременно стана ясно, че Русия очаква от страната ни газът по тръбопровода да потече от 1 януари 2020 г. Руският министър Денис Мантуров припомни, че българската страна си е поставила този срок за приключване на работата по изграждането на газопровода.   Няма начин първата фаза на проекта да се приключи в толкова кратък срок, независимо че \"Булгартрансгаз\" е договорил да транспортира газ по трасето от 1 януари. Дори да не изпълни този срок, българският газов оператор няма да дължи неустойки. ", "date": "2019.09.18", "title": "Договорът за строежа на \"Турски поток\" е факт, Борисов пак се самопохвали"}
{"url": "https://www.actualno.com/balkani/atina-turcija-ne-spira-migrantskite-potoci-kym-gyrcija-news_1376624.html", "text": "      Мигрантските потоци от Турция към островите в източното Беломорие продължават да не спират тази седмица, като 694 души пристигнаха на бреговете на Лесбос, Самос и Хиос между понеделник сутринта и вторник следобед. Това информира изданието Kathimerini, цитирано от БГНЕС.      По последни данни в момента на островите се намират 26 600 души. В Лесбос, където има на-много мигранти, от началото на месеца са пристигнали 2427 души, с които броят им в приемния център Морриа достигна 10 751 души.   Други 3156 са разположени на Хиос и 4 941 на Самос.\r\nМеждувременно според данни, публикувани от ООН във вторник, общият брой на мигрантите в световен мащаб достигна приблизително 272 милиона през тази година, като се отчита увеличение с 51 милиона от 2010 г.  Европа е домакин на най-много международни мигранти през тази година с 82 милиона, следвана от Северна Америка с 59 милиона и Северна Африка и Западна Азия с 49 милиона души. ", "date": "2019.09.18", "title": "Атина: Турция не спира мигрантските потоци към Гърция "}
{"url": "https://www.actualno.com/society/jeljaz-andreev-veche-ne-se-izdirva-ot-interpol-news_1376631.html", "text": "      Червеният бюлетин на Интерпол е свален за Желяз Андреев. Следователно българинът вече не е сред обявените за издирване. Това обяви самият той след среща с премиера в Министерският съвет. Младият мъж беше разследван от Съединените щати и закратко задържан.      Според американските служби като служител в американски кол център в България е нарушил ембаргото за търговия с оръжие със Сирия. През юни 2018 г. САЩ поискаха Андреев да бъде екстрадиран, но в края на октомври миналата година властите за екстрадиция на българина след намесата на българските власти. Съединените щати обвиниха Андреев и още четирима българи за нарушаване на ембаргото за търговия със Сирия.   Припомняме, че на 7 април беше задържан в родния му град Добрич по искане на прокуратурата в Маями във връзка с разследване за нарушаване на ембаргото за търговия със Сирия. Петима от 11-те обвиняеми по случая са българи. Те са работили в кол център на фирма, регистрирана в София и със седалище в Маями, през който са продавани части за самолети на сирийските авиолинии. Според САЩ те са свързани с терористична дейност. Впоследствие Андреев беше освободен от ареста с мярка \"подписка\". По думите му като служител в международна фирма не е можел да извърши каквото и да било действие без санкцията на началниците си и в този смисъл няма как да носи вина за направеното от фирмата. ", "date": "2019.09.18", "title": "Желяз Андреев вече не се издирва от Интерпол"}
{"url": "https://www.actualno.com/curious/vsichko-koeto-trjabva-da-znaete-za-zodija-rak-news_1376641.html", "text": "             Представителите на зодия Рак, с право са си заслужили името „Мистър променливо настроение“. Обикновено хората от тази зодия имат много тайни и рядко се разкриват, пред други хора. Те имат своя пещера и определен кръг от хора, които влизат в нея. Един вид спътник-отшелник, защото ако той е в кампанията, тогава той се превръща в център на вниманието на любопитни очи. Със самотата, също е на „Ти”. Раците имат много несъвместими качества, което ги прави толкова специални.\r\nПредставителите на зодия Рак няма да парадират с живота си и себе си. Всички те са твърде интимни и лични. Колкото до любов, пари, щастие, никога не са им достатъчни. Те се нуждаят от повече, отколкото имат и го искат тук и на момента. Това е тяхното постоянно състояние. Сънят е любимото им забавление. И колкото повече сън имат, толкова по-добре.\r\nМъжът Рак е прикрит, лоялен и практичен. За да получи топлина и искреност, жената ще трябва да се постарае много. Той е много привързан към семейството и дома си. Семейството е негов личен рай на Земята. Наличието на пари и способността да се контролира, финансовият поток са негова отличителна характеристика. Само Ракът може да спестява и да притежава пари. Той не е привърженик на втората употреба. Няма да купува храна втора категория или евтини дрехи. Той е ценител на всичко фино, изящно и висококачествено.  Жената Рак винаги харчи по-малко, отколкото печели. От детството си има резерв за „черни дни“. Тя е скромна и изискана. Представителките от зодия Рак обичат да прекарват ваканцията си близо до водата. Това им помага да се отпуснат максимално и да се насладят на близостта до морето или океана. Жената Рак мрази всякакъв вид критика. Тя не обича прекомерното внимание, но няма нищо против да е в центъра на събитията. Любимото й място в къщата е кухнята. Тя е отлична домакиня и нейните ястия могат да претендират за титлата „шедьовър на годината“. Раците в работата    Ракът е страхотен работник, но трябва да го управлявате внимателно. Раците не обичат натиска и трябва да разберат, че работата, която са свършили, не е напразна. Само мотивацията може да ги стимулира в работни моменти. Може да разчитате на тях да свършат работата. Те ще предадат всички проекти навреме и без нито една грешка. Основното правило е, че не може да се месите в критиките или да давате съвети, защото това само ги дразни.     Ракът в любовта Мъжът Рак: Ако вашият избраник е Рак, тогава трябва да сте готови да сте на второ място след майка му. Майката за зодия Рак е идеал. Нейните желания и избори са закон за мъжете Рак. Тя е идеалната домакиня, най-добрата майка и просто най-добрият човек на Земята. Те имат специална връзка, така че по-добре да намерите общ език с майката на мъж Рак. По природа Ракът е много галантен и романтичен. Той е прекрасен баща и се стреми да разбере желанията и мечтите на детето си. Ако се е влюбил, тогава не се съмнявайте в чувствата му. Щом се е привързал, нещата остават за дълго време.\r\nЖената Рак е много нежно и благоговеещо същество. Тя е създадена за любов и обич. Сълзите й са често срещано явление. Вярна е на избраника си, периодично ревнува, но винаги помни най-важното: „той ще се върне у дома“. Тя е \"дама чар\" с голяма интуиция. Трудно е да се заблудиш, защото рядко пуска някого достатъчно близо. За нея е важна подкрепата на любимия. Без последната, тя губи пътя си и започва да се депресира. Раците в секса    Мъжът Рак се нуждае, постоянно да бъде хвален и възхваляван в леглото. В секса той е търпелив, но и агресивен. Странна комбинация, с която просто трябва да свикнеш. Той няма да се „хвърли“, върху жертвата си на първата среща. Изглежда в позиция на чакане. Ракът обича да бъде лидер в леглото, затова се отпуснете и просто се насладете на процеса.   Жената рак в началото на една връзка е много срамежлива. Ще й отнеме повече време, самото освобождаване в леглото. Но целта й е ярък оргазъм, така че постепенно, но твърдо ще премине към целта си. Тя не е егоистка по отношение на интимността, но все пак, ако трябва да избере, това ще е „релаксацията“, лишавайки партньора си от живи чувства. Ерогенни зони на Раците Всичко е много просто. Раците обичат да се целуват. И ако целувате гърдите, значи вече сте на половината път до желаната цел. Именно тази зона, предизвиква прилив на вълнение и желание. Раците са ценители на дългосрочните връзки и постоянен сексуален партньор. За тях, ако има спонтанна връзка, тогава най-вероятно, няма да има морално удоволствие. Рак в приятелството    Раците са истински приятели. Обикновено са приятели от детството и не търсят замяна на всичко, което знаят. В продължение на много години Раците често живеят със спомени от щастливи моменти от миналото, като същевременно губят усещане за реалност. Ракът в приятелството изгражда каменна стена и надеждна задна част за приятели. Представителите на този знак винаги ще помогнат в трудни моменти, ще дават практически съвети и ще допринесат финансово. Приятелите за тях не са празна фраза. За „своите“ Ракът ще обърне планини.\r\nРаците не обичат спортните дрехи. По природа са любители на класическия стил и елегантността. Липсата на пари, няма да ги принуди да носят костюм, без той да е спретнат и изгладен или полирани обувки. Външният им вид винаги е поразителен със своята свежест и елегантност.\r\nИзвестни личности от зодия Раци са: Жан-Жак Русо, Ралф Шумахер, Леонид Агутин, Памела Андерсън, Джулиус Цезар, Том Круз, Джорджо Армани, Майк Тайсън, принцеса Даяна, Рокфелер и други. Всеки зодиакален знак носи някаква семантична характеристика на описанието от характерните черти и поведението. Всеки човек е индивидуален и уникален сам по себе си. Важно е всеки от нас да запомни, че в живота трябва да се съсредоточим, върху себепознанието и само развитието. Понякога е по-лесно да обвиняваме всичко и всички, отколкото с нежеланието си да се сдържаме или да решаваме проблеми. Каквото и да изберете, хороскопите не са загубили интересът на хората. ", "date": "2019.09.18", "title": "Всичко, което трябва да знаете за зодия РАК"}
{"url": "https://www.actualno.com/asia/ankara-se-gotvi-za-operacija-v-sirija-news_1376700.html", "text": "      Турция ще започне операции в североизточна Сирия след две седмици, ако до тогава не се постигне споразумение със САЩ за зона за сигурност, заяви турският лидер Реджеп Тайип Ердоган.      По-рано в Анкара приключиха турско-американските преговори за създаване на зона за сигурност, предаде БГНЕС.   Според турското министерство на отбраната Анкара и Вашингтон постигнаха споразумение за създаването на координационен център за съвместни операции и планираната зона за сигурност в . Официален Дамаск категорично се противопостави на това споразумение, тъй като според сирийското правителство това е груба атака срещу суверенитета и териториалната цялост на Сирийската арабска република и грубо нарушение на принципите на международното право и Хартата на Организацията на обединените нации.\r\n\"Работата ни със САЩ по зоната за сигурност трябва да приключи възможно най-скоро. Ако няма резултат след две седмици, ние ще изпълним плана си за действие в тази зона\", каза Ердоган, говорейки в Анкара.  Той добави, че важни решения са взети на тристранната среща на върха Русия-Турция-Иран за Сирия в Анкара в понеделник. \"Основното е, че ние придадохме нова динамика на политическия процес. Съставът на конституционния комитет беше одобрен, всички различия бяха решени. Разменихме мнения относно ситуацията в Идлиб, как да предотвратим нова вълна от бежанци\", добави турският президент.\r\nРазговорите между президентите на Руската федерация, Турция и Иран Владимир Путин, Тайип Ердоган и Хасан Рухани в понеделник в Анкара бяха пета среща на ръководителите на държавите поръчители на процеса в Астана за насърчаване на сирийското уреждане. В резултат на тези срещи бяха постигнати конкретни мерки за подобряване на хуманитарната ситуация и засилване на политическия процес във страната.    ", "date": "2019.09.18", "title": "Анкара се готви за операция в Сирия "}
{"url": "https://www.actualno.com/healthy/samo-20-na-1000-dushi-u-nas-darjavat-kryv-news_1376653.html", "text": "      Само 20 на 1000 души у нас даряват кръв, което е твърде недостатъчно. Това каза за сутрешния блок „Добро утро, България“ на Радио „Фокус“ председателят на БЧК Христо Григоров. Той обясни, че съгласно Световната здравна организация е необходимо броят им да е около 50.      В Европа той е близо 35, каза още Григоров. Като причини за ниската активност у нас той посочи демографска криза и застаряването на българското население.   „Всяка година на пролет и есен, заедно със студентите, провеждаме доброволно кръводаряване под името „Капка по капка – живот“. Има и един фактор, който не може да бъде пренебрегнат. Отношението на корпоративния бизнес в последните години е засилено. Те са разбрали, че това е тяхна социална отговорност“, каза той.\r\nХристо Григоров каза още, че 80% от кръвта в Европа се събира на терен, чрез изнесени пунктове. Във връзка с днешната акция за даряване на кръв н НС, той обясни, че отзивчивостта на народните представители е голяма и че повече от 1/3 от депутатите даряват кръв. Според него доброволното кръводаряването е част от възпитанието, което младите хора трябва да придобият.   ", "date": "2019.09.18", "title": "Само 20 на 1000 души у нас даряват кръв"}
{"url": "https://www.actualno.com/curious/zodiite-koito-shte-sreshtnat-lubovta-prez-oktomvri-2019-news_1376646.html", "text": "                  През октомври звездите прогнозират големи промени в личния живот за Овен. Самотните представители на тази зодия имат голям шанс да посрещнат съдбата си, през октомври 2019 г. Така, астролозите казват, че след раздялата на една връзка може да се стигне до нова или официален брак с вече съществуваща любов. Въпреки успешното разположение на планетите обаче не трябва да се вземат прибързани решения.   Още през октомври Девите ще има важна среща. В комбинация със Скорпионите трябва да се внимава специално. По природа, те са доверчиви и романтични по своята същност и винаги трябва да имат едно наум. Новите познанства ще изглеждат обещаващи, но няма да донесат нищо друго, освен разочарование. Въпреки всичко това, в края на август може да се появи човекът, подходящ за сериозна връзка.         ", "date": "2019.09.18", "title": "Зодиите, които ще срещнат любовта, през ОКТОМВРИ 2019"}
{"url": "https://www.actualno.com/business/dyrjavata-pravi-nov-podaryk-na-dogan-za-tec-varna-news_1376635.html", "text": "       Водното трасе към порта на Ахмед Доган и други пристанищни съоръжения ще бъде реконструирано от държавата, за да могат да влизат по-големи кораби, стана ясно на конференция във Варна.      \"Плавателният канал, свързващ Черно море с Варненското езеро, ще бъде удълбочен с 2 метра и ще увеличи максималното газене на корабите на 13.5 метра. За проекта вече има осигурено финансиране и той може да бъде завършен до 2 години\", заяви шефът на предприятие \"Държавна инфраструктура\" Ангел Забуртов, цитиран от Дарик радио.   Той не уточни стойността на проекта, но е възможно средствата да дойдат по линия на европрограмата \"Морско дело и рибарство\", по която има предвиден ресурс за изграждане и модернизиране на пристанища. Портът, в който инвеститор е почетният председател на ДПС Ахмед Доган, се намира на брега на Варненското езеро, непосредствено под ТЕЦ-Варна. На него някога се разтоварваха въглища за централата.\r\nПрез 2017 г. фирмата \"Сигда\" на бившия транспортен министър от ЧЕЗ. Няколко месеца по-късно мажоритарният фирмен дял се оказа .  Практически удълбочаването е залегнало в стари стратегически документи. Досега обаче нямаше финансиране. За предстоящото прокопаване през май съобщи и министърът на транспорта Росен Желязков. Той обясни, че така ще се подобрят възможностите за развитие на терминалите във Варненското езеро, припомня в. .\r\nОсвен \"Порт Доган\" по водния маршрут са още съоръжения от държавното варненско пристанище, както и друга частна инфраструктура. Морски специалисти приветстваха принципно намеренията, но обясниха, че за да има полза от всичко това за терминалите на \"Варна - Запад\", удълбочаването следва да стигне до него. Географски портът на Доган - Папазов е по-близо до морето, затова има притеснения дали \"случайно\" парите за ремонта няма да стигнат само до прокопаване до ТЕЦ-а.\r\nТова е поредният жест от страна на държавата към Доган, след като в началото на септември се разбра, че \"Булгартрансгаз\" ще инвестира над 1 млн. лв. в реконструкцията на станция \"Страшимирово\", която захранва ТЕЦ-а със синьо гориво.       Така на практика още догодина едновременно ще могат да работят и трите блока на централата. В момента в действие е само един от тях. ТЕЦ-ът всъщност не разчита основно на производството на електроенергия, а на приходите от .\r\nПрез юни тази година Папазов покани журналисти да разгледат придобивките на ТЕЦ-а и обясни, че първоначалното намерение било \"Сигда\" да вземе само пристанището, но ЧЕЗ желаели да продадат и енергийните мощности. Макар Папазов да спомена, че Доган имал идеи спрямо ТЕЦ-а, стана ясно, че именно пристанището е в основната на бизнес идеята. Предвижда се модернизиране на кейовите места, изграждане на голям зърнен терминал и привличане на чужд инвеститор. Трудно тандемът Доган - Папазов може да се оплаче до момента от държавата. През лятото стана ясно, че ТЕЦ-Варна ще получи 26.5 млн. лв. за поддържане на т.нар. до средата на 2020 г. Това означава, че централата на практика ще получава пари, без да работи - тя трябва да се включи единствено ако това се наложи - например при много студено време, когато потреблението е извънредно голямо и останалите мощности се задъхват.\r\nОсвен ТЕЦ-а на Доган пари за \"ток на склад\" вземат и , чието име отново нашумя покрай горенето на отпадъци. Пари за студен резерв получават \"Бобов дол\", \"Марица 3\" и \"Топлофикация-Русе\". Със символичен дял със студен резерв тази зима ще участват и държавната \"Марица-изток 2\", както и \"Биовет\" на братя Домусчиеви.       ", "date": "2019.09.18", "title": "Държавата прави нов подарък на Доган за ТЕЦ \"Варна\""}
{"url": "https://www.actualno.com/showbusiness/izgoniha-uchastnik-ot-fermata-zaradi-nasilie-video-news_1376644.html", "text": "      Иван Милин бе изгонен от \"Фермата: Нов свят\" по решение на екипа на предаването. Повод за отстраняването му стана акт на физическа агресия от негова страна към съотборничката му Елизабет Илчева.       В началото на втората седмица от живота на фермерите в шоуто,  напрежението и обидните думи на Иван към Елизабет прераснаха във  физическа агресия от негова страна и предизвикаха извънредна ситуацията в  риалитито. Шамарът, който Иван Милин си позволи да удари на  Елизабет, е безпрецедентен за предаването акт на физическа агресия и  нарушава не само правилата на шоуто, но и всички морални и обществени  норми , които \"Фермата\" отстоява. Реакцията на екипа на шоуто да  изведе веднага за кратко Бети от чорбаджийската къща, бе последвана от  извинение от страна на Милин и напускането му на къщата за през нощта и  остро осъждане на поведението му от страна на всички фермери от двата  отбора.  \"Виновен съм, поемем си позицията, аз съм мъж\", каза при  напускането си Иван Милин, който се извини лично на Елизабет за  поведението си и призна, че се чувства зле, когато вижда поведението си във видео.    ", "date": "2019.09.18", "title": "Изгониха участник от \"Фермата\" заради насилие (видео)"}
{"url": "https://www.actualno.com/analysis/rusija-dyrji-edva-85-mlrd-dolara-v-amerikanski-dck-news_1376640.html", "text": "      През юли Русия продължи да свива своите инвестиции в американски държавни ценни книжа /ДЦК/, намалявайки ги до 8,5 милиарда долара, показват данните на министерството на финансите на САЩ, цитирани от РИА \"Новости\".      От тази сума 6,239 милиарда се падат на дългосрочни книжа и 2,262 милиарда – на краткосрочни. Инвестициите на Русия са се свили от 10,85 милиарда през юни, или с 2,35 милиарда долара. Русия не влиза в топ 30 на най-големите притежатели на американски дълг.   От април 2018 г. Русия значително намали вложенията си в американски съкровищни бонове, като в периода септември-октомври беше регистрирано незначително увеличение. От ноември 2018 г. Русия отново започна да намалява своите вложения в американски книжа.\r\nНай-големият притежател на американски съкровищни бонове е Япония, която е инвестирала в тях 1,131 трилиона долара, което е със 7,9 милиарда долара повече, отколкото през юни.  След нея се нарежда Китай с 1,11 трилиона и Великобритания с 334,7 милиарда долара. И двете страни са намалили своите вложения съответно с 2,2 милиарда и 6,4 милиарда долара. ", "date": "2019.09.18", "title": "Русия държи едва 8,5 млрд. долара в американски ДЦК "}
{"url": "https://www.actualno.com/asenovgrad/ravnosmetkata-ot-basejna-v-asenovgrad-prihodi-pochti-94-000-lv-remont-110-000-lv-news_1376544.html", "text": "       Комплексът бе отворен за посетители от 31.05.19 г. до 15.09.19 г. Това лято са регистрирани над 70 000 посещения. Припомняме, че преди официалното откриване на сезона в обекта бяха вложени около 110 000 лева за ремонти и обновления. С тези средства се направи основен ремонт на двата детски басейна и на площта около тях. Подменени са всички изходящи и входящи кранове. Изградена е нова сграда с четири съблекални, лекарски кабинет, склад и стаи за охранителите и спасителите. Всички неползвани площи в размер на 450 квадратни метра са ремонтирани, като е поставена подходяща настилка. Закупени са нови шезлонги и чадъри. Отделени са средства и за обичайното функциониране на обекта. 75 000 лева са похарчени за материали и консумативи, за възнаграждения и горива, за електрическа енергия и външни услуги, както и текущ ремонт на големия басейн.       Постъпилите от потребителски карти средства са в размер на около 12 300 лева. Приходите от единични посещения са малко над 71 000 лева, а близо 11 000  лева са средствата са средствата, постъпили от наеми и такси за търговия откритто. Последният работен ден на комплекса беше вчера (15.09.19 г.), като през изминалата седмица работеше без почивен ден. \"Смятам, че тези 100 000 лева от инвиестиционната програма, които бяха вложени за основни ремонти на детските басейни и други, ще допринесе, за да може догодина балансът да бъде на плюс\", коментира кметът на Асеновград доктор Емил Караиванов. Той допълни, че всяка година се отделят около 40 000 лева за извършване на текущи ремонтни дейности. Припомняме, че над 200 деца от лятната академия \"Шарена ваканция\", както и потребителите на Дневен център за деца с увреждания посещаваха плувния комплекс безплатно в определен график.    ", "date": "2019.09.18", "title": "Равносметката от басейна в Асеновград: Приходи почти 94 000 лв., ремонт - 110 000 лв."}
{"url": "https://www.actualno.com/business/bylgarska-kompanija-be-objavena-za-pr-agencija-na-godinata-za-cjal-svjat-na-platinum-pr-awards-2019-na-pr-news-news_1376684.html", "text": "             SiteMedia Consultancy бе обявена за Агенция на годината от една от най-авторитетните световни медии за комуникации PR News в престижната си класация Platinum PR Awards 2019. Компаниите са оценявани по постигнатите резултати през последната година, реализирани проекти, работа с клиенти, иновативни подходи, възможности за развитие, нестандартни работни решения, цялостно отношение към работния процес и много други постижения. Церемонията по награждаването се състоя на 17 септември в Ню Йорк.\r\nАгенцията получи и почетни плакети в няколко други категории на Platinum PR Awards 2019: PR Team of the Year, CEO of the Year и Community Relations\r\nSiteMedia Consultancy се съревноваваше с агенции и компании като FleishmanHillard, Hill+Knowlton, Burson Cohn Wolfe, Ruder Finn, Weber Shandwick, Edelman, Ketchum, Mastercard, IBM, HP Inc. и много други. Тя е единствената агенция от Източна Европа, спечелила награди на Platinum PR Awards 2019.    За Любомир Аламанов Любомир Аламанов е собственик на SiteMedia Consultancy. В сферата на комуникациите е повече от 20 г. и е ръководил проекти за Lidl, Coca-Cola, HP, Microsoft, Telenor, Загорка, Нестле, Байерсдорф, Сименс и много други. Проектите и кампаниите, в които е участвал, са спечелили повече от 100 български и международни награди. Любомир Аламанов е един от основателите на Българската асоциация на ПР агенциите (БАПРА) и неин председател за 8 последователни години. През 2016 г. е посочен за един от най-влиятелните комуникационни специалисти в сферата на Community Relations. PR News го включи в своя ежегоден списък с професионалисти-иноватори, допринесли изключително за развитието на ПР професията - 50 Game-Changers of PR for 2017, а The Holmes Report го посочи в престижния списък Innovator 25 EMEA 2018. Най-голямата световна организация на ПР-агенции и национални асоциации International Communications Consultancy Organization (ICCO) го номинира за PR Leader of the Year на своите ICCO Global Awards 2018.     За SiteMedia Consultancy SiteMedia Consultancy (www.sitemedia.bg) е ПР агенция, специализирана в класически и иновативни комуникационни услуги, като Employer Branding, Time Management, Talent Development, Community Branding, Risk Assessment и други. През последната година агенцията разработи успешни комуникационни кампании както за големи международни компании като Lidl, Coca-Cola, HP inc, Майкрософт, Теленор, Загорка, Байерсдорф и други, така и за иновативни стартъп идеи. Офисът на SiteMedia Consultancy се развива като Community&Event център и през 2016 г. спечели награда „Най-креативно офис пространство”. През 2017 г. SiteMedia Consultancy спечели 11 награди, както и второ място като Агенция на годината, на престижните BAPRA Bright Awards, организирани от Българската асоциация на ПР агенциите (БАПРА). PR News определи SiteMedia Consultancy за едно от най-добрите работни места в ПР сферата за целия свят за 2018 г. За PR News PR News e издание, което е насочено към комуникационната и маркетинг общност в корпорации, агенции и неправителствени организации. Фокусира се върху изграждането и развиването на уменията на ПР и маркетинг специалисти в областта на социални медии, кризисни комуникации, дигитален ПР, оценка, връзка със служители, медия обучения, корпоративна социална отговорност и копирайтинг чрез ежегодни инициативи като уебинари, конференции, награди, работилници и наръчници. Организацията стартира своя бюлетин преди 70 години и до днес подкрепя развитието на комуникационни и маркетинг специалисти, информирайки ги за последните новини в индустрията. ", "date": "2019.09.18", "title": "Българска компания бе обявена за ПР Агенция на годината за цял свят на Platinum PR Awards 2019 на PR News"}
{"url": "https://www.actualno.com/prasspress/imperatoryt-nedelko-news_1376611.html", "text": "      Неделко е медиен император.      Вози се на черен мерцедес с шофьор. Хапва добре в отбрани ресторанти.\r\nБори се с олигархията, което за него означава Иво Прокопиев, Цветан Василев и всички неудобни на Борисов, Цацаров и Пеевски.\r\nОрганизира тенистурнир, който е спечелен от премиера Борисов, виден тенисист.  Неделко издава пенсионерски вестник и е собственик на най-удивителния сайт в българския интернет, наричан „жълто-кафяв”, „кафяво оръдие” и прочие нарицателни.\r\nСайтът му пише как Слави Трифонов употребява сексуално малки циганчета. Слави Трифонов в отговор пуска из София плакати за Деня на влюбените, с розови сърца и надпис „Недялка, обичам те”.\r\nБащата на Неделко, поетът Недялко Йорданов, излиза неколкократно в негова защита, да го пази от посегателствата на Слави Трифонов и др. елементи от възмутената общественост.    А обществеността се възмути особено, когато Неделко пусна порноснимки с предизборна цел, да удари десния кандидат-кмет, който отнема от гласовете на Фандъчката, ваклата кметица на София.\r\nАко Неделко ги беше прикрил на някои места снимките, нямаше да стане скандал. Но той само леко беше омекотил изображението и си събра доста трафик от любопитни. След няколко дни се уплаши и махна снимките от сайта. После заплаши кандидат-кмета да се оттегли, защото имал още снимки и тях щял да пусне.\r\nНеделковият сайт е любим на властта, която часове, след като излязоха голите снимки побърза да се разграничи. Премиерът коментира неделковия сайт, сякаш БТА, БНТ или бТВ са съобщили нещо важно. Неделковият сайт получаваше ексклузивна информация от прокуратурата. За това свидетелства и самият главен прокурор Цацаров, който за годишнината на сайта изпрати поздравително писмо, в което се казва: \"Убеден съм, че нарастващата ви популярност се дължи на труда, професионализма и ентусиазма на целия екип\". Шефката на парламента (тогава) Цецка Цачева уважи лично с присъствието си юбилея на Неделковия сайт. Поздрави сърдечно Неделко и са разцелува с главния му редактор.\r\nИмператорът Неделко надскача ограниченията на медиите и влиза в политиката – органазира протести и контрапротести в защита на кандидата за главен прокурор Гешев. На тях тинейджъри държат плакат, който призовава Костов да влезе в затвора, а тинейджърки държат плакат „Соросоидите – вън”. И цигани държат плакат в защита на Гешев, на който пише „Гешев е расист”. На въпрос знаят ли какво пише на плаката, се оказва, че не разбират. Някой си прави шеги с Неделко.     ", "date": "2019.09.18", "title": "Императорът Неделко"}
{"url": "https://www.actualno.com/asia/kitaj-puska-na-pazara-10-hil-t-svinsko-ot-rezerva-zaradi-chumata-news_1376578.html", "text": "      Китай ще пусне на търг 10 000 тона свинско месо от резерва си тази седмица, заяви министерството на търговията в опит да контролира избухването на , което доведе до  покачване на цените и затрудни доставките на месото преди ключовия празник.      Пекин се бори да постави под контрол болестта, която се разпространи в китайската свиневъдна промишленост. Над 1 млн. животни бяха бракувани, предаде БГНЕС.   В изявление, публикувано на уебсайта ѝ, държавна компания, която се занимава с резерва, заяви, че ще пусне на търг вносно замразено свинска месо от страни, включително Дания, Германия, Франция, САЩ и Великобритания.\r\nВсеки участник в търга ще може да купува само по 300 тона.  Решението идва преди едноседмичен национален празник и чествания за 70-годишнината от основаването на Китайската народна република на 1 октомври.\r\nВластите се борят  да ограничат огнището на африканска чума по свинете, тъй като разходите за основното месо в страната се покачват.   През август цената на свинското месо в Китай скочи с 46,7 процента спрямо миналата година, показаха официалните данни миналата седмица.    Широко се смята, че броят на бракуваните в резултат на разпространяването на болестта свине е много по-голям от официално отчетените 1,1 милиона, като правителствените данни показват, че  през първата половина на годината  в Китай свинете са били 347,6 милиона, което е с 60 милиона по-малко спрямо същия период миналата година. ", "date": "2019.09.18", "title": "Китай пуска на пазара 10 хил. т свинско от резерва заради чумата "}
{"url": "https://www.actualno.com/society/i-marin-nikolov-napuska-nova-televizija-news_1376656.html", "text": "       \"Приятели, след дълго лятно отсъствие тук, време е да съобщя, че и аз напускам Нова. Официално от днес\". Това написа в своя Facebook профил журналистът Марин Николов.      \"Случва се със закъснение спрямо Генка Шикерова и Миролюба Бенатова, след като на 31.05. медията предложи на трима ни нови работни условия. Алтернативата, ако не се съгласим, беше раздяла с телевизията. Забавянето на избора ми дойде заради отпуск в САЩ, който бях планирал още от зимата за целия юни. Последваха и летните отпуски на ръководството. Поисках детайли по предлагания от Нова договор с мен, от там се съгласиха на някои корекции по него, но аз не приех офертата. Човек трябва да вярва в средата около себе и нещата, които върши там. С такава вяра и отдаденост работих години наред в Нова, но не и сега. Нито в последно време\", отбелязва още Николов.    \"Гледаме напред. На повечето колеги, с които медията ме срещна от 2003-та насам, голямо благодаря! Оператори, монтажисти и шофьори, на Вас също! Благодарности към най-близките от екипа зад кадър - съжалявам за недовършените и може би десетките незапочнати истории и журналистически разследвания, които можех да подготвя с Вас. Благодаря на всички за вниманието и признанието! Да си пожелаем безсмъртие сред толкова “главанаци” наоколо!\", завършва публикацията си Николов. ", "date": "2019.09.18", "title": "И Марин Николов напуска Нова телевизия"}
{"url": "https://www.actualno.com/america/kola-se-blysna-v-imot-na-donald-trymp-snimki-news_1376567.html", "text": "      Черен мерцедес катастрофира в централния вход на сграда на президента Доналд Тръмп, съобщава NBC. Засега няма индикации, че става дума за нападение и властите работят по версия, че катастрофата е инцидент.      Мерцедесът се блъснал в лобито на сграда в крайбрежния град Ню Рошел в щата Ню Йорк. Ранени са трима души, а полицията разпитва шофьора.  Пострадалите са двама пешеходци и един човек в колата, като нараняванията им не са сериозни. Единият ранен е бил в лобито на сградата, която носи името Тръмп плаза.    Сградата е отворила врати през 2007 г. и представлява 40-етажен небостъргач с луксозни имоти и търговски обекти. Според свидетели, шофьорът на колата излязъл от нея след сблъсъка, седнал на диван в лобито и не казал нищо на хората около него.\r\nНяколко часа след катастрофата, колата вече беше изтеглена от лобито, съобщава БГНЕС.     ", "date": "2019.09.18", "title": "Кола се блъсна в имот на Доналд Тръмп (СНИМКИ)"}
{"url": "https://www.actualno.com/politics/dete-stava-jertva-na-trafik-priutite-za-nastanjavane-bez-zadyljenie-da-tyrsjat-rodnini-news_1376676.html", "text": "       в действията за оказване на помощ на децата - жертви на трафик, .      Това предвиждат промените в Закона за борба с трафик на хора, приети от парламента на първо четене със  122 гласа \"за\", 1 - \"против\", и 5 - \"въздържали се\".   Аргументът за изменението е, че служителите на тези приюти и центрове да издирват и проследяват тези родствени връзки.\r\nДруга важна промяна е, че за временно настаняване, открити за тази цел.Досега този срок беше едва 10 дни, в което време жертвите трябваше да получат подкрепа за размисъл и първоначално възстановяване от травмите от експлоатацията и за прекъсване на връзките с трафикантите.  С промените се синхронизира българското законодателство с европейските норми. Въвежда се и основание за предоставяне на правна и езикова помощ на жертвите.\r\nЗа да се продължи постигнатото в първоначалния период и да се подпомогне реинтеграцията, законът вече ще предвижда възможност и за разкриване на допълнителни приюти за последваща реинтеграция на жертвите.   Те ще са на издръжка на Националната комисия за борба с трафика на хора. Комисията ще има водеща инициатива при преценката има ли нужда от разкриване на приют, но и ще трябва да покрива издръжката му от бюджета си.    Създава се и законодателна възможност за назначаване на секретари на местните комисии за борба с трафика на хора и се променят органите, задължени да предприемат мерки за закрила на деца - жертви на трафик на хора. ", "date": "2019.09.18", "title": "Дете става жертва на трафик - приютите за настаняване без задължение да търсят роднини"}
{"url": "https://www.actualno.com/smartfinance/idealnijat-moment-za-jilishten-kredit-i-sobstven-dom-news_1375127.html", "text": "      Всеки човек се нуждае от дом, но не всеки разполага със средствата, за да го закупи. При нарастващите цени на имотите в последните години, повечето хора у нас нямат необходимата сума, за да придобият свое жилище. За да реализират това намерение, на помощ идват ипотечните кредити.      Жилищните кредити са най-често срещаните ипотечни кредити, а закупеният жилищен имот служи като обезпечение по заема. Периодът им за погасяване принципно е по-дълъг (обикновено над 10 години) от този по потребителските кредити, а лихвата е по-ниска, заради по-сигурното обезпечение. Настоящите условия за теглене на жилищен кредит са повече от подходящи – в момента се наблюдават вероятно най-ниските лихви в най-новата история на България. Стабилната икономика, ниска безработица и нарастващи доходи карат все повече хора да предприемат покупка на собствен дом, теглейки кредит.  Но купуването на жилище е важно и дългосрочно решение, което изисква сериозна подготовка. Това е процес, преминаващ през различни етапи, при който трябва внимателно да проучите и сравните различните оферти, докато откриете най-подходящия и изгоден за вас вариант. Най-добре е да потърсите услугите на кредитен консултант, за да получите професионални съвети и да вземете най-правилното решение.\r\nМасовият ипотечен кредит е за период от 20-25 години. Според това каква вноска могат да си позволят, някои клиенти избират по-кратък, други по-дълъг срок на заема. Колкото е по-кратък периода, толкова по-малко лихви ще бъдат изплатени, но трябва да се внимава с размера на вноската, защото ако е по-висока, дори малки сътресения в месечните доходи може да поставят под въпрос изплащането на кредита.     Преценете реално финансовите си възможности, изчислете каква сума може да си позволите да изтеглите и каква месечна вноска бихте могли да изплащате безпроблемно. Трябва да предвидите и вероятността, че в бъдеще променливата лихва може да се повиши и вноската да нарасне.\r\nИмайте предвид, че вноската по всички кредити не бива да надвишава 35-45% от размера на нетните ви доходи, за да нямате затруднения при изплащането ѝ. В никакъв случай не бива да теглите заем с вноски, които са на прага на възможностите ви за изплащане, още към настоящия момент.\r\nЕдно от важните условия, за да ви одобрят за ипотечен кредит, е да имате добра кредитна история, което означава да сте обслужвали плащанията по заемите си навреме. Към момента на кандидатстване за жилищен кредит може да имате и други текущи кредитни задължения. В повечето случаи това няма да ви попречи да бъдете одобрени за жилищния заем, но има вероятност да получите по-малка сума на кредита, ако нетните ви месечни доходи не са достатъчни за изплащане на исканата вноска и на текущите ви кредитни задължения. Банките обикновено отпускат кредит, който се равнява на около 80-85% от пазарната стойност на имота. Останалата част от цената се покрива от купувача – това е т.нар. първоначална вноска или самоучастие.   Важно е да се прави разлика между покупна цена на имота и пазарна стойност. Цената, която сте се съгласили да заплатите на купувача, не винаги съвпада с пазарната стойност, която се определя от независим оценител на недвижими имоти. В случай че, пазарната стойност е по-малка от покупната цена следва да предвидите повече собствени средства, тъй като банката ще финансира максимум 80-85% от пазарната стойност.\r\nНагласите на хората в България са в унисон с благоприятните лихвени условия. 55% от хората, които не живеят в собствено жилище, планират да закупят такова, а близо половината от тях посочват жилищния кредит като основно средство за финансирането му. Данните са от национално представително онлайн проучване у нас, направено от Gemius България по поръчка на Пощенска банка. За последното тримесечие банката отчита увеличение от близо 40% в получените искания за нови жилищни кредити спрямо същия период на миналата година. Най-много жилища се търсят в големите градове – София, Пловдив, Варна и Бургас, които формират около 75% от новите заявления за ипотечен кредит в банката. Средният размер на кредита също бележи ръст, като достига малко над 55 000 евро. Най-често жилищен заем използват хора с висше образование, на възраст между 30 и 40 години, семейни и със среден доход от 900 до 2000 лева на месец.\r\nС цел предоставяне на цялостна експертна консултация и финансови решения, които да са все по-лесно достъпни за клиентите, Пощенска банка разполага с 30 в 9 от големите градове в България.\r\nЗа да отговори на очакванията на клиентите си, банката предлага и нов жилищен кредит с до 3 години фиксирана лихва. Така клиентите са сигурни, че вноската им няма да се повиши в първоначалния период на кредита, което е особено важно, защото най-големите разходи, свързани с новия дом, са именно в началото на срока на кредита. Към жилищния кредит има и допълнителни предимства като възможности за отстъпки, парични бонуси и пакетни програми за комплексно банково обслужване, застрахователните пакети \"Живот\", \"Бонус дом\" и др. Потребителите могат да заявят и уникалния за пазара \"Спестовен жилищен кредит\", при който част от главницата автоматично става безлихвена, в зависимост от размера на спестяванията на клиента в банката.\r\nПо този начин може значително да се намалят разходите за лихви или дори кредитът да се погаси с няколко години по-бързо, без да се правят допълнителни плащания.\r\nДопълнителна информация за жилищните продукти на Пощенска банка можете да научите на , в специализираните центрове за жилищно кредитиране и офисите на банката, чрез консултация с или онлайн видео консултация през Skype.\r\nПокупката на недвижим имот е дългосрочна инвестиция, която гарантира сигурност и спокойствие за бъдещето. Но тя трябва да е резултат от добра подготовка, обмислен и информиран избор, съобразен с възможностите ви не само в настоящето, но и в дългосрочен план. Купете си жилище, което да пасва на вашите потребности и живейте в него дълго и щастливо. ", "date": "2019.09.18", "title": "Идеалният момент за жилищен кредит и собствен дом"}
{"url": "https://www.actualno.com/starazagora/ochakva-se-osporvana-bitka-na-mestnite-izbori-i-v-kazanlyk-news_1376592.html", "text": "      В Общинската избирателна комисия (ОИК) в Казанлък са регистрирани 14 политически партии, 3 политически коалиции, 1 местна коалиция и 7 инициативни комитета. Освен в общинския център, където кандидати за кмет ще имат СДС, ВМРО, ГЕРБ, Партия Воля, ДПС и \"Възраждане\", оспорвана битка ще има и за кметските места в някои от селата на общината.      В село Енина освен политическите партии и коалиции за гласовете на избирателите ще се борят и кандидатите на 3 инициативни комитета. Инициативни комитети издигат кандидатури за кметските места и в селата Ръжена, Овощник и Бузовград.   Шест от 14 политически партии, регистрирани за участие в местния вот на 27 октомври, ще влязат в надпреварата с листи за общински съветници и с кандидатури за кмет на общината и за кметове за населените места.\r\nНа 24 септември ще станат ясни и имената на кандидатите за кмет на община Казанлък, на населените места и на кандидатите за общински съветници в листите на регистриралите се политически партии и коалиции, а на следващия ден и номерата на бюлетините им.   ", "date": "2019.09.18", "title": "Очаква се оспорвана битка на местните избори и в Казанлък"}
{"url": "https://www.actualno.com/viewpoint/da-hodish-na-uchilishte-u-nas-na-kampanija-za-bezplaten-sladoled-news_1376538.html", "text": "       Близо 40 000 от тях вече са записани, но дали ще посещават занятията редовно, времето ще покаже. А между 4 000 и 5 000 родители са отказали да пуснат децата си на училище. И пак се връщаме до началото, но с малко по-малка бройка - издирват се още 150 000 ученици, за да ги върнат в клас. Не е тайна, че кризата в България с непосещаващите училище деца се задълбочава все повече с всяка изминала година. Една от причините за случващото се е \"възпроизводство на неграмотността\", според министъра на образованието и науката Красимир Вълчев.      Не можели да интегрират нежелаещите. Мен ме боли гърлото и днес не искам да ям. Какво значи, че родителите не пускали децата си на ? По същия начин не могат да бъдат накарани някои хора да работят, други - да спрат да нарушават правилата за движение по пътищата, а трети - да извършват престъпления и т.н. Ще кажете, това е демокрация, а не тоталитаризъм. Не, това не е демокрация! Не може правилата да важат за мен и теб, но за него и нея - не.\r\nТова е анархия. Това е държава, в която с молене и галене се опитваме да \"прикоткаме\" всички онези, които им е все тая дали ще са образовани, или не. Ето, например, според държавата, родители, които работят в обикновени фирми и получават малко по-висока от минималната заплата, са богати и децата ми не се нуждаят от държавно подпомагане. Обаче всяка година тези родители сами осигуряват дрехи, учебни пособия и евентуално транспорт, за да посещават децата им училище. И то без да бъдат материално стимулирани.  Прекъсвали им помощите временно. Голяма работа, уважаемо Министерство! Не им прекъсвайте помощите временно, а за постоянно! Министър Вълчев казва, че опитали почти всичко, но резултатът не е достатъчен. Е, явно невсичко е опитано. Ето Ви една идея: Направете клауза в закон или наредба, която да гласи, че неходенето на училище е равно на престъпление. Налагайте санкции и проверявайте плащането им от нарушителите.  И още - както се плащат сметките, нека така да се изплащат и помощите - за всеки посетен месец да се получават пари. Но за да бъде честно за всички, трябва да се извършва непрекъснат одит в часовете и постоянен контрол на занятията. Да се следи дали учителите пишат точния брой на учениците в клас. И след края на първи клас, ако детето не знае българската азбука, не говори българския език и не може да пише и чете - пак санкция за родителите. И пак проследяване дали глобата е платена. Всички знаем, че само с бъркане в джоба се оправят нещата в тази страна. Но явно на някои не им изнася да се спазват правила! Автор:       ", "date": "2019.09.18", "title": "Да ходиш на училище у нас = на кампания за безплатен сладолед"}
{"url": "https://www.actualno.com/society/blizki-na-jestoko-ubiti-protestirat-pred-ns-za-spavedlivost-snimki-news_1376588.html", "text": "       , предава репортер на БГНЕС.       , , , – собственоръчно направени плакати с тези надписи издигнаха роднини и близки на жертви на убийци и изнасилвачи.    . Бабата на 7-годишното момиченце от село Сотиря, чието изнасилване и убийство потресе цялата страна, ще внесе в парламента 15 хиляди подписа с искане за законодателна промяна, за да не може убийци и изнасилвачи, направили самопризнания да получават възможност за намаляване на присъдите. Сега законът го позволява.   По-късно през деня депутатите от правната комисия ще разглеждат предложенията за промени в реда на съкратеното съдебно производство. \"Тук съм преди всичко като човек. Бабата на Криси ме покани да посетя дома й. Бях там. Това, което видях ме разтърси. Ще поискам разрешение от баба й и ако ми го даде, ще ви разкажа\". Това каза председателят на НС на БСП след среща с протестиращи семейства на убитите деца в Сотиря. Тя се включи и в подписката за промени в НПК, която те инициират, съобщиха от БСП.  \"Призовавам да не се делим на управляващи и опозиция, защото мъката, която изпитва семейството на Криси от Сотиря и много други хора няма партиен цвят\", каза ощe Корнелия Нинова.         Тя коментира, че като народен представител е внесла законопроект, съгласно който при тежки телесни повреди, убийство и блудство не се прилага съкратено съдебно производство и споразумения, а само доживотна присъда без право на замяна. Нинова припомни, че така е било до 2009 г. в българското наказателно право и заяви, че социалистите искат това да се върне. \"Познавайки хората, чиито семейства са пострадали от такива престъпления - знам, че те искат единствено справедливост и възмездие за такива ужасни престъпления\", категорична бе Нинова.\r\n\"Разтревожена съм от това, което управляващите внесоха като законопроект и аргументите, с които го направиха. Казаха, че внасят друг закон, за да има алтернатива на БСП. За такива зверски престъпления друга алтернатива освен възмездие и справедливост не може да има\", заяви още Корнелия Нинова. Тя припомни, че мнозинството предлага отново да има намаляване на присъдата и всеки случай да се преценява от съда. \"Ние предлагаме – никакво намаляване на присъдата и доживотен затвор без право на замяна. Ще бъдем безкомпромисни, защото случаят с Криси от Сотиря не е единствен, а поредният\", заключи Корнелия Нинова. ", "date": "2019.09.18", "title": "Близки на жестоко убити протестират пред НС за спаведливост (СНИМКИ)"}
{"url": "https://www.actualno.com/society/otkrivat-daritelska-smetka-za-postradaloto-semejstvo-ot-borovan-news_1376598.html", "text": "      Семейство от село Борован остана без дом след като във вторник цистерна с гръцка регистрация се вряза в къщата им. Тежко е преминала нощта за малката дъщеричка на бременната Цветослава Концевска, детето е стресирано и силно изплашено, съобщи майката пред BTV.      Експертна група прецени, че щетите по къщата са толкова големи, че тя не може да бъде ремонтирана. Това е наследствената и единствена къща на бабата Петя Концевска.\r\n\"Аз живея 46 години на този адрес, никога до сега не е имало такъв случай, не съм предполагала, че мога да преживея такъв ужас\", допълни тя.\r\nМладото семейство ще се премести да живее при продителите на Цветослава в Плевен.   Може ли да помогне общината? От общината ще подсигурят фургон на пострадалата , защото не разполагат с общински жилища, заяви кметът на Борован Десислава Тодорова.   За построяването на нов дом за пострадалото семейство ще бъде открита дарителска сметка, допълни тя.     Кой отговаря за пътя? Пътят, който минава през селото, е второкласен и води към „Ферибот Оряхово” и АЕЦ „Козлодуй”. Движението по улицата, на която стана инцидента, е силно натоварено.\r\nВъпреки че в близост има училище, на улицата няма легнали полицаи за намаляване на скоростта. На нея има камери, но те не работят, отбеляза BTV.\r\nАгенция „Пътна инфраструктура” отговаря за поддръжката на пътя и липсата на легнали полицаи.   Хората в района споделят, че има полицейски патрул, който контролира трафика, но когато полицаите се оттеглят – започва \"бясното шофиране\".   Причината за инцидента се разследва До момента е ясно, че шофьорът на цистерната е карал с 55 км/ч в момента на сблъсъка.\r\n„Възможно е или да е заспал, или да му е прилошало. Взета му е проба за алкохол – отрицателна е”, заяви кметът на Борован Десислава Тодорова. ", "date": "2019.09.18", "title": "Откриват дарителска сметка за пострадалото семейство от Борован"}
{"url": "https://www.actualno.com/interest/jurnalistyt-i-koordinator-v-pdi-iskra-kojcheva-svobodata-na-slovoto-padna-v-ikonomicheski-kapan-news_1376542.html", "text": "      През последните седмици България бе разтърсена от поредния скандал, свързан със свалянето на журналист от ефир. Подобни ситуации, както и такива, за отказ на общественодостъпна информация, от страна на общински структури, напоследък зачестяват.      Един от тях е и този, на колегата от пловдивската структура на \"Дарик\" Искра Койчева. Само преди около месец тя се сблъска именно с отказ да получи информация за заплатите на директори от общинска фондация \"Пловдив 2019\". Срещаме се с Искра, за да коментираме ситуацията със свободата на словото в България в последните години. Тя е координатор за пловдивска област в организация, занимаваща се точно с това и наречена Програма за достъп до информация (ПДИ).    Размерът на възнагражденията по трудов договор на изпълнителния и артистичния директор на фондация „Пловдив 2019“ Кирил Велчев и Светлана Куюмджиева, поисках заедно с колегата Ваня Драганова, защото организацията, подготвяща изключително престижното домакинство на града под тепетата, като Европейска столица на културата, се финансира с публични средства и всички нейни разходи трябва да са публични. Да не говорим още, че дейността й трябва да е изцяло прозрачна за обществото – нещо, което за съжаление в последните години не се случи.\r\nНазряващото недоволство в публичното пространство, при това, не само в Пловдив, за работата на екипа на общинска фондация \"Пловдив 2019\", широкият дебат как организацията харчи средствата в бюджета си, както и непрекъснатото \"криене\", от страна на двамата директори на информация от местните старейшини, доведе до свикването на извънредни сесии на градския парламент с искания за отчет на похарчените пари от организацията и за оставки на управляващите фондацията. Повече от половината от приходите на фондацията за предходната бюджетна година се финансират от общинския бюджет.  Освен това, исканата информация за заплатите на Велчев и Куюмджиева не е по никакъв начин компрометираща или скандална. Да не говорим, че възнагражденията на лицата, заемащи най-високите етажи на управлението на държавата - президент, премиер, шефове на агенции, министри и кметове, например, са отдавна известни в общественото пространство. А защо на Светлана Куюмджиева и Кирил Велчев, въпреки питанията, поставени в годините от журналисти и общински съветници, да не са. И в този ред на мисли, на подаденото от нас заявление по Закона за достъп до обществена информация (ЗДОИ) от местната управа ни отказаха да оповестят месечните възнаграждения на артистичния и изпълнителния директор на фондацията Светлана Куюмджиева и Кирил Велчев с мотива, че възнагражденията им не били публична, а лична информация. Разбира се, ние обжалвахме отказа на администрацията в Административен съд-Пловдив. „Фондацията е натоварена с отговорната задача да работи за реализацията на проекта “Пловдив Европейска столица на културата 2019”, който излиза далеч извън рамките на града и на страната и е единствен за България“, заяви по време на съдебното заседание по делото адвокат Александър Кашъмов - юрист в правния екип на Програмата за достъп до информация. „Общественият интерес в случая надделява, защото дейността на фондацията, работеща по проекта Европейска столица на културата (ЕСК), е от национално и европейско значение“, коментира и адвокат Елена Гунчева.       Общинската юристка Доника Костова, която представляваше местната управа в съдебната зала, даже не знаеше, че жалбите на двете журналистки са обединени в едно дело. Тя оспори и двете искания, като неоснователни с мотива, че артистичният и изпълнителният директор на фондацията сами са съобщили заплатите си. \"Това обаче не отменя задължението а община Пловдив да даде официална информация по казуса\", коментираха и Александър Кашъмов и Елена Гунчева. Тук е мястото да припомня, че в деня на получаването на отговора от пловдивската администрация на подаденото от нас заявление, на извънредна сесия на Общинския съвет в града, очевидно под напрежението от скандалите около \"Пловдив 2019\", свързани с обвинения за непрозрачност при разходването на публичните средства от фондацията, Кирил Велчев сам обяви своята заплата, възлизаща на 1 500 лева. Веднага след публикуването на материала на \"Дарик\" „Заплатата на арт директора на „Пловдив 2019“ забулена в тайнственост - била лична, а не публична информация“, в интервю за медията пък самата Светлана Куюмджиева съобщи, че получава същата сума всеки месец. В крайна сметка, в едномесечен срок магистратите от Административния съд излязоха с решение, че двамата директори на „Пловдив 2019“ са задължени субекти по смисъла на ЗДОИ и исканата информация е обществена. Според съда, тя дава възможност на гражданите да си съставят собствено мнение относно дейността на ръководителите на фондацията, както и че е налице надделяващ обществен интерес относно повишаване на прозрачността и отчетността на организацията. След влизането в сила на решението, община Пловдив веднага ни предостави официално отговор на нашето запитване. Практиката обществени структури да отказват достъп до информация на журналисти и на граждани не е от вчера. Според ПДИ, „в последните години се констатира засилен интерес, от страна на журналисти и медии, към използване на процедурите на ЗДОИ, за да получат достъп до документи, необходими за журналистически разследвания, разкриващи най-често корупционни практики и злоупотреби на властимащите. Информация за процеса на вземането на решения, за разходването на обществени средства, за сключени договори от голям обществен интерес, за резултати от контролната дейност на различни публични институции журналистите търсят, както от институциите на централно ниво, така и от \"органите на местно самоуправление и други задължени по ЗДОИ субекти“.\r\nНе винаги е лесно и безпроблемно да се получи информация, дори когато търсещият информация е голяма медия или пък известен журналист. Това показват и публикуваните на тази страницата на ПДИ случаи, както и заведените в резултат на отказ на информация съдебни дела. От заведените през годините с правната помощ на Програмата за достъп до информация близо 400 съдебни дела в случаи на отказ на информация, над 100 от тях са дела на журналисти.       Именно чрез ЗДОИ това става почти невъзможно, защото отговорът на съответната институция трябва да бъде получен в необходимия срок и ако той не бъде спазен - следват съдебните процедури по обжалване и получаване след тях на информацията. За огромно съжаление България стои стабилно на дъното по свобода на словото в държавите в света и за това състояние нашите власти със сигурност носят своята отговорност. За мен лично свободата на словото означава никой да не казва на журналистите какво да пишат и какво да говорят. Това обаче явно е трудно постижимо за голяма част от медиите в страната, предвид очевидната им невъзможност да се издържат сами от своите читатели, зрители и слушатели. Дали ще става все по-трудно да се казват нещата в България такива, каквито са, искрено се надявам да не е така. В интервю за свободата на словото за \"Дойче Веле\" Георги Лозанов казва, че „капитали, вкарани в медии, които не могат да се самоиздържат, за да имат възвращаемост, трябва да се пренесат от медийния пазар на пазара на влияние. Което значи да се използват за подкрепа на партии, за атака на конкуренти, за участие в хибридни войни. А за да може това да става, трябва не журналистите, а собствениците да казват какво да се говори и пише в техните медии.     В такава ситуация дори да влагаш средства в медиите, само за да поддържаш независимата журналистика, пак ще се озовеш от едната страна на някой фронт и ще започнеш да търпиш поражения“. Така че, според мен порочният омагьосан кръг на точно това финансиране на медиите в България се е завъртял отдавна и излизането от него ще е много трудно, да не кажа невъзможно. ", "date": "2019.09.18", "title": "Журналистът и координатор в ПДИ Искра Койчева: Свободата на словото падна в икономически капан"}
{"url": "https://www.actualno.com/politics/shte-povlijae-li-shpionskijat-skandal-vyrhu-energijnite-proekti-s-rusija-news_1376618.html", "text": "      Дипломатическите спорове и шпионският скандал няма да повлияят на българо-руските енергийни проекти. Това заяви в интервю за bTV проф. Атанас Тасев. По думите му, няма вечни приятели или врагове – а интереси.      „Не виждам никакво основание да се тревожим. Гръмна един но той ще се окаже буря в чаша вода”, допълни енергийният експерт.   Според специалиста по ядрена енергетика проф. Георги Касчиев, шпионският скандал има предизборен привкус. Той каза още, че има много политици и организации у нас, които работят за развиването на сътрудничеството с Русия.\r\n„За миналата година, износът на Русия към нас е нараснал с около 6%. Нашият внос се е сринал почти наполовина. Този срив е за около 440 млн. долара, тези наши производители, които са загубили пазарите си, са претърпели загуби за милиони”, посочи Касчиев.  Експертите уточниха, че Русия очаква „Турски поток” да заработи до януари 2020 г.\r\nСпоред тях страната ни ще закъснее с този срок и може да се наложи България да плаща неустойки.   Проф. Тасев посочи, че от българска страна има политическа зелена светлина за проекта, но има смущаващи обстоятелства.    „Европейският съд отмени по искане на Полша, Литва, Латвия и Естония дерогацията на Трети енергиен проект по отношение на сухопътната част на „Северен поток 1”. Засега при нас няма съдебен иск, защото това можеше да намали квотата на „Газпром” от 90%, която те изтъргуваха като капацитет на входа на системата – на 50%”, уточни енергийният експерт.\r\nПроф. Касчиев припомни, че Съединените щати са се обявили против енергийния проект. „Те изтъкват факта, че България по този начин зависи само от един доставчик на газ, а тяхното влияние е голямо. Предполагам, че ще има някакво развитие. Руският”, заяви той и допълни, че се съмнява страната ни да изпълни ангажимента си за транспорт на газ от „Турски поток” за Сърбия.    ", "date": "2019.09.18", "title": "Ще повлияе ли шпионският скандал върху енергийните проекти с Русия"}
{"url": "https://www.actualno.com/celebrate/sv-mychenica-ariadna-news_695191.html", "text": "      Света мъченица Ариадна пострадала за Христа при царуването на нечестивия император Адриан (управлявал от 117 до 138 година, бел. Pravoslavieto.com). Тя била робиня на някой си Тертил, управител на град Примниса във Фригия.      Когато по случай рождения ден на сина си Тертил извършвал тържество в идолския храм и принасял жертви, като се покланял на бесовете и ликувал заедно с целия си дом, с приятелите и съседите си, света Ариадна останала вкъщи и не пожелала да иде в идолското капище, за да празнува заедно с господаря си.   Тогава той се разгневил и започнал да я бие без пощада, повесил я и заповядал да режат тялото й с железни остриета. После затворил света Ариадна и дълго време я измъчвал с глад, принуждавайки я да се отрече от Христа и да се поклони на бездушните идоли, но накрая я освободил от тъмницата и тя напуснала града.\r\nТертил съжалил за това и тръгнал да я преследва заедно със слугите си. Света Ариадна се обърнала и като видяла преследвачите си, побягнала. Тя стигнала до една скала и започнала да моли Бога да я избави от ръцете на враговете. И веднага по Божественото повеление скалата се разтворила, светицата влязла вътре в камъка и двете половини на скалата се съединили отново. Това чудо сторил явилият се Господен ангел.  Преследвачите били обзети от страх, започнали да се сражават помежду си, наранили се взаимно с копията и загинали. Така Господ избавил рабинята Си от ръцете на нечестивите, като птица от примките на ловеца.\r\nС нейните молитви да избави и нас от враговете ни и заедно със света Ариадна да ни сподоби да тържествуваме в небесна радост вовеки. Амин.   В същия ден се чества паметта на светите мъченици София и Ирина, загинали от меч, и мъченик Кастор, който починал, след като бил измъчван от глад от идолопоклонниците.    © Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски. ", "date": "2019.09.18", "title": "Св. мъченица Ариадна"}
{"url": "https://www.actualno.com/society/prognoza-za-vremeto-18-septemvri-srjada-news_1376522.html", "text": "      Днес времето остава предимно слънчево. От север-северозапад облачността ще се увеличава и привечер, на отделни места, главно в планините ще превали. Това съобщи за Агенция „Фокус“ дежурният синоптик Боряна Маркова от Националния институт по метеорология и хидрология. Ще духа до умерен северозападен вятър, в Дунавската равнина временно ще се усили и с него ще започне да нахлува хладен въздух. Максималните температури в по-голямата част от страната ще са между 29° и 34°, по-ниски ще са в северозападните райони - между 24° и 29°. Атмосферното налягане ще е по-ниско от средното за месеца и през деня бързо ще се повишава.      По Черноморието ще бъде предимно слънчево, от север с увеличение на облачността. Ще духа слаб до умерен вятър от север-северозапад. Максималните температури ще бъдат между 28° и 31°. Температурата на водата е 23-24°. Вълнението на морето ще бъде 1-2 бала.\r\nВ планините ще бъде предимно слънчево, след обяд с увеличение на облачността и привечер на места в Стара планина ще превали. Ще духа умерен, по високите части до силен западен вятър. Максималната температура на височина 1200 метра ще е около 24°, на 2000 метра – около 13°.\r\nПрез следващите три дни времето ще е променливо. В четвъртък ще преобладава облачно време, на места с превалявания от дъжд, в отделни райони с гръмотевици. Ще духа до умерен вятър от север-северозапад. Студеният въздух ще обхване цялата страна и максималните температури ще са от 15°-17° в североизточните райони до 23°-25° в крайните югозападни. В петък вятърът отново ще се усили, но валежите ще спрат, до вечерта и облачността ще намалее до незначителна. В събота ще преобладава слънчево време, главно над източните райони с временни увеличения на облачността. Вятърът ще отслабне, постепенно ще се ориентира от изток, в Източна България - от североизток. Минималните температури ще се понижат и в повечето места ще са между 6° и 11°, а дневните в събота ще останат 18°-23°.   ", "date": "2019.09.18", "title": "Прогноза за времето - 18 септември (сряда)"}
{"url": "https://www.actualno.com/society/promenjat-dvijenieto-v-tunel-trajanovi-vrata-news_1376516.html", "text": "      За всички, които днес ще пътуват по АМ Тракия. От 10 ч. до 15:30 ч., движението в тунел „Траянови врата“ в посока Бургас ще се осъществява в една лента, съобщиха от Агенция \"Пътна инфраструктура\".      Поради ремонт на пожаро-известителната система и светофарната уредба на съоръжението ще бъде ограничено преминаването в активната лента, а трафикът ще се пренасочва в изпреварващата.    Шофьорите е необходимо да се движат с повишено внимание и съобразена скорост.    ", "date": "2019.09.18", "title": "Променят движението в тунел \"Траянови врата\" "}
{"url": "https://www.actualno.com/health/pravilno-hranene-predi-sled-i-po-vreme-na-trenirovka-news_1376605.html", "text": "      За да изпълнявате си правилно,  ви е нужна доста енергия. Ако искате да получите мечтаното тяло, определено трябва да обърнете внимание на правилното хранене, защото то има огромна значение. Ако се храните правилно, не е нужно да приемате никакви хранителни добавки. Балансираната диета е напълно достатъчна, но за да създадете такава, трябва да имате някакви познания на тази тема. Колкото и усилено да тренирате, резултатите няма да са достатъчно големи, ако не се храните правилно.           1. Какво да хапвате преди тренировка? - За да изпълните тренировката си ви е нужно доста голямо количество енергия. Поради тази причина е важно да приемате храни, богати на въглехидрати. Можете да си набавите нужното количество въглехидрати от пълнозърнест хляб, много голяма част от плодовете и зеленчуците, спагети, макарони и др. За да помогнете на тялото си да усвои приетата храна е нужно да пиете много вода преди тренировка. Също така, трябва да приемате и протеин, който изгражда мускула. Съотношението между протеините и въглехидратите трябва да бъде 50/50, съчетано с голямо количество вода, която да разпространи приетото количество храна равномерно по тялото ви. 2. Какво да приемате по време на тренировка? - Според нас, по време на тренировка е най - подходящо да приемате много течности. Предлагаме ви да заложите на водата. Фитнес напитките също са подходящи, но съдържат прекалено много консерванти. Те са обогатени с натрий и въглехидрати, но въпреки това не са подходящи за всекидневен прием. Минералната вода ще хидратира тялото ви по време на тренировка.   3. Какво да хапвате след тренировка? - След интензивна тренировка, вие сте изгорили доста калории и енергия. Това доста често е причина да се чувствате отпаднали след тренировката. За да можете да продължите деня и да бъдете пълноценни е препоръчително да приемате храни, които са богати на белтъчини и протеини. Както знаете, протеините изграждат мускулните влакна. Усвояват се най - лесно и бързо от тялото, ако ги приемате след тренировка. Разбира се, не е грешка ако ядете храни, богати на протеини и преди тренировката, и след края й. Белтъците ще ви дадат енергия. Те също така са основен градивен материал за мускулите. След тренировка е подходящо да хапнете яйце, плодове и зеленчуци, шейк с белтъци, кисело мляко и др.\r\nСлед като имате нужните знания относно храненията преди, след и по време на тренировка, вече можете да създаете вашата балансирана диета.    ", "date": "2019.09.18", "title": "Правилно хранене преди, след и по време на тренировка"}
{"url": "https://www.actualno.com/america/nu-jork-zabrani-aromatiziranite-elektronni-cigari-news_1376550.html", "text": "      Втори американски щат въведе забрана на ароматизираните електронни цигари, пише АФП.      Ню Йорк се съобрази с данните, свързващи смъртта на няколко души с употребата на продукта, рекламиран като по-безопасен от тютюнопушенето, предаде БГНЕС.   Губернаторът Андрю Коумо каза, че ще бъде използван закон за извънредни ситуации, който да забрани ароматизираните електронни цигари.\r\nПо-рано този месец управата на Мичиган стана първата администрация в САЩ, която въведе забрана за набиращите популярност заместители на традиционните цигари.  Властите в Ню Йорк казаха, че с аромати като дъвка и бонбони за смучене, ароматизираните електронни цигари очевидно са насочени към младите, което представлява риск за общественото здраве.\r\nПроучване на здравните власти в щата показало, че през 2018 г. цели 27% от гимназистите са използвали електронна цигара.   Това е скок със 160% спрямо данните от 2014 г.    Забраната в Ню Йорк влиза в сила веднага, докато разпореждането на губернатора на Мичиган да се забранят тези продукти, което беше направено на 4 септември, все още не е действащо. ", "date": "2019.09.18", "title": "Ню Йорк забрани ароматизираните електронни цигари  "}
{"url": "https://www.actualno.com/america/nad-1-milion-deca-shte-izbjagat-ot-uchilishte-zaradi-stachkata-za-klimata-news_1376556.html", "text": "      Очаква са в Стачката за климата в Ню Йорк да вземат участие 1,1 милиона деца, отбелязват световните агенции, цитирани от БГНЕС.      Директорите на училища в САЩ се чудят каква позиция да заемат, след като управата на града вече обяви, че децата няма да бъдат наказани за отсъствията в петък.   Стачката за климата е подобна на протеста \"Петъци за бъдеще\", започнат от шведската ученичка Грета Тунберг, която не ходеше на училище всеки петък, за да протестира пред сградата на правителството, че не се прави нищо за борба с климатичните промени.\r\nМитингът има за цел да обърне вниманието на обществото към опазването на природата, като ще бъде организиран 3 дни преди срещата на високо равнище за климата в ООН.  Повече от 115 държави и над 1000 града са изразили желание да се включат в масовия протест. В митингите няма да участват само ученици, но и възрастни, които са напуснали работните си места на 20 септември, за да протестират срещу бездействието в борбата с глобалното затопляне. ", "date": "2019.09.18", "title": "Над 1 милион деца ще избягат от училище заради стачката за климата "}
{"url": "https://www.actualno.com/america/cenata-na-petrola-se-srina-po-byrzo-ot-ochakvanoto-news_1376551.html", "text": "      Рекордният скок на цената на петрола се задържа едва един ден, след като обяви, че ще възстанови производството на петрол по-бързо от очакваното, пише АФП.      Цената на петрола спадна с повече от 5 процента във вторник, след паниката в понеделник, предизвикана от атаки от въздуха срещу най-големия комплекс за преработка на суров петрол в страната, предаде БГНЕС.   \"Безспорно цените, достигнати в понеделник нямаше как да се задържат, тъй като прекомерното предлагане остава доминиращия проблем тази година, но резкият спад дойде по-рано, отколкото очаквахме.\", казва водещият пазарен анализатор на компанията за онлайн борсови сделки Ай Джи (IG).\r\n\"Искам да успокоя всички в Саудитска Арабия, че цените на петрола вече са на същите нива, на които бяха преди 03:43 часа в събота.\", каза министъра на енергетиката на страната принц Абдулазис бин Салман, говорейки за точния час на атаките срещу рафинериите.  \"Ние произвеждахме 9,89 милиона барела на ден. През октомври продукцията ни ще бъде отново точно 9,89 милиона барела на ден.\", допълни принца. ", "date": "2019.09.18", "title": "Цената на петрола се срина по-бързо от очакваното "}
{"url": "https://www.actualno.com/society/protest-s-iskane-na-dojivoten-zatvor-bez-zamjana-za-recidivisti-pod-prozorcite-na-ns-news_1376506.html", "text": "      Близки на пострадали от тежки престъпления се събират на протест под прозорците на Народното събрание. Те настояват за справедливи присъди за извършителите.      Пострадалите ще внесат искане промяна в НПК за най-тежка присъда за извършителите на този вид престъпления - доживотен затвор без право на замяна.   В момента при пълни самопризнания извършителите намаляват присъдата си и разследването се води по съкратена процедура. Това в повечето случаи не обезщетява мъката на близките на жертвите. Те настояват най-тежкото наказание да остане особено за рецидивисти с предишни присъди.\r\nПредложението на протестиращите е подкрепено от подписка, под която са написали имената си 15 хиляди души.  Инициативата започнаха близките на убитото момиченце от село Сотиря. В нея са се включили и българи от чужбина.\r\nВ същото време в кметството на Сотиря всекидневно пристигали пратки с подписи. Непознати от цялата страна организирали пунктове и доброволни групи за събиране на подписи за най-тежкото наказание, съобщи BTV.\r\nОчаква се по-късно през деня депутатите от правната комисия да  обсъждат дали да остане възможността за намаляване на присъдите на  убийци и изнасилвачи след даването на самопризнания.       Предложенията за промени в реда на съкратеното съдебно производство  дойдоха след възобновен обществен дебат, породен от фрапиращите случаи в  село Сотиря и Негован. БСП, \"Обединените патриоти\" и \"Воля\" предлагат  отпадане на възможността за съкратено производство и намаляване на  присъдата при убийства и престъпления, довели до тежки телесни повреди.  Колегите им от ГЕРБ искат запазване на института, но при въвеждане на  строги ограничения, пише БГНЕС.    ", "date": "2019.09.18", "title": "Протест с искане на доживотен затвор без замяна за рецидивисти под прозорците на НС"}
{"url": "https://www.actualno.com/books/vasilij-kandinski-i-gabriele-munter-edna-lubov-s-predizvesten-kraj-news_1375515.html", "text": "      „Художничката“ от Мери Бесон е новият вдъхновяващ роман, който от издателство „Емас“ подбират за своята Колекция „Музи“.      1866 година, Москва. В заможно търговско семейство се ражда Василий Кандински. Завършва университет със специалност право, предлагат му кариера като преподавател... Но младият мъж отдавна е решил, че неговото признание е рисуването, и през деветдесетте години заминава за Мюнхен да учи изобразително изкуство в тамошната академия. В началото на ХХ век създава школата „Фаланга“ заедно с други модерни творци.   1877 година, Берлин. В семейството на зъболекар се ражда Габриеле Мюнтер – Ела. Останала на 9 години без баща, с майка, страдаща от депресии, девойката не успява да завърши училище. Но обича да рисува и това ѝ се удава. Берлин не ѝ дава нищо ново и тя заминава за Мюнхен, за да учи във „Фаланга“.\r\n1902 година. Фаталната година. Габриеле е ученичка на Кандински. Млад и красив, с аристократична осанка и изискани маниери. Мъж с поглед в бъдещето. Мъж от друг свят. Габриеле е в небесата, защото геният я е забелязал. И я е дарил с 25 дискретни целувки, когато една вечер изчезва. Приятели ѝ съобщават, че е отишъл в Мюнхен да посрещне съпругата си. Ударът е жесток – никой не е знаел, че Василий е женен. А Габриеле осъзнава със страшна сила, че се е влюбила безпаметно. В женен мъж. Неверен мъж.  „Нямам нищо общо с Аня, ние сме братовчеди – уверява я той. – Ще се разведа и ще се оженя за теб.“ И Ела вярва... защото иска да вярва и друго не ѝ остава. И става негова спътница в живота. Двамата пътуват, двамата рисуват, търсят нови изразни средства, нови хоризонти... А документите за развода се бавят, документите не идват и не идват. Ела мечтае – за дом, за деца, а хората я наричат „курва“. Василий обаче се интересува само от своето изкуство. В отношенията им се настанява недоверието, щастието не е пълно и любовта започва да се пропуква. И когато разводът най-сетне е факт, предложение не последва.\r\nНо идва Първата световна и Кандински трябва да замине за Русия. Времената се несигурни, Габриеле заминава за Дания, за да избяга от войната, и се прехранва с рисуване на портрети. И пише до Москва. Ред след ред, писмо след писмо. Но от Василий няма отговор. Не може да има друга причина, освен да е мъртъв. Тази мисъл ѝ дава нови сили – да се представи за неговата съпруга. И за пръв път Ела заживява с гордо вдигната глава, като законна съпруга. Но не задълго. От Ваймар идва писмо с вест, по-страшна от смъртта – господин и госпожа Кандински искат да им бъдат върнати неговите картини. Госпожа Кандински! Габриеле припада.   След години на възстановяване тя трябва да се научи да живее наново. И да обича наново...    ***\r\nМери „Пийти“ Бесон работи като кураторка в Музея на изкуствата в Милуоки, дом на най-голямата колекция платна от Габриеле Мюнтер в Северна Америка. Четиринайсетте картини са гордост за музея и център на сбирката „Немски експресионизъм“. Бесон открива нещо изключително в работата на художничката – емоционална дълбочина, интелектуална енергия, и решава да пише за нея, а за целта не пести усилия за проучвания на живота ѝ. За да усети наистина духа на Мюнтер, писателката пътува до Мюнхен при творбите на художниците от нейния кръг „Син ездач“, до Мурнау – при „Жълтата къща“ в подножието на Баварските Алпи...\r\nПреди това Мери Бесон е преподавала английски на гимназисти и е била администраторка в Университета на Милуоки. Със съпруга ѝ са отгледали три деца, а сега делят времето си между Милуоки и \"Бруклин\", Ню Йорк.    ", "date": "2019.09.18", "title": "Василий Кандински и Габриеле Мюнтер – една любов с предизвестен край"}
{"url": "https://www.actualno.com/tips/shampionska-liga-na-kakvo-da-zalojim-v-dneshnite-zrelishtni-sblysyci-1809-news_1376507.html", "text": "      Шампионска лига отново е на дневен ред, а най-големият европейски клубен турнир вече прикова вниманието ни с вчера. Какво обаче ще ни предложи тазвечерният футболен спектакъл - предстои да разберем.      Двата сблъсъка, които се отличават в днешната програма на турнира, са двубоите ПСЖ - и Атлетико Мадрид - Ювентус. Други три европейски гранда обаче също излизат \"под прожекторите\", за да стартират своето участие през новата кампания. Финалистът от миналата година Тотнъм гостува на гръцкия Олимпиакос, Байерн приема у дома сръбския Цървена звезда, докато Манчестър Сити гостува на Шахтьор.\r\nНашият екип от типстъри подбра три мача от богата програма на турнира, които да анализираме и да се опитаме да предскажем бъдещето, за да ви помогнем с вашия избор за футболни залози. тепърва започва, а ако и вие искате да забогатеете, то вижте нашите прогнози в следващите редове:    ПСЖ - РЕАЛ МАДРИД Това е един от двубоите, към които феновете на тази игра имат най-високи очаквания за зрелищен сблъсък. Истината е, че срещата между ПСЖ и Реал Мадрид до известна степен изгуби част от своя блясък, а причината за това са основните липсващи фигури и в двата отбора.\r\nТрудно е да се прецени кой отбор е \"по-ощетен\" по отношение на отсъстващите играчи, но все пак това сякаш са домакините, които няма да могат да разчитат на наказания Неймар, както и другите две острите в предни позиции - контузените Килиан Мбапе и Единсон Кавани. В тима на Томас Тухел отсъстват още Юлиан Дракслер, Тило Керер и Клен Дагба.     Реал Мадрид пък, може би за \"баланс\" в срещата, няма да може да разчита на три важни фигури в защита, без които отбраната на отбора можеше да страда, ако атаката на ПСЖ бе в състав Неймар-Кавани-Мбапе. Това са наказаните Серхио Рамос и Начо, както и контузеният Марсело. Няма нужда да споменаваме и за проблемите в средата на терена, където Модрич, Иско, Марко Асенсио и Браим Диас също не са опция за Зинедин Зидан.\r\nДвата отбора са сред фаворитите за спечелването на големия трофей. Както вече стана ясно, 22-мата на терена съвсем няма да са най-доброто, с което разполагат двата отбора, а за Томас Тухел и Зинедин Зидан изглежда, че най-важната задача в този мач е да не загубят двубоя. Очертава се един равностоен сблъсък, който в крайна сметка е напълно вероятно да подели точките между двата отбора.     АТЛЕТИКО МАДРИД - ЮВЕНТУС Още един мач с троен знак, а това се потвърждава от миналогодишния дуел, който си спретнаха двата отбора. Всички помним драматичния начин, по който Кристиано Роналдо съумя да обърне \"дюшекчиите\" и да ги изхвърли от Шампионска лига, а сега испанският гранд ще има възможност за реванш.\r\nДокато в предишния мач изходихме от съставите на двата отбора, в сблъсъка Атлетико - Юве ще се фокусираме върху моментната форма на двата отбора. А тя не е никак впечатляваща. И мадридчани, и шампионът на Италия показват колебания в местните първенства, а това няма как да се промени за един двубой и пак да си продължи по стария начин след това. Изстрадани победи и за двата отбора до момента, загуба за Атлетико в последния кръг от Реал Сосиедад и нулево равенство за Юве срещу колебливия Фиорентина. Това, което може да натежи в такъв сблъсък, е стадионът, на който се провежда мача. А на \"Уанда Метрополитано\" винаги се играе трудно и това се знае и от колоси като Барселона и Реал Мадрид.\r\nВ този мач отново не виждам как Ювентус може да си тръгне с повече от точка, въпреки че на пръв поглед тимът изглежда една идея по-подготвен и в по-добра форма от своя съперник. Атлетико няма да позволи да загуби, но на свой ред ще срещне трудности да \"измами\" момчетата на Маурицио Сари.   ШАХТЬОР - МАНЧЕСТЪР СИТИ Едва ли някой има съмнения кой е големият фаворит в този мач, а същото важи с пълна сила и за букмейкърите, които дават смазващо предимство за шампиона на Англия. Нашите предложения за този мач обаче са една идея по-рискови - в търсене на изненадата, а и по-високите коефициенти.\r\n\"Гражданите\" излетяха за срещата в Украйна в не особено добро настроение, след като допуснаха неприятна загуба от Норич във Висшата лига. Разбира се, едно поражение не може да доведе до крайни изводи, но самочувствието на \"небесносините\" със сигурност не е до небето. Мениджърът на Сити Хосеп Гуардиола има и известни кадрови проблеми, особено в защита. Естествено отбор като \"гражданите\" разполага с достатъчно широчина, за да замести липсващите, но сработването на \"новите\" лица на терена изискват по-дълъг период, отколкото се случва на тренировки.\r\nВъпреки че през 2018-а Шахтьор на два пъти бе разгромен от Сити, нашите очаквания са този път \"гражданите\" да не си тръгнат с толкова изразителна победа от Донецк. Ето и няколко предложения за този мач:   Автор: Mr. Corner  ", "date": "2019.09.18", "title": "Шампионска лига: На какво да заложим в днешните зрелищни сблъсъци? (18.09)"}
{"url": "https://www.actualno.com/sciencelogy/facebook-objavi-syzdavaneto-na-nadzoren-organ-news_1376547.html", "text": "      Интернет гигантът обяви създаването на Надзорен съвет, който ще решава как да бъде управлявана социалната мрежа, предаде БГНЕС.      Компанията каза, че групата експерти ще разглежда първия си \"случай\" през 2020 г.   Идеята, която в американски медии нарекоха \"Върховния съд на Facebook\", предвижда съвет от 40 души от целия свят, въпреки че се очаква в началото да са по-малко.\r\nНаблюдатели поставят под съмнение независимостта на подобен Надзорен съвет, както и целите на неговото създаване.  \"Във Facebook няма съд. Единственият глас, който има реална тежест, е този на притежателя на контролния пакет акции Марк Зукърбърг.\", казва Бърни Хоган, преподавател в Института по интернет на университета Оксфорд.\r\n\"Върховният съд на Facebook търси цялата пищност и церемониалност на истинските съдебни институции, но реално не носи никаква отговорност пред гражданите\", допълва Хоган.\r\nFacebook обяви, че Надзорния съвет ще започне работа с поне 11 временни членове, като имената им ще бъдат обявени публично.       Решенията след техните съвещания също ще се публикуват. Заплащането им ще идва от тръст, основан и финансиран от Facebook.\r\n\"Ние сме отговорни за прилагането на определена политика и взимаме милиони решения всяка седмица. Но в крайна сметка не вярвам, че частни компании като нашата, трябва да взимат толкова важни решения за свободата на словото сами.\", написа Марк Зукърбърг.\r\nВъв вторник (17 септември), Facebookпубликува устава на Надзорния съвет, като посочи за основни негови цели: Надзор над решенията за съдържанието на Facebook; Промяна на решенията на Facebook, ако това се налага; Да бъде има ролята на независим авторитет извън Facebook.\r\nАко в компанията има сериозни разногласия и всички нива на управление са използвани, въпросът ще се отнася до Надзорния съвет.\r\nFacebook ще решава кои въпроси да бъдат внесени в надзора за разглеждане, но самия съвет ще определя кои от внесените теми ще бъдат вкарани в дневния ред.      Компанията обяви, че очаква Надзорния съвет да разглежда \"десетки въпроси всяка година\", като ще се фокусира върху темите и решенията, които \"ще донесат на обществото ползи.\"\r\n\"Решенията на съвета ще бъдат задължителни, независимо дали аз или друг във Facebook не е съгласен с тях. Те ще бъдат публикувани заедно с мотивите за взимането им по начин, който ще предпази личното пространство на хората.\", казва Марк Зукърбърг. ", "date": "2019.09.18", "title": "Facebook обяви създаването на \"надзорен орган\" "}
{"url": "https://www.actualno.com/chronicles/zapochva-da-izliza-the-new-york-times-news_1376398.html", "text": "      „Ню Йорк Таймс“ е основан на 18 септември 1851 г. от Хенри Джарвис Реймънд и Джордж Джоунс. Реймънд също така е един от основателите на АП през 1856 г. Адолф Окс придобива „Ню Йорк Таймс“ през 1896 г. и под неговото ръководство вестникът придобива международна слава. Той повишава тиража му и издига неговата репутация. През 1897 г. именно Окс поставя лозунга „За всички новини, който стават за отпечатване“, който се възприема от мнозина като леко заяждане с конкурентните вестници в Ню Йорк като например „Ню Йорк Уърлд“ и „Ню Йорк Джърнъл Американ“, известни с „жълтите“ си статии. След като централният офис на вестника се премества в нова сграда на 42–а улица, това пространство през 1904 г. е наречено Таймс Скуеър. Девет години по-късно Ню Йорк Таймс отваря допълнителен офис на номер 229 на 43–а улица, която е централната „квартира“ на вестника, тъй като офисът на 42–а улица е продаден през 1962 г.      Първоначалният замисъл е „Ню Йорк Таймс“ да се публикува всяка сутрин с изключение на неделя, но по време на Гражданската война започва да се издава и в неделя, което е практика на другите големи издания. Вестникът печели първата си награда Пулицър за репортажи и статии, посветени на Първата световна война през 1918 г. През 1919 г. прави първата си трансатлантическа доставка за Лондон.   Известната кръстословица на Ню Йорк Таймс се появява за първи път през 1942 г. като притурка. „Ню Йорк Таймс Корп.“ купува радиостанцията за класическа музика WQXR през 1942 г. Посветената на мода секция почва да се публикува през 1946 г. Ню Йорк Таймс също така стартира през 1946 г. и международно издание, което обаче спира да се издава през 1967 г., когато се присъединява към собствениците на „International Herald Tribune“ и „Уошингтън Пост“ и заедно почват издаването на International Herald Tribune„текст в кавички“ в Париж. Делото Ню Йорк Таймс срещу Съливан от 1964 г. представлява значимо събитие, свързано с правното определение на „клевета“. Този случай поставя стандартите за определяне на понятието „преднамерена злонамереност“. Рубриката на Ню Йорк Таймс за колумнисти стартира през 1970 г., а през 1996 г. минава и в уеб пространството, като дава достъп на читателите си от цял свят до съдържанието си чрез уебсайта си. Новият главен офис на вестника представлява небостъргач, проектиран от Ренцо Пиано, като адресът му е пресечката на 41–а улица и 8-мо авеню в Манхатън, вестникът се премества там през 2007 г. ", "date": "2019.09.18", "title": "Започва да излиза The New York Times"}
{"url": "https://www.actualno.com/football/evropejskijat-shampion-livyrpul-se-srina-sreshtu-napoli-na-starta-v-shampionska-liga-news_1376503.html", "text": "      Европейският шампион Ливърпул се срина на старта на своето участие в тазгодишното издание на . 6-кратният носител на трофея загуби като гост на Наполи с 2:0 в първи мач от груповата фаза на турнира.      Мачът вървеше към нулево реми до 80-ата минута, когато домакините получиха дузпа. 11-метровият наказателен удар бе реализиран от Дрис Мертенс, макар стражът на гостите Адриан (който направи няколко ключови спасявания в мача) да се оказа съвсем близо до това да спаси изстрела.   Късно в добавеното време на мача пък Върджил ван Дайк допусна грешка и отвори възможност пред появилия се като резерва Фернандо Йоренте да реализира първия си гол с небесносинята фланелка и да спази обещанието си да отмъсти за бившия си клуб Тотнъм.\r\n\"Кошмарът\" за мърсисайдци се повтаря, след като миналата година тимът на Юрген Клоп отново претърпя загуба от Наполи на \"Сан Паоло\", като и в онзи мач поражението дойде след късен гол. По този начин Ливърпул започва със загуба участието си в Шампионска лига, докато Наполи ще се нареди на второто място в групата зад тима на РБ Залцбург, който надигра Генк с изразителното 6:2.    ", "date": "2019.09.18", "title": "Eвропейският шампион Ливърпул се срина срещу Наполи на старта в Шампионска лига"}
{"url": "https://www.actualno.com/society/novini-ili-novini-kartinata-na-pechata-za-18-septemvri-news_1376531.html", "text": "              Акцент в днешния брой е, че правителството изненадващо форсира втори договор за милиарди в рамките на месец. В сряда \"Булгартрансгаз\" подписа документите за изграждането на участъка от \"Турски поток\" през страната ни, който премиерът Борисов кръсти \"Балкански поток\". България ще плати на саудитски консорциум над 1.1 млрд. евро, или близо 2.2 млрд. лева. По договора има допълнителни плащания и общата стойност става почти 3 млрд. лева.  В началото на август бяха платени 2.2 млрд. лв. за американските изтребители F-16. Договорът бе сключен изненадващо и без държавата да изчака 7-дневния срок за обжалване на решението на Върховния административен съд (ВАС), с което бе потвърден избраният изпълнител - саудитската \"Аркад\".   Водеща новина е новият \"данък телевизор\", който влиза в парламента. НС подхваща таксите, които трябва да плащат частните лица и бизнеса за обществените телевизия и радио (БНТ и БНР). По закон те са месечни и се събират на основата на всеки регистриран електромер. Сумите трябва да влизат във фонд „Радио и телевизия” към СЕМ. В Закона за радио и телевизия е записано, че „гражданите заплащат месечна такса в размер 0,6 на сто от минималната работна заплата за страната”. Така според закона гражданите трябва да плащат 3,36 лв., а юридическите лица 2,5% от минималната заплата, т.е. 14 лв. Предвидено е, хората които нямат приемници, да подадат декларации, за да се освободят от плащания. Акцентът в изданието е подкрепата от прокуратурата за ограничаване на съкратеното съдебно следствие. Становището на прокуратурата е, че предложеното ограничаване на съкратеното съдебно следствие при тежка телесна повреда и умишлено убийство категорично трябва да се приеме. Това каза главният прокурор Сотир Цацаров на дебатите в парламентарната правна комисия за съкратеното съдебно следствие. Внесените от партиите проекти са 4. БСП, “Обединени патриоти” и “Воля” искат да отпадне възможността за бърз съд при направени самопризнания, ако е извършено тежко убийство или е причинена тежка телесна повреда. От ГЕРБ предлагат съкратеното производство да остане, но съдът да не бъде задължен да намали присъдата, както е сега. Освен това наказанието да може да се намалява с 1/5, а не с 1/3.     Акцент в днешния брой е новината, че броят на децата в институции е намалял драстично. За това информира социалният министър Бисер Петков. 20 980 българи пазят стволови клетки от децата си в криобанки, известни у нас повече като тъканни, съобщава още изданието. Те се съхраняват в общо 11 такива структури. На толкова Изпълнителната агенция „Медицински надзор“ е издала разрешение за дейност в нашата страна. ", "date": "2019.09.18", "title": "Новини или Novini - картината на печата за 18 септември "}
{"url": "https://www.actualno.com/asia/formula-1-v-singapur-pod-vypros-zaradi-pojarite-v-indonezijasnimki-i-video-news_1376581.html", "text": "      Малайзия затвори повече от 1000 училища в цялата сряда, качеството на въздуха се влоши в Сингапур дни преди надпреварата там  във Формула 1. Причина за това е токсичната мъгла от индонезийски горски пожари, която се е настанила над региона.        Незаконните пожари, предизвиквани за разчистване на земя за селскостопански плантации, са извън контрол на островите Суматра и Борнео. Джакарта разположи наброяващи хиляди сили за сигурност и самолети за гасене на пожарите, за да овладее огнената стихия.\r\nПожарите в Индонезия са проблем всяка година, но тази година са най-лошите след 2015 г., когато предизвикаха сериозна екологична криза, и подклаждат опасенията от увеличаване на огнищата на пожари в света, които изострят глобалното затопляне.  В сряда качеството на въздуха се влоши до \"много нездравословни\" нива по правителствения индекс на замърсителите на въздуха по западния бряг на полуостров Малайзия, на изток от Суматра, като силуетът на Куала Лумпур стана почти невидим поради обхваналия го гъст смог.\r\nНад 1200 училища бяха затворени поради замърсяването на въздуха в цялата страна, сочат данни на местните власти.      Двата  най-засегнати щата бяха Селангор, край Куала Лумпур, където бяха затворени 538 училища, и Саравак на Борнео с 337 школа, останали със затворени врати. Стотици училища в няколко други щата в полуостров Малайзия също бяха засегнати.\r\nОстров Борнео, чиято територия който е поделена между Индонезия, Малайзия и Бруней, също диша трудно.     Качеството на въздуха в Сингапур се влоши до нездравословни нива, с бял смог, надвиснал над град-държава, което увеличава опасенията, че състезанието във Формула 1 този уикенд може да бъде засегнато.\r\nОрганизаторите на надпреварата заявиха, че възможността за мъгла е един от въпросите в техния план за действие при неделната нощна надпревара.     Индонезийското правителство твърди, че прави всичко по силите си за овладяване на огнената стихия.В момента на голямата островна държава налице са над 1000 „горещи точки“ – засечени от спътник места с високи температури, което предполага наличие на пожари. Повечето от тях са на остров Суматра, пише БГНЕС. ", "date": "2019.09.18", "title": "Формула 1 в Сингапур под въпрос заради пожарите в Индонезия(СНИМКИ И ВИДЕО)"}
{"url": "https://www.actualno.com/asia/partiite-na-netanjahu-i-ganc-s-ravni-pozicii-sled-izborite-v-izrael-news_1376533.html", "text": "      Партията на премиера Бенямин Нетаняху Ликуд и основните им опоненти от Синьо и бяло на генерал Бени Ганц са с толкова близки резултати, че не може да бъде обявен победител в първите часове след изборите, пише АФП.      Вотът приключи в 22:00 и три различни екзитпола дават на двете партии съответно 33, 32 или 31 места за Ликуд и 34, 33 или 32 места за Синьо и бяло в 120-местния парламент на Израел, предаде БГНЕС.   Екзитполовете обикновено са точни, но е имало случаи да грешат значително.\r\nНационалистическата формация на Авигдор Либерман \"Нашият дом Израел\" получава между 8 и 10 места в парламента.  Изборите идват само 5 месеца след предишните. Тогава Нетаняху беше препоръчан за премиер от противника си Ганц, но не успя да формира коалиция и предпочете втори вот, което не се беше случвало преди.\r\nСмята се, че избирателната активност е по-висока сега, отколкото през април. Към 20:00 часа бяха участвали 63,7 процента от имащите право на глас.   Евентуална победа на Бени Ганц и край на епохата на Бенямин Нетаняху ще бъде заслужаваща отбелязване промяна, но няма да доведе до завой в политиката на Израел.    Ганц не е толкова краен, но позициите му по основни въпроси, като борбата срещу Иран и отношенията с палестинците и САЩ не са много по-различни от тези на Нетаняху. ", "date": "2019.09.18", "title": "Партиите на Нетаняху и Ганц с равни позиции след изборите в Израел "}
{"url": "https://www.actualno.com/football/borusija-dortmund-izpusna-da-slomi-barselona-news_1376498.html", "text": "      Борусия (Дортмунд) и Барселона завършиха при нулево реми в първия мач на двата тима в груповата фаза на . Мачът ще се запомни с две събития за каталунците - дебютът на 16-годишния Ансу Фати в турнира и първите игрови минути на Лионел Меси изобщо през новия сезон.      Германците могат повече да съжаляват за поделените точки, тъй като имаха по-добрите шансове в мача, а освен това изпуснаха дузпа. Марк-Андре тер Щеген спаси изпълнение от бялата точка на Марко Ройс в 56-ата минута. Вижте как се разви мачът в .    Двата тима се срещат отново за първи път от 22 години насам. В предишния двубой между тях - във финала на Суперкупата на УЕФА през 1997 година, победител станаха каталунците.  През миналия сезон и двата тима отпаднаха твърде рано за техните претенции от турнира. Германците загубиха от Тотнъм в осминафиналите, а отпадна от бъдещия шампион Ливърпул, след като в първия полуфинал победи с 3:0. ", "date": "2019.09.18", "title": "Борусия (Дортмунд) изпусна да сломи Барселона"}
{"url": "https://www.actualno.com/society/samo-23-sa-instituciite-za-deca-v-stranata-ni-news_1376532.html", "text": "      Децата, които са настанени в институции, са намалели съществено. През 2010 г., когато започна процесът на деинституционализация на грижите за деца, техният брой беше над 7500, докато към момента те са около 500. Това каза министърът на труда и социалната политика Бисер Петков при откриването на Център за настаняване от семеен тип за деца в град Елена заедно с кмета на общината Дилян Млъзев, съобщи в. .       Той посочи, че за по-малко от 10 години институциите за деца в България са намалели от 137 на 23. Закрити са 114 институции. Изведените от тях деца получават грижи и подкрепа в услуги от резидентен тип в общността. Те осигуряват условия, които са близки до семейната среда, разположени са сред жилищните квартали и децата имат възможност да се социализират.\r\nВ изказването си каза още, че през 2010 г. социалните услуги за деца и семейства в общността са били около 240, а сега броят им е над 600. Съгласно пътната карта на актуализирания план за изпълнение на стратегията за деинституционализация се предвижда изграждане на още 112 такива социални услуги. Това се случва благодарение на усилията на правителството, ангажираните специалисти в социалната сфера и местните власти, каза министър Петков.\r\nЦентърът от семеен тип в Елена е единствената 24-часова социална услуга за деца в общината. В нея в момента живеят 7 деца. От юли центърът е държавно делегирана дейност и получава финансиране от бюджета. Доставчик на социалната услуга е община Елена.   ", "date": "2019.09.18", "title": "Само 23 са институциите за деца в страната ни"}
{"url": "https://www.actualno.com/cite/kato-kazahte-general-bez-armija-si-spomnih-borisov-v-pyrvija-mu-mandat-news_1376576.html", "text": "      Като казахте генерал без армия, си спомних Борисов в първия му мандат. Тогава той също нямаше листа, нито общински съветници. Това заяви в ефира на Нова телевизия кандидатът за кмет на София Мая Манолова, която припомни времето, в което премиерът Бойко Борисов се бори за поста на градоначалник в столицата.       ", "date": "2019.09.18", "title": "Като казахте генерал без армия, си спомних Борисов в първия му мандат"}
{"url": "https://www.actualno.com/europe/francija-razdava-tabletki-jod-na-jiveeshtite-do-aec-news_1376536.html", "text": "      Франция ще раздаде безплатно таблетки йод на 2,2 милиона души, живеещи в близост до ядрени електроцентрали, пише АФП.      Целта е гражданите да могат да се предпазят по-добре в случай на инцидент.   Освен това, ядреният регулатор на страната ASN обяви, че се разширява зоната за сигурност около АЕЦ.\r\nДосега за потенциално застрашена се смяташе зоната в радиус от 10 километра от централите. Поясът се разширява на 20 километра от 19-те АЕЦ в страната, предаде БГНЕС.  Всички живеещи в тези райони, както и близо 200 000 институции, сред които училища, ще получат писмо в следващите дни, откъде да вземат таблетките с йод.\r\nЦелта на таблетките е, при инцидент да бъдат поети в големи количества. Така щитовидната жлеза ще бъде наситена със стабилен йод и няма да поеме от изхвърляния в атмосферата радиоактивен йод, който би могъл по-късно да доведе до раково заболяване.    ", "date": "2019.09.18", "title": "Франция раздава таблетки йод на живеещите до АЕЦ "}
{"url": "https://www.actualno.com/literature/otkys-ot-kak-da-obshtuvame-na-rabotnoto-mjasto-news_1375514.html", "text": "      Преди няколко години една копирайтърка в рекламна агенция от Калифорния ми писа имейл, с който искаше уроци по общуване. Само че Ливия живееше твърде далеч, за да работим заедно. Винаги казвам на потенциалните си клиенти, че обученията ми са ефективни само ако се случват лице в лице. Настойчивата молба на Ливия обаче беше толкова прочувствено и внимателно написана, че ми се искаше да сторя каквото мога, за да й помогна, затова я подканих да ми се обади по телефона.      Когато звънна, гласът й ме изненада приятно. За разлика от мнозина, които искат обучение, нейният глас беше много жизнен. Звучеше като изключителен професионалист, който добре си е научил урока! Останах объркана. Защо търсеше помощ, когато уменията й за общуване изглеждаха отлични? Звучеше оживено, съобразително, прозорливо и сякаш имаше всички необходими за успех качества. И въпреки всичко ми каза:   – Творческият директор в агенцията повиши няколко редактори, които са тук от по-малко време от мен, а аз наистина вярвам, че работата им не е чак толкова впечатляваща.\r\nСега вече събуди любопитството ми и й казах, че ако някога има идване в Ню Йорк, бих искала да обядваме, без да й вземам комисионна. Тя имаше планирана командировка идния месец, така че си уредихме среща. Пристигнах по-рано в ресторанта и я изчаках вътре. Когато видях Ливия, елегантното й облекло ме впечатли и беше дори по-привлекателна на живо, отколкото снимката й в интернет. Поздравих я със сърдечно ръкостискане, но с разочарование открих, че нейната ръка беше отпусната. Тя свали палтото си и с леки движения, почти извинително, го подаде на гардеробиера. Докато ме следваше до масата, изглеждаше скована, държеше ръцете си свити в скута, а когато посегна за салфетката, лактите й бяха съвсем прибрани. Сякаш се опитваше да изглежда възможно най-незабележима.  Макар и гласът й да беше все така жизнен както по телефона, погледът й беше сведен към покривката, сякаш я изучаваше. В един момент Ливия постави едната си ръка на масата с длан надолу. (Отворените длани говорят за сърдечност и откритост.) Стойката й беше изключителна, но вдървена. (Стегнатото тяло говори за липса на гъвкавост в мисленето.) Тялото й не беше наклонено нито напред, нито назад. (Ако се наклоните към някого по време на разговор, това изразява интерес и въодушевление. Наклонът назад говори за обратното.) Един-два пъти Ливия скръсти ръце пред гърдите, сякаш й беше студено, но ресторантът беше добре отопляван. (Скръстените ръце може да изглеждат като защитна позиция, дори като непокорство.) Докато говореше, от време на време потриваше едната си ръка. (Това е движение, с което човек се успокоява, като да се гали леко, когато е нервен.) Друг път, докато говорех аз, тя докосна ухото си. (Това подсказва, че не иска да чуе какво й се говори.)\r\nЗапочнах да разбирам защо Ливия не получава заслуженото уважение на работа. Независимо колко добре се справят хората на работа, организациите не биха им поверили някаква власт, ако изглеждат колебливи и несигурни в себе си. За съжаление, с малките си неуверени жестове Ливия не изглеждаше като подходяща за ръководна позиция. Вече подозирах защо висшите ръководители не са я повишили, понеже аз също не можех да си я представя като човек начело на динамичен екип.\r\nПреуспелите хора, особено ефективните висшестоящи, използват широки, мащабни жестове. Минават точно по средата на двойните врати, а не свити в единия край. По-бързо посягат към нещо, без да се колебаят, и движенията им са с по-голям размах в сравнение с по-малко уверените хора. С други думи, използват цялото си лично пространство.       Какво представлява личното пространство? Нали сте виждали как децата правят сапунени мехури? Е, представете си как сте обвити в една такава прозрачна сфера. Служителите с по-ниско самочувствие се свиват в своите балони в опита си да изглеждат възможно най-незабележими, почти сякаш не искат никой да ги вижда. Докато уверените в себе си изпълват целия наличен мехур. Независимо дали са седнали или прави, възприемат властна поза, като заемат целия балон, който „притежават“.\r\nТози инстинкт идва естествено на повечето примати. Когато една горила се опитва да покаже, че е царят на джунглата, тя се изправя на задни крака, за да изпъкне. Разперва плещи, изпъчва гърди и разтваря крака, сякаш казва: „Виж ме! Аз голям. Аз силен. Аз могъщ“. Може дори да се заудря по гърдите, последвано от смразяващ кръвта рев. За щастие, хората не са толкова демонстративни. (Е, поне повечето.) И все пак в осанката на всеки служител се наблюдават видими промени, когато човек се чувства силен, способен и уверен. Всичко е по-широко.\r\nКак можете да се приучите да разширите мащаба на движенията си вторично? Също като всеки друг физически навик, важни са съзнателното усилие и практиката. Колкото и невероятно да звучи, следната техника наистина работи.\r\nМалка хитрост № 3\r\nРазширете личното си пространство      Още със ставането сутрин от леглото, се изправете хубаво, хванете длани и ги сключете над главата си, а после издължете тялото си наляво и надясно. Изпънете ръце колкото можете, а после ги залюлейте в големи кръгове. Развъртете бедра, ритнете с крака и ударете кроше във въздуха. Усетете всеки сантиметър от големия прозрачен мехур край вас като свое притежание. Когато заемате повече лично пространство, се изпълвате с увереност да посрещнете всички предизвикателства на деня.\r\nОбаче не стига да правите това упражнение само веднъж сутринта. Намерете си място на работа, където никой няма да ви вижда, може би някоя празна стая или в коридора, в склада или пък отвън зад сградата. Препоръчвам това упражнение особено преди важни срещи, оценка на работата, среща с нов клиент или посрещането на каквато и да е стресова ситуация. Аз самата го правя преди всяка реч, която изнасям, дори и единственото усамотено пространство, което мога да открия, да е кабинката в тоалетната. Приемете го като загрявка за успеха! ", "date": "2019.09.18", "title": "Откъс от \"Как да общуваме на работното място\""}
{"url": "https://www.actualno.com/politics/pravitelstvoto-shte-nabludava-borbata-s-korupcijata-s-nov-mehanizym-news_1376563.html", "text": "      Днес правителството ще проведе редовното си заседание.      Създаване на национален механизъм за мониторинг в борбата с корупцията и организираната престъпност е сред акцентите в дневния ред на министрите. Те ще обсъдят и методика за определяне на линията на бедност в страната.   Сред основните точки в заседанието е проект за осигуряване на преподаватели по български език и литература в чуждестранни висши училища.\r\nМинистрите ще решават и дали да одобрят допълнителни разходи по бюджета на министерството на икономиката, както и няколко промени в собствеността на имоти в Самоков, Пазарджик, и Шумен.  Министрите ще обсъждат и Наредбата за изискванията и оценяване на съответствията на играчките. ", "date": "2019.09.18", "title": "Правителството ще наблюдава борбата с корупцията с нов механизъм"}
{"url": "https://www.actualno.com/europe/v-rusija-iskat-zabrana-na-tatuirovkite-za-nepylnoletni-news_1376554.html", "text": "      Депутатът от управляващата партия Единна Русия Виталий Милонов поиска от министъра на здравеопазването да се въведе забрана за татуировки на непълнолетни лица, пише Риа новости.      \"При мен пристигат голям брой сигнали за подрастващи в цялата страна, които си правят постоянни татуировки. Подателите на сигналите пишат, че из градовете ходят 16 - 17-годишни деца, изрисувани от глава до пети с надписи с възмутително или провокативно съдържание.\", написа депутата до министър Вероника Скворцова.   Милонов смята, че татуировки в толкова ранна възраст, влияят негативно на психическото развитие на човека. Той знаел за случаи в други държави, в които татуировки довели до развитието на психически разстройства и дори самоубийствени мисли.\r\n\"В тази връзка Ви моля, да разгледате възможността за пакет от забрани, които да не позволяват нанасянето на татуировки върху непълнолетни в Русия. Същевременно е необходимо още, да се изработят механизми за допълнителен контрол на тату-сферата.\", пише още Милонов.   ", "date": "2019.09.18", "title": "В Русия искат забрана на татуировките за непълнолетни "}
{"url": "https://www.actualno.com/showbusiness/demi-mur-se-sybleche-na-56-snimki-news_1376615.html", "text": "      Почти три десетилетия след като се снима гола и бременна на корицата на Vanity Fair, звездата от \"Призрак\" се съблече отново, този път за Harper’s Bazaar. 56-годишната актриса позира за корицата на октомврийския брой на списанието, носейки само огромна шапка Lynn Pack и гривна Van Cleef Arpels. По-интересното обаче е, че Деми Мур разголва душата си точно толкова, колкото и тялото си.       През август 1991г. тя е на 28 години, бременна с второто си дете, омъжена за актьора Брус Уилис и очаква излизането на филма с нейно участие \"Съпругата на касапина\". Към днешна дата тя е на 56 години, има 3 деца, разведена, повторно омъжена, разведена отново и чака излизането на \"Corporate Animals\".\r\nЗа новото си интервю, проведено от известната Лена Дънам, Мур явно се чувства достатъчно удобно да говори за дълбоко лични теми - от болезненото си детство до това как децата й са й помогнали да стане майката, която е днес.  \"Когато бях малка се наложи да спася майка си от предозиране. Използвах малките си детски пръсти, за да бръкна в устата й и да я накарам да повърне. Нещо в мен се счупи тогава и с детството ми бе свършено.\"\r\nДеми споделя още, че е преживяла много тежък спонтанен аборт по време на брака й с Аштън Кътчър. Двойката е очаквала момиче, което са щели са кръстят Чаплин Рей. Уви, Деми помята в 6-ти месец и не спира да обвинява себе си за случилото си, тъй като по това време е злоупотребяла с Викодин и алкохол. ", "date": "2019.09.18", "title": "Деми Мур се съблече на 56 (СНИМКИ)"}
{"url": "https://www.actualno.com/sofia/fandykova-objavila-obshtestveni-porychki-za-stotici-milioni-predi-vota-tvyrdi-manolova-news_1376574.html", "text": "      Йорданка Фандъкова е обявила обществени поръчки за стотици милиони левове в навечерието на местните избори. Това стана ясно от думите на кандитата за кмет на София в ефира на Нова телевизия. Според Манолова всяването на страхове от местната общинска власт сега по отношение на почистването на столицата например е признак на слабост.      Бившият омбудсман призова да излезе в отпуск. Според Манолова не е честно настоящият кмет да си прави пиар през общински мероприятия.   Въпросът, който столичани си поставят, е дали им харесва столицата такава, каквато е, коментира , като даде примери с ремонта на ремонта, с обществените поръчки, с озеленяването на града и т.н. Кандидатът за кмет посочи, че ще бъде обсъдена идеята за \"умен град\", като подчерта, че става дума за умно управление на столицата, електронни търгове и публичност на общинската администрация.\r\nЗа мен е важна и ценна подкрепата и на партиите от ляво, и на партиите от дясно, както и на другите партии дясно-център, които ме подкрепиха. Също така ми е важна подкрепата на всички неправителствени организации, както и на всеки столичанин, коментира още доскорошният обществен защитник. Каузата ми в тези избори е София и смяната на модела на управление тук, заяви още Манолова.  Тя каза, че поведението ѝ по времето на протестите срещу правителството на Пламен Орешарски е било грешка в биографията ѝ.    ", "date": "2019.09.18", "title": "Фандъкова обявила обществени поръчки за стотици милиони преди вота, твърди Манолова"}
{"url": "https://www.actualno.com/business/iznesli-sme-cenni-koji-za-113-mln-dolara-prez-2018-g-news_1376566.html", "text": "      България е реализирала износ на ценни кожи с косъм за 11.3 млн. долара през 2018 г. Това показват данни на Конференцията на ООН за търговия и развитие (УНКТАД) за предходната година. В сравнение с предишни години, когато експортът ни е бил едва за хиляди долари, то през 2018 г. той е отчел значителен ръст.      У нас регистрираните са само две, сочат данни на Българската агенция по безопасност на храните (БАБХ) за август 2019 г. „Една от тях отговаря за над 90% от продуктите за България“, коментира председателят на Сдружение „Кампании и активизъм за животните в индустрията“ (КАЖИ) Петя Алтимирска за „Монитор“. По нейни думи в двете ферми се държат около 130 хил. в клетките им, макар и да е възможно броят им да е по-голям. Реализираните приходи на само една от тях възлизат на 3 хил. лв., а през 2017 г. те са били 171 хил. лв., сочат данни от финансовия отчет на фирмата. Тук идва и разминаването между статистиката на УНКТАД и данните на фермата. От сдружението смятат, че е възможно фирмата просто да не отразява приходите в документите си. Статистиките на УНКТАД отчитат още, че през 2018 г.   България е изнесла сурови ценни кожи в Дания за 9.053 млн. долара, а през същата година скандинавската страна е внесла у нас същия продукт за 9.055 млн. долара. Износът ни за Полша, която е втора по производство на продукта, е на стойност от 1.946 млн. лв., а този за Гърция - 272 хил. долара. Каквато и да е причината за разминаването, от КАЖИ се обединиха около мнението, че трябва да се сложи край на този бизнес. Затова и от организацията са внесли в Народно събрание законопроект, с който се дава 2 години гратисен период на фермите да затворят. Голяма част от страните членки на ЕС вече са въвели забрани, включително съседите ни Северна Македония, Сърбия, Хърватия и Босна и Херцеговина. Последните 3 дадоха 10 години на фермите да се приспособят. \r\nНа въпрос дали на родните 2 ферми ще стигнат тези 2 години, Алтимирска коментира, че създаването на ферми говори за проблеми някъде отвън. Тя даде пример с Холандия, която след забраната пренесла фермите си в Полша. „Нещо подобно ни чака и тук, ако не предприемем мерки“, каза още шефът на КАЖИ. На въпрос защо чак сега се предприемат действия, председателят на едно от екосдруженията Габриела Пападопова отговори, че интересът към започнал, когато по-големи страни изнесли производството си в бившите соцстрани. „В България се работи с неактуални нормативни документи - обществото вече е узряло за едно по-хуманно отношение, но у нас лобито на производителите е силно и искат да спечелят повече време“, допълни тя. Ако законопроектът бъде приет, следващата година могат да бъдат спасени близо 200 хил. американски норки.  През миналата година световният износ на ценни кожи е достигнал близо 4 млрд. долара - 2.43 млрд. са били на сурови кожи, а обработените държат 1.59 млрд. долара. На практика реалният обем на тази индустрия е около 30 млрд. долара, тъй като много производители на ценни кожи ги реализират на вътрешния пазар или ги изнасят като модни изделия. За периода 2016-2018 г. обаче световният износ отчита спад, като е стигнал ниво, по-ниско от средното за последните десетилетия. Причина за това са критиките относно този тип бизнес, както и отказа на модни гиганти да използват екзотични кожи в своите колекции. ", "date": "2019.09.18", "title": "Изнесли сме ценни кожи за 11.3 млн. долара през 2018 г."}
{"url": "https://www.actualno.com/actualno/kampanijata-za-mestnite-izbori-povyrhnostna-i-glupava-news_1376625.html", "text": "      С наближаването на местните избори, кандидатите за удобните кметски кресла, започват все по-кресливо и показно да напомнят за себе си.      Вчера, трима от кандидатите за кмет на София седнаха в инвалидни колички и преминаха кратък маршрут пред Съдебната палата. Това бяха издигнатата от инициативен комитет и подкрепена от БСП и ДБГ Мая Манолова, кандидатът на \"Демократична България\" арх. Борислав Игнатов и този на \"Спаси София\" - Борис Бонев. Тримата отговориха на отправеното от сдружение \"Общност Мостове\" и от \"Системата ни убива ВСИЧКИ\" предизвикателство, целящо да им покаже с какви трудности се сблъскват хората със затруднено придвижване в града.\r\nЕ, как беше, драги кандидати? Усетихте ли какво е да си човек с увреждания? Мая Манолова определено се превърна в символ за хората в неравностойно положение по време на работата си като омбудсман, като прокара някои наистина правилни и належащи законодателни инициативи. Донякъде обаче те оставиха впечатление, че са в известна степен недостатъчни и повърхностни. Същото може да се каже и за настоящата инициатива, която изглежда като пошла и гротескна ПР-акция. Лафчета и усмивки, ах колко мило е да си човек с увреждане. Триумф на нелепостта! Щом ще проверявате има ли достъпна среда за хората с увреждания, далеч по-разумно е да инспектирате местата, които редовно посещават хората с увреждания и да посочите приоритетно какви промени и къде са необходими. Но няма да е толкова \"интересно\", нали? Няма да привлечете медийното внимание в същата степен, както когато седнете в инвалидни колички, нали? Известна българска поговорка гласи \"като е гарга - да е рошава\". Щом все пак сте се решили на подобни действия, защо не прекарахте в инвалидните колички 24 часа примерно или поне 12? Като ще влизате в обувките на хора в неравностойно положение, поне го направете както трябва. Усетете наистина пред какви проблеми се сблъскват, а не за час пред камерите.\r\nТази показна акция се явява само една малка част, която дава представа как протича цялостната предизборна кампания. Точно толкова безвкусно, пошло и повърхностно. Кампанията на управляващите от ГЕРБ продължава да бъде one man show. Бойко Борисов отново обикаля с джипа, открива заводи, съчетава полуистини с откровени лъжи, фамилиарничи в типичния си стил и раздава щедро пари и обещания. Йорданка Фандъкова също се опитва да подражава на вожда си, като успява дори да го надмине в некомпетентността. И тя продължава да обещава ли, обещава, но отбягва да отговори на важните въпроси. А те са какво постигнаха управляващите от ГЕРБ В София.  Очаквам да чуя обяснение от Фандъкова за . Символичните глоби за Джи Пи Груп ли са цялата отговорност, която ще поемете г-жо Фандъкова?\r\nА що се отнася до скандала \"Златен век\", за който не само не пое отговорност, а само – при това след като главният ѝ архитект Здравко Здравков на пред си каза как собствениците на \"Артекс\" семейство Мирянови ходели при столичната кметица да уговарят колко да е висока сграда, след като се разшумя дали разрешителното ѝ за строеж изобщо е валидно! Вие, а и г-н Здравков, така и не отговорихте как точно е подновено разрешителното за строеж на най-високия хотел в София и дали не е едно към едно както е със \"Златен век\". Колко още такива строителства има в София, за които дължите обяснение, г-жо Фандъкова?\r\nДруг венец в отговорностите на Фандъкова е финтът, с който управлението ѝ избяга от отговорност за безпринципното увеличение на цената на билетчето за градския транспорт в София с 60% - от 1 лев на 1,60 лева. И в съда беше доказано, че увеличението няма финансова обосновка и реално всеки столичанин ! Когато загуби на първа инстанция в съда за по-скъпия билет, управлението на Фандъкова промени наредбата, за да обезсмисли делото - и успя, ВАС потвърди точно това.    Могат да се споменат още много неща - например горенето на отпадъци и цялостното замърсяване на София, липсата на прозрачност и отчетност при харченето на парите на софиянци и така нататък. Кога в кампанията си ГЕРБ и Фандъкова ще спрат с хвалбите и с обещанията и ще дадат ?\r\nНо управляващи и опозиция се обединиха в едно - искали \"позитивна\" кампания. Крайно време е и двете страни да спрете с показните акции, алабализмите, псевдопозитивизмите и демагогията и да се съсредоточите върху истинските проблеми на софиянци.\r\nКонкретни мерки за предоставянето на достъпна среда за хора с инвалидност, а не маймунджелъци пред камера. Реално измерване на замърсяването на въздуха и вредните емисии, увеличение на зелените площи, контрол над горенето на твърди горива и така нататък. В крайна сметка вие сте политици, а не палячовци. А с този стил на водене на кампания, доминиран от показност и популизъм, само поощрявате ПИК-ливата журналистика.\r\nПо този повод, г-н премиер ще продължите ли да разговаряте с ПИК? Когато един човек не проявява принципност и хигиена, показва много ясно какви са навиците и принципите му.      ", "date": "2019.09.18", "title": "Кампанията за местните избори - повърхностна и глупава"}
{"url": "https://www.actualno.com/politics/deputatite-razreshiha-prodajbata-na-bileti-na-kasa-v-denja-na-mach-news_1376613.html", "text": "      Единодушно на първо гласуване народните представители отмениха поправка в Закона за опазване на обществения ред при провеждането на спортни мероприятия.      Поправката е свързана със забраната на продажба на билети за спортни мероприятия на каса в деня на събитието. Депутатите от всички политически сили се обединиха около това, че обществото все още не е готово за тази мярка.   Особено когато спортното мероприятие е определено като такова с висок  риск, нормата се оказва неефективна и създава потенциална възможност да  ескалират безредици, аргументира се Славчо Атанасов от \"Обединени  патриоти\".\r\n\"В крайна сметка част от тези текстове създават едни особени условия, които се опитахме да въведем в законодателство и които просто не им е дошло времето\", посочи Маноил Манев от ГЕРБ.   през юли миналата година, заедно с цял пакет мерки срещу футболното хулиганство. Основните наказания предвиждат обществено полезен труд до 220 часа, задържане в ареста до до 25 денонощия, както и забрана за посещаване на спортни събития. В поименни билети, за да се ограничи достъпа на футболни хулигани до конкретни мачове.\r\nДепутатите приеха да имат три дни за разглеждане на поправката в Закона в парламентарните комисии, преди тя да влезе за второ четене в зала. ", "date": "2019.09.18", "title": "Депутатите разрешиха продажбата на билети на каса в деня на мач"}
{"url": "https://www.actualno.com/europe/stoltenberg-rusija-prodyljava-da-razrabotva-novi-jadreni-raketi-news_1376530.html", "text": "      НАТО смята, че Русия продължава да разработва нови ракети със среден обсег на действие и потенциал да носят ядрени, бойни глави, пише Риа новости.      Генералният секретар на НАТО Йенс Столтенберг каза по време на посещение в Багдад, че , които са в нарушение с разпадналия се Договор за ликвидиране на ракетите със среден обсег на действие (ДЛРСОД).   \"Проблемът се състои в това, че  преди няколко години Русия пристъпи към разработването и внедряването в Европа на ракети със среден обсег, които имат ядрен потенциал. Тези ракети са мобилни и да се открият не е лесно. Те намаляват времето за предупреждение, при използването на ядрено оръжие във военен конфликт.\", каза Столтенберг.\r\nСпоред него, всички държави в НАТО са подкрепили САЩ, когато американците са казали, че ще напуснат ДЛРСОД, ако Русия не се върне към спазването на клаузите му.  \"Русия не се върна към изпълнението на договора. Те продължават да разработват и внедряват тези ракети.\", казва Столтенберг, като се позовава на независими източници от разследването.\r\nПо-рано Министерството на отбраната на Русия каза, че не изпитва и няма на въоръжение ракети със среден и малък обсег на действие в Европа, за разлика от САЩ. От министерството казаха още, че \"не планират внедряването на такива ракети в Европа или други райони на света, докато там не се появи подобно въоръжение американско производство.\"    ", "date": "2019.09.18", "title": "Столтенберг: Русия продължава да разработва нови ядрени ракети "}
{"url": "https://www.actualno.com/crime/kola-blysna-motorist-pred-universiteta-v-blagoevgrad-news_1376593.html", "text": "      32-годишен моторист пострада, след като лек автомобил \"Опел\" му отне предимството, мъжът е в болница, правят му се изследвания, без опасност за живота е, предаде БГНЕС.      Пътният инцидент стана в 9 ч. пред Югозападния университет. Мотористът се движел по ул. „Славянска“ в посока светофара на ул. „Иван Михайлов“.   Опелът идвал насреща му, направил ляв завой в посока паркинга пред университета. Така водачът му отнел предимството на моториста. След сблъсък с предната част на лекия автомобил, той паднал на земята.\r\nРайонът е отцепен за извършване на оглед.   ", "date": "2019.09.18", "title": "Кола блъсна моторист пред университета в Благоевград   "}
{"url": "https://www.actualno.com/europe/v-shvejcarija-protestirat-sreshtu-5g-news_1376565.html", "text": "      Швейцария е сред първите държави, поръчали изграждането на 5G мрежа за следващо поколение мобилен интернет.      Правителството, обаче, се сблъска с неочаквана съпротива, пише АФП.   Страхове у някои хора, че антените за новата технология излъчват радиация, предизвикаха съпротива срещу въвеждането й, предаде БГНЕС.\r\nПо-късно този месец ще има митинг срещу 5G в Берн, а няколко кантона бяха призовани от свои граждани да спрат изграждането на мрежата.  В началото на 2019 г. Швейцария проведе търг и даде три честоти за новата мрежа на три компании - Суиском, Сънрайс и Солт.\r\nСтраната прибра 380 милиона швейцарския франка от разрешенията, а трите фирми купиха много реклама по телевизията и в други медии, за да рекламират предимствата на своето 5G.\r\nТогава започнаха оплакванията от граждани, че не е доказано дали излъчваните от предавателите електромагнитни лъчи не са вредни за хората.       Женева беше един от кантоните, който беше принуден да спре въвеждането на 5G заради онлайн петиция на своите граждани.\r\nПротивниците на технологията искат федералното правителство да наложи мораториум за кулите на 5G мрежата.\r\nДосега в Швейцария са активирани 334 антени за 5G, казват властите в страната.\r\nСпирането на процеса не е лесно, защото на много места операторите модернизират старите кули за 4G, за което не им трябват позволения от правителството.\r\nНационалният оператор Суиском казва, че очаква до края на 2018 г., 90 процента от населението да има достъп до 5G.      Протестът срещу антените ще е на 21 септември. ", "date": "2019.09.18", "title": "В Швейцария протестират срещу 5G "}
{"url": "https://www.actualno.com/society/kak-da-probjagash-160-km-sam-v-gorata-formula-news_1376540.html", "text": "      Една асеновградчанка, две победи на роден терен, безкрай \"бягащи\" приключения. Няма да ви казваме на колко години е, тъй като етикетът изисква да не питаме за възрастта на дамите. Но със сигурност можем да споделим, че тя е майка - една от най-щурите.       По образование асеновградчанката е инженер-технолог, но се занимава със земеделие, масажи и приложни изкуства. Омъжена е и е майка на две момчета, които са съответно на 18 г. и на 14 г. Мая споделя, че още от дете често е ходела на походи и къмпинг с родителите и сестра си, учили са я да кара ски и уиндсърф, да язди кон, че дори и на гребане. Тичането в природата дошло като естествено развитие на всичко това. „А любимият ми Асеновград, заобиколен от планината - как да не си всеки ден там за тренировка, разходка, релакс...”, започва последователно разговорът ни с Мая Танева. Ето и увлекателният разказ на Мая.\r\n„Моят град отново беше приключение… За седма поредна година. Не бях на себе си от вълнение. Знаете какво значи това – моите приятели, познати и непознати, по моите улици, по моите пътеки… За първи или пореден път всеки щеше да вечеря залез на „Червената скала” и да закуси някъде навътре в Родопите. Магия… Градът дишаше и издишаше еуфория. Артериите му пулсираха в синхрон с кръвта в нашите, докато, в нетърпение, с притаен дъх, обратно броене и овации, бе даден стартът. Няколко дни по-рано се колебаех дали въобще да тръгна – подготовката, или по-скоро липсата на такава, в комбинация с невъзстановеното коляно от „Трявна Ултра” отпреди месец, правеха положението на кантар… Няколко неща обаче наклониха везните. Професионалната помощ (лечебен масаж от колегата Кирил Сердарев и кинезиотейпинг от Стефания) и подкрепата (казах в прав текст, че едва ли ще устискам, донякъде даже чисто протоколно, защото не исках да ви разочаровам, да сте един вид подготвени, а то какво стана – надъхахте ме още повече…).   Познато трасе, учудващо добра скорост. Трите грации на първи пункт „Червената стена” (17 км.) - Нели Ангелова, Денка Абрашева и аз. И после - каквото коляно покаже. Беше рано да се радвам. Имах толкова много километри надолу… Точно в такива случаи обичам да тичам, като за последно, защото реално може и да е. Спускането към село Югово върна леко болката, но тейпингът сякаш я загря и успокои. Беше пълен мрак в гората. Луната не светеше през клоните, затова пък светех аз. Усмихвах се щастлива, че никой не вижда лудостта в очите ми. Бях в плен на онези мигове, когато душата ми мирише на мащерка, а от челото ми се стичат капки екстаз…\r\nПунктове, приятели, посрещане… Знаех, че на пункт Югово (27 км.) Веселин Николов го няма - още се възстановяваше. Искаше ми се да му кажа лично, че е герой в очите ми и че е част от мотивацията ми. Ваня Николова - достоен негов заместник - и останалите ни посрещнаха и изпратиха подобаващо. Голямата Мария Митева Николова ни надъхваше на изпроводяк и само леко стресиращото „давай, ти си първа” едновременно ми вдигаше адреналина и ми разваляше айляка…     Стъпих на хижа „Пашалийца” (40 км.) все още първа, гладна и нетъпелива да продължа. Тъкмо бях загряла. Хората от К3 ме посрещат с овации и ей такива усмивки, а най-голямата тъпотия, която аз изръсвам е „К’ва е тая умряла музика, бе?”… Ами, звучи „Тя хвана последния влак”, как да не ти стане весело. Радостина се шашка, сменя с „IRON MAIDEN”, а Петър ме храни с шоколад. Мария казва хубави думи, Кристина за довиждане ми топи краката във вана с дезинфекциращ разтвор против Прасета. Против разпространяването на чумата по прасетата. И аз, като един опасен и потенциален преносител, слушам и изпълнявам. И така на всеки пункт… Сега щях малко да поасфалтствам и после имах през гора и ливади 10-километрово спускане, което определено можеше да реши играта с преждевременен финал. Болката обаче съвсем леко се обади и хем се пазех от „юруш надолу”, хем исках по-бързо да свърши, така че държах някакво темпо само една идея над зоната на комфорта... Страшно си е да си сам, да ви кажа. Особено когато капачето на челника се размести. Спрял си насред гората, в пълен мрак и разни звуци, и се опитваш да се пребориш едновременно с фантазията си и с челника. И после като светне си спокоен. Ама то е погрешно, защото така си още по-добре различима мишена, на който му потрябваш… Слава Богу, никой звяр не беше умрял за моите изпотени 50 кила.\r\nСпуснах се към нивите, където винаги се губя. Настигнах двама мъже или те настигнаха мен, не помня вече, транзит през Павелско и пункт на Хвойна (51 км.). Усмихнати хора, бързо презареждане на провизиите и газ до дупка нагоре. Вече болеше и другото коляно, макар и не симетрично, но замразяващият спрей, който си бях пратила с багажа на Орехово, се приближаваше с всяка изминала секунда. Така че, нямаше да се давам поне до там.   Орехово (62 км.) се чуваше отдалече. На пункта ме посрещнаха страхотно, замразих се, хапнах и се изстрелях, защото Денка трябваше да е на 15 минути след мен. Пак забравих да питам колко е часа, но утрото беше далече. Щях да мина Каньона по тъмно. Тесният проход беше зловещ и труднопроходим. Щях да сбъдна собствените си миналогодишни кошмари - тогава бях излязла от Орехово около изгрев и Каньонът беше усоен, но светъл. Казах си „лелеее, какво ли е да го минеш през нощта, под луна обвита в облаци, с вълчи вой наблизо и какво ли те чака от другия край…?”. Да, тъкмо щях да разбера! Хем бързах състезателно, хем леко се размотавах от чисто шубе… Хоризонтът започна почти незабележимо да просветлява. Утрото идваше. Обещах си денят да е мой. Но първо имах да свърша някои неща. Влязох в Каньона с челник. Развиделяваше се, и вътре светлината беше почти достатъчна, но нали казахме, че съм по-смела с челник… Тръгнах да се спускам, подхлъзнах се и паднах. Ударих си коляното, а то запулсира. Останах седнала на земята и ми идваше да започна да ям кал от яд… Сякаш мина цяла вечност преди да се изправя. Продължих много бързо напред. Толкова бързо, че не позволих да разбера колко точно ме боли. Виждах края, драпах нагоре и направо ми се ревеше от щастие. Последна крачка и стъпих на върха. Извиках с пълно гърло, ухилена и почти през сълзи „Йеееаааааа!”, с очи вперени към хоризонта. А слънцето точно, ама точно изгряваше. „Здравей, Слънце!” Не съм луда, но да - крещях на Каньона и говорих на Слънцето. Така правят нормалните хора… Мисля,че за първи път извадих телефона да снимам. Знаех, че няма да заснема кой знае какво, но ще е точно в секундите, когато викът ми все още отеква в пукнатините на Каньона, а поздравът ми – се носи от вятъра през първите лъчи… Тичането вече ми е пристрастяване. Ето затова го правя… Усещаш света, природата, себе си по толкова различни начини и искаш пак и пак, и пак да виждаш, да чувстваш, да можеш, да крещиш, да плачеш, да си жив…    Цирикова църква (75 км.). Готини отзивчиви младежи – презаредих леко и се осведомих как се движа (това беше първият пункт, след като се разделиха двете трасета на „Персенк Ултра” и „Орехово Ултра” (110 км.), което се връщаше към Асеновград, а ние захващахме едни нови 50 километра. Имах 5-6 километра спускане до следващия пункт и не намалих темпото, тъй като не знаех коя е и на какво време е жената след мен. Коленете ме боляха - дали си въобразявах, но когато болката се усилваше под кинезио лентите усещах загряване, което я връщаше в нормални граници… Една мравка се разбързала под едни гигантски скали, в които водите и милионите години са прокопали тунели, и затова другите мравки ги нарекли „Чудните мостове”. Малки проклети създания, на път да се самоунищожат заедно с хабитата си…\r\nСтъпих тъкмо за закуска на пункт Чудните мостове (81 км.). Топлата супа, станала емблема за хората там и поднесена лично от рожденика Денислав Соколов, ми дойде като енерджи дринк. Пяхме „Happy birthday” около една запалка и филия с течен шоколад, която секунди по-късно изчезна, барабар с мен, нагоре по трасето. Предстоеше ми едно много красиво изкачване към връх „Персенк” и после спускане към пункта на хижата - римският път, миризмата на утро в иглолистния разкош, цветята с ранобудните пчели по тях, птиците, леко стреснати от преминаването ми. Хем бързам, хем се оглеждам на всички страни с отворени сетива, за да си запомня възможно най-пълно момента...\r\nСкъсах няколко стръка за Вяра Николова, която днес имаше рожден ден и беше с баща си Петьо Николов (още един мой герой) на хижа „Персенк” (92 км.). Пунктът беше далече, но исках цветята да са от върха, така че не трябваше да са много нежни и крехки, за да не ги направя на мармалад до там. Препусках щастливо и редях наум пожелания за момичето, за да избера най-хубавото. И тогава чух мечката. Пътеката правеше гигантски полукръг и дерето, което образуваше надолу беше стръмно и рехаво. Ръмженето се чуваше толкова близо долу, че се заковах на място. „Вдигай шум!”, казах си. Вдигам шум. Викам и пляскам с ръце. Ръмжене в отговор. „Дрънкай!”. Правя две крачки в латино ритъм, за да издрънчи звънчето ми. Тишина. Ееееей, изгубила съм го. Може да ме дисквалифицират. Ако не ме изяде мечката, де. Опипвам раницата. Там е, просто дрънкалото му е запецнало. Хващам букета със зъби. Муча, защото не мога да викам, с две ръце зад гърба се мъча да оправя звънчето, забързвам ход, и не откъсвам поглед от дерето, където ръмженето продължава. През ум ми мина, че хората от пункта може да си правят майтап, но не, бяха още далече. Дали да не спра и да изчакам следващите бегачи, за да ги предупредя? Не знам на колко са след мен, може да мине много време. А и трябва да се махна оттук. Или поне да се движа. Добре, защо ръмжи? Прибира си малките или ги пуска на разходка? Аз сега като я видя - да бягам или да не бягам? Или само да ходя? Да я гледам ли в очите или точно обратното – да избягвам поглед? Панирах се, ама само вътрешно. Отвън изглеждах като свеж бегач на сутрешно кросче насред гората с букет в ръка. Не спирам, даже забързвам крачка. Още по-близо. Спирам и гледам надолу, за да знам в коя посока да бягам. Малко ще е тъпо да е към нея, нали!? Нищо не се вижда. Продължавам бързаческата. Гората започна да се разрежда, започнах да чувам гласове от пункта, ръмженето се беше насочило към тях. Викам си леле, край, тръгнала е да ги напада. И си събирам цялата смелост и отивам да ги спасявам. Или поне да мра заедно с тях. А на поляната едни крави. Викам си – няма логика, мечката ще тръгне първо към тях. Една крава даже ми пресича пътя. Хората ми махат и ме приветстват, а аз бързам да им кажа за мечката. Отдалече виждам Вяра и се сещам, че съм си забравила пожеланията. До нея един гайдар, облечен в носия, засвирва в моя чест. Ръкопляскат ми, а аз си казвам, че ме яд, че Петьо, фен на такива работи, сигурно си почива в хижата и не вижда всичко това. Секунди след това осъзнавам, че всъщност гайдарят е самият Петьо… И тогава кравата изръмжава като мечка. Едно към едно. Умрях от смях. Почти толкова, колкото от шубе преди малко. Оказа се, че не съм първата, която се е заблудила от звука. Още предния ден хората от екипа на пункта са ходили да проверяват дерето. Явно тия странни звуци, подобни на ръмжене, които издаваха кравите в комбинация с ехото в дерето и пречупването на звука, правят акустични шубелийски чудеса… Иначе бях посрещната и изпратена като принцеса – беше адски мило да усещаш във всеки детайл обич и подкрепа. Не ми се тръгваше. Не седнах. Измежду всичките мисли през последните няколко минути трябваше да открия тези, отговарящи пряко за състоянието ми и да се хвана за тях. Явно и тук нямаше да приключи моята сага. Не заради мечката. Краката ми бяха добре и имах още отсрочка, незнайно до кога. Презареждане и спускане… Вече виждах село Орехово. Но от миналата година знаех, че гледката е измамна и е наградата за следващите 10 километра, които щях тепърва да изкача и да спусна, преди да стигна наистина до селото. Първия километър нагоре беше почти вертикален. Спирах на всеки 50 метра, за да си взема въздух и после пак подхващах с всички сили нагоре. Предпочитах това темпо пред по-бавното равномерно, защото имаше голяма вероятност да се замотая в монотонност и разсеяни мисли и да намаля без да се усетя… Баирът си беше сериозна работа. Стана малко по-полегат, но все пак достатъчно стръмен, за да не мога да тичам. Драпах като за последно.   Когато зърнах пункта (Митницата, 103 км.), умората изведнъж изчезна и записах ухилено и тази точка от картата. Женя Паперова ме удостои с гигантско количество малини, концентрирани енергийни бомби под формата на ръчни бонбони, лимон със сол и кола. Бях изпълнена със свежест, семки между зъбите и еуфория. Спускането към Орехово беше предпазливо и леко ме забави, но предположих, че съм достатъчно напред и прецених, че мога да си го позволя и да скъся малко времето с жената след мен. Влязох в пункта щастлива и с благодарствена молитва към краката си.\r\nЗа първи път тук, на 115-тия километър, седнах да си отпочина. Пред мен имаше само четирима мъже. Чудех се какво става, защото обикновено не съм чак толкова първа, особено в генералното. Емоцията обаче ме тресеше и почти не можех да се съсредоточа. А беше важно да ям правилните неща, да взема сол, да се преоблека и преобуя, да заредя вода, да си взема шоколада от багажа… Тръгнах, с уста пълна с диня, оставяйки мокри дезинфекцирани следи след себе си… Баирът на Орехово, запазена марка на състезанието, го качих с голям зор. Вече беше напекло, а усещах и лека умора, липсата на тренировки си взимаше своето. Продължавах по равното с лек дискомфорт в стомаха. В него имаше какво ли не. Голямо плюскане падна. Понеже не взимам гелове и други енергийни химии, се налагаше на всеки пункт да зареждам необходимото ми от храната. И то хем да е достатъчно, за да имам сила, хем да не е много, за да не ми стане тежко. Лимитът ми е обикновено около 100-120 километъра. После не мога да сложа почти нищо в устата си. И се получава парадокс, че все още имам сила да тичам, но стомахът ми не позволяваше това. Седнах на една сянка, за да се преобуя и да му дам малко време. „Преобуя” е силно казано.\r\nНа Орехово забравих да си сменя чорапите (то една глава за къде по-напред). От триенето вече имах по една дупка на големите пръсти, които от своя страна недоволно се триеха в маратонките. Нямах резервни чорапи в раницата (обикновено, по Закона на Мърфи, винаги имам и си ги разхождам неупотребявани до края на състезанието). Събух чорапите, изтърсих ги добре и просто им смених местата. Приближаваше състезател – отдавна не бях виждала никой по трасето, зарадвах му се и реших да го изчакам. Попита ме дали съм добре (добре бях - щом драпам по собствено желание от вчера следобед сама в гората безумно много километри). Сините ленти около колената ми предполагаха въпроси, но щом бях стигнала дотук с такава скорост, отговорът беше налице. Въпреки че непрекъснато забравях, че сме от първите. И като се сещах, ми ставаше едно хубаво. И разбързано. Милен държеше една идея по-високо темпо от мен, което беше перфектно, защото ако успеех да го следвам, нямаше да се офлянквам сама по трасето.\r\nВ приказки и конски тръс премина качването ни до добрата стара Бяла Черква (126 км.). Там пих бира (за първи път на състезание!, взех да развалям дисциплината нещо). Осведомих се за жените след мен, но така и не получих точен отговор. Хапване и газ надолу, доколкото позволяваха коленете и включилият се наскоро в купона стомах.\r\nПункт Добралък (137 км.) – ако ги нямаше Миглена и Наско, щях да се изненадам неприятно. Там си бяха, зарадвах се и на присъствието и на Явор Димитров (друг герой в моите очи) и компания. С Милен презаредихме и тръгнахме, оставяйки далече след себе си надъхващи викове, поздравления и аплодисменти. На шест километра по-надолу започваше новата част от трасето и бях нетърпелива да го видя, пробягам, пролазя или каквото там. Сториха ми се безкрайни тия километри. Взе да се смрачава, Милен дърпаше напред, а пунктът го нямаше никакъв. Двама тичащи срещу нас сложиха край на неизвестното – Николай и още един мъж бяха тръгнали, за да ни посрещнат и съпроводят. А там – светлини, викове, аплодисменти и чудо! Бях поласкана!   Пункта на К3 – Копривките (149 км.) кипеше от енергия, емоции, приятели, и хранаааааа. Толкова много храна. За миг пак бях забравила, че сме от първите шест и всъщност, тепърва щеше да става напечено тук. Прегръдки с Калина бакалова-Трендафилоа и Данчо (как яко ме изненадаха!), снимки лично с госпожа Цонева (за разлика от мен, тази жена миришеше тооолкова хубаво!). С. Сираков почти кръжеше около мен и на изпроводяк потичаха с нас до някъде, а преди да се разделим Данчо ме попита „Добре де, как го правиш? Минала си 150 километра, а изглеждаш така, все едно сега тръгваш! Освен това си първа!”. Е, отговарям. Това е формулата. Всичко това до тук. Плюс още малко…\r\nСложихме челниците и забързахме надолу по 14-километровата финална отсечка. Този път рамената не ме боляха от раницата. Бях с нова – подарък (падна ми се от томболата на „Трявна Ултра”, да ми се неначудиш на късмета). Адски бях доволна през цялото състезание. Така и не можах да запомня кое къде съм мушнала, но аз и при старата раница едва се сещах. Шишетата ги разгадах още в началото за няколко секунди. Пиех си от тях в движение, без да ги изваждам, което пестеше супер много време (и претрепване през нощта). Въобще, бях щастлива като дете в сладкарница, на което са осребрили теглото в шоколад. Единствено ме боляха ребрата. На предишните състезания си мислех, че е от удара на бутилките в тях, но сега, след като изключих това, остана само едно. От дишането е. Болят ме междуребрените мускули от учестеното дишане. Така като се замисля аз почти не спрях. Същото важи и за кинезио лентата – започна да се отлепя там, където се трият коленете, но не заради качеството й. Трябва един ден да изчисля приблизително колко вдишвания и издишвания, и колко крачки съм направила… Малко преди влизане в Лясково, още по тъмните пътеки чувам песен, идваща от един семеен хотел в селото. С микрофон през много увеличена уредба. Чув(ств)ам го почти като за себе си – песен за мен - и ми става едно такова летателно… Впоследствие се оказа, че наистина е било за мен – в хотела е имал гости състезатели, заедно с които са ме следели и са виждали преминаването ми в реално време. Яко!... Знаех, че и родителите ми Таня и Валентин Кичуков ме проследяват и се вълнуват. И най-вероятно са вдигнали цялото село на крак там, където се намираха в момента – в гръцко (поздрави и благодаря на цялото село)… На излизане от Лясково малко се замотахме. Там ни настигна Мартин и продължихме тримата надолу по асфалта няколко километра и после се мушнахме в гората. Познатите тренировъчни пътеки, през които сега щяха да преминат няколкостотин човека от 16 държави – как да не си ги минаваш от време на време, ей така, от умиление…\r\nВиждахме светлините на града - красивият ми любим град (е, има доста трески за дялане), параклисите, крепостта, и неусетно вече тичахме по моста към центъра за финал. И знаех, че там ме чакат… Ама си чувам името някъде зад мен. Една мила тичаща картинка на токчета с гигантски вързоп балони с надписи в едната ръка и плакат в другата. Много яка изненада! С Боби Боби и Ил Ви (Илиан Витков) тичахме заедно до финала, където ми ги връчиха сред прегръдки и поздравления от комитета по посрещане – съпругът ми Георги Танев, Чатето, Веско, Радето и Петьо, Деница, Дорето, Мира и Ангел (кого забравих?) и екипът на организаторите. Поздравихме се с Милен, благодарение на чието темпо и компания дръпнах поне час напред. Всички ме заобградиха, въртях се навсякъде, все още пълна с адреналин и еуфория... И после ми се губи. Радостина ме дръпна за Боуен терапия (Радка Павлова, златна си!), на което почти мигновено се подчиних. Легнах на кушетката и от време на време обръщах с усмивка глава към хората, които бяха дошли да ме посрещнат. Специално за мен.\r\nТова е истинското щастие. Не да си първи, а да видиш онова в очите им. Как искам да им го върна това хубавото усещане. И на тези, които ме следяха и се радваха с мен. И на тези, които ме мислеха, подкрепяха, поздравяваха, на хората по пунктовете. Познати и непознати.\r\nВсеки и всичко си има своето място в моята формула: ”, завършва разказа си Мая Танева – шампионът при жените в тазгодишния ултрамаратон край Асеновград. ", "date": "2019.09.18", "title": "Как да пробягаш 160 км сам в гората - формула"}
{"url": "https://www.actualno.com/cosmos/ozonovata-dupka-nad-antarktika-naj-malka-za-poslednite-3-desetiletija-news_1376634.html", "text": "      Озоновата дупка над Антарктида е най-малката по размери за последните 30 години. Данните са на „Система за наблюдение на атмосферата Коперник”(CAMS), съобщава BBC.      Според измерванията на европейските учени озоновата дупка се е отворила много по-малко тази година в сравнение с предишни години. Друга добра новина е и, че тя се намира доста по-далеч от полюса. От агенцията прогнозират стабилни нива на озон в атмосферата ни следващите месеци.     Озонът филтрира опасната ултравиолетова радиация на Земята. Газът се образува и унищожава постоянно в стратосферата около земното кълбо.  При незамърсена атмосфера този процес по образуване и унищожаване на озона е в баланс. Благодарение на човешката дейност обаче в атмосферата се отделят хлорни и бромни химикали, които унищожават озона. Най-активнен е този процес са всяка година от септември до октомври.  Затова и основните наблюдения на учените се правят в този период. През 1987 г. е подписан т.нар. “Монреалски протокол”, който забранява използването на най-опасните за озона газове в световен мащаб.\r\nТази година озоновата дупка е с размери малко над 5 млн. кв. км. За сравнение, миналата година по това време дупката е била с размери над 20 млн. кв. км.\r\n“В момента трябва да погледнем на това намаляване като на интересна аномалия и да го изучим максимално”, коментира Ричард Енделен от Агенцията.       Основната причина за случващото се учените откриват във внезапно затопляне в стратосферата. Според европейската Система за наблюдение на атмосферата Коперник, температурата там тази година се е вдигнала рязко по-рано с 20 -30 градуса. Това е спряло процеса на унищожаване на озона.\r\n“Това не е свързано с “Монреалския протокол”, тъй като хлор и бром все още могат да бъдат открити в атмосферата. Все още не знаем какво означава това като част от голямата картина на световните климатични промени”, допълва той.\r\nОт Световната Метрологична организация прогнозират, че е възможно Земята да достигне нивата на озон от преди 1970 г. до 2060 г.  Система за наблюдение на атмосферата Коперник се управлява от Европейския център за метеорологични прогнози (ECMWF), но е спонсорирана и от  Световната метрологична организация.      Учените в центъра имат достъп до редица космически наблюдения – основно през европейските метеорологични спътници Metop и собственият космически кораб на ЕС Sentinel-5P. CAMS изготвя и модели на атмосферното поведение. ", "date": "2019.09.18", "title": "Озоновата дупка над Антарктика - най-малка за последните 3 десетилетия"}
{"url": "https://www.actualno.com/crime/sydjat-68-godishna-jena-za-ubijstvoto-na-myja-j-v-selo-trud-news_1376602.html", "text": "      Съдят 68-годишна жена за умишлено убийство в село Труд. Става въпрос за случка от 13 януари тази година, информират от Апелативна прокуратура Пловдив.      Жертвата и убитият били съпрузи, като отношенията между тях били влошени от много години. Те живеели в една къща, но на различни етажи и с отделни домакинства. На 13 януари, по обяд, обвиняемата попитала на висок глас съпруга си дали знае къде се намират ключовете й, тъй като не можела да си ги намери. Той отговорил, че не ги е виждал и я посъветвал да си ги търси сама. По-късно в къщата пристигнали гости на мъжа, негови съседи и приятели. На тях той им казал, че на другия ден щял да ходи в болница в гр. Пловдив, за да си прави медицински изследвания. Няколко часа по-късно те си тръгнали.   След това той влязъл във външната баня, за да се изкъпе. Обвиняемата го последвала и попитала отново къде са й ключовете. Между двамата възникнал скандал, при който мъжът грабнал дървен налъм и посегнал да я удари. Жената вдигнала ръката си, за да се предпази. В този момент той изпуснал налъма, който счупил огледалото. Частите от него наранили краката му. Съпрузите били много ядосани. Словесният им спор прераснал в боричкане, при което двамата паднали на пода в банята. Обвиняемата успяла да хване съпруга си за врата с двете ръце, започнала да го стиска силно, докато в един момент той престанал да диша.\r\nС хавлиена кърпа жената забърсала банята, поставила я в найлонова торба и изхвърлила в контейнера за смет, заедно с налъмите. На 14 януари 2019 г., обвиняемата отишла на работа, като не споделила с никого за случилото се. Същия ден приятели на убития го  потърсили в дома му и го открили мъртъв в банята. Те подали сигнал в полицията. По делото е изготвена съдебномедицинска експертиза, според която причината за смъртта му е механична асфиксия от притискане на шията. Спрямо обвиняемата е взета мярка за неотклонение \"задържане под стажа\".   ", "date": "2019.09.18", "title": "Съдят 68-годишна жена за убийството на мъжа й в село Труд "}
{"url": "https://www.actualno.com/starazagora/kmetyt-na-stara-zagora-otbeljazva-rojdenija-si-den-s-blagotvoritelna-iniciativa-news_1376603.html", "text": "      „Ще бъда по-щастлив на рождения си ден ако вместо подаръци и цветя, съберем добрина. Разчитам на вашата съпричастност“, пише в поканата си за 38-ия си рожден ден кметът на Стара Загора Живко Тодоров. На 21 септември от 19:00 часа на Лапидариума и Античната улица в Регионалния исторически музей той кани на личния си празник всички, съпричастни към съдбата на 32-годишната старозагорка Камелия Добрева.      Тя е с и се нуждае от трансплантация на стволови клетки в Германия.за лечението й са необходими 300 000 евро, които са непосилни за семейството й. \r\nВсеки може да дари средства на място или на дарителските сметки в банка ДСК:                  ", "date": "2019.09.18", "title": "Кметът на Стара Загора отбелязва рождения си ден с благотворителна инициатива"}
{"url": "https://www.actualno.com/cars/novite-dizelovi-avtomobili-prodyljavat-da-namaljavat-news_1376661.html", "text": "      Последните данни на агенцията LMC Automotive сочат, че търсенето на нови дизелови автомобили в Европа продължава да намалява и продажбите им през август са се свили с около 77 700 единици до ниво от 286 700, предаде auto-press.      Според данните на LMC Automotive, общите продажби на нови дизелови автомобили в Европа през първите осем месеца на годината са се сринали до ниво от 3 181 900 единици, което е с почти 600 000 (595 600) единици по-малко в сравнение със същия период на 2018 година.   Най-сериозно понижение в продажбите на нови дизелови автомобили в края на първите осем месеца на 2019 година се наблюдава във Франция (-105 900 ед), след което се подреждат Испания (-104 200) и Великобритания (-100 700).\r\nЕдинственият пазар, на който се наблюдава ръст, и то сериозен, в продажбите на нови дизелови към края на август, е Германия.  С минимално понижение от една 1.2% до 102 000 единици през изминалия месец, в страната през тази година са били реализирани 853 400 нови дизелови коли или с 57 000 повече в сравнение със същия период на 2018-а.\r\nПрез август, най-сериозно е понижението в пазарното учасите на новите дизелови автомобили в Италия- спад от 56% на 38.7%, а единственият пазар с ръст на дизеловите коли е Швеция- ръст от 0.4% до 30.3%.   Към края на първите осем месеца на годината, с подобрение в пазарното си участие, новите дизелови автомобили могат да се похвалят само в Германия- с 2% до 34.2%.     ", "date": "2019.09.18", "title": "Новите дизелови автомобили продължават да намаляват"}
{"url": "https://www.actualno.com/ruse/rusenci-veche-imat-bezplaten-internet-i-v-parka-na-mladejta-okolo-vazata-news_1376647.html", "text": "      В рамките на вече функционира третата инсталирана точка за безплатен и безжичен достъп до Интернет в Русе, която обхваща района около Вазата в Парка на младежта .      Първата точка за безплатен Интернет бе инсталирана през месец май и е с обхват от Алеята на Операта, площад „Свобода“ и стига до Съдебната палата. Миналият месец започна да функционира и безплатната мрежа на пл. „Батенберг“. Предвижда се безплатната за гражданите услуга да се предлага и на крайбрежната алея.   За периода 2018-2020 г. бюджетът на схемата WiFi4EU е 120 млн. евро за целия Европейски съюз. Чрез него се  подпомага инсталирането на съвременно Wi-Fi оборудване на оживени обществени места. В рамките на първата покана за кандидатстване около 2800 общини от цяла Европа спечелиха ваучери, от които 113 български общини.\r\nПрипомняме, че Община Русе получи ваучер на стойност 15 000 евро в рамките на инициативата. Споразумението за отпускане на безвъзмездни средства бе подписано както от Общината, така и от Европейската комисия чрез Изпълнителна агенция за иновации и мрежи (INEA) в началото на 2019 г.  Община Русе ще бъде отговорна за финансирането на абонамента за интернет и поддръжката на оборудването, за да се предлага безплатен и висококачествен безжичен достъп до интернет за всички граждани и посетители за период от поне 3 години след инсталиране на мрежата. Скоростта на изтегляне, която Община Русе осигурява, надхвърля в пъти минимално изискуемата от поне 30Mbps съгласно изискванията на ЕК, а мрежата има капацитет за обслужване на поне 50 потребителя едновременно без влошаване на качеството на услугата. ", "date": "2019.09.18", "title": "Русенци вече имат безплатен Интернет и в Парка на младежта, около Вазата  "}
{"url": "https://www.actualno.com/society/advokatskijat-syvet-se-objavi-sreshtu-kandidaturata-na-geshev-za-glaven-prokuror-cacarov-otnovo-go-zashtiti-news_1376789.html", "text": "      Висшият адвокатски съвет призова Висшия съдебен съвет (ВСС) да не одобрява кандидатурата на единствения кандидат за главен прокурор Иван Гешев. Вместо това настоява да бъде започната нова процедура по избор на нов главен прокурор. Това се посочва в обръщението на съвета към ВСС,       Според Висшия адвокатски съвет на Република България и не може да отговори  на високите очаквания на правната общност, и в частност на  адвокатурата.\r\n\"Според становището на Висшия адвокатски съвет бъдещият главен прокурор на Република България следва:\r\nДа е високообразован юрист със задълбочени теоретични (на академично ниво) и практически познания по специфичните конституционни функции на прокуратурата;  Да познава съвременните тенденции в развитието на прокурорската институция и да има волята да ги провежда в практиката;\r\nДа работи за утвърждаване на принципите на независимост, законност, безпристрастност, ефективност и справедливост в работата на прокуратурата;\r\nСтриктно да се придържа към спазване на конституционните принципи и норми, европейските правила и общочовешки ценности;       Да зачита и да е зачитал и в досегашния си професионален и личен живот върховенството на закона и правото, правата, свободите, честта и достойнството на човека;\r\nКъм момента на избора да не заема пост в ръководството на политическа партия, парламента или правителството;\r\nДа е заслужил обществен авторитет с принципност, честност, почтеност и личен морал;\r\nДа уважава и отдава заслуженото на адвокатурата и отделните адвокати, като необходими и задължителни участници в правната система, без които е невъзможно нормалното функциониране на всяка правова държава;\r\nДа е разпознаваем естествен лидер на цялата правна общност, човек с богата култура и ерудиция, с неоспорими морални и етични качества.\"      Затова от и да започне нова.\r\n\"Съзнавайки своята конституционна роля и отговорност не само към адвокатурата, а и към цялото общество, Висшият адвокатски съвет изчака разумно дълъг срок преди да изрази официално своята позиция по кандидатурата на г-н Иван Гешев за главен прокурор\", се посочва в обръщението към ВСС.\r\nАдвокатите припомнят, че ролята на прокуратурата у нас \"не се свежда единствено до участие в наказателните производства.\" По Конституция тя трябва да брани законността и защитава обществения интерес.\r\n\"Поради това Висшият адвокатски съвет намира , отразени в концепцията му, че липсата на справедливост \"няма как да бъде обяснена или оправдана с нищо, още по-малко с буквата на закона\", съчетана с идеята на кандидата за промени в наказателния процес, който бил твърде формален, поставят под съмнение основния конституционен принцип за върховенството на закона. Справедливост има само там, където законът се прилага точно и еднакво спрямо всички и където процесуалният закон е гаранция занейното постигане\", пишат още адвокатите.\r\n\"Няма правова държава там, където няма гарантирано право на защита. Всеки български гражданин има право да изрази мнението си, а главният прокурор трябва да бъде готов да приема \"обосновани критики както към собствената си дейност, така и към дейността на прокуратурата като цяло\".   \"Висшият адвокатски съвет , сдържащи обвинения срещу граждани и твърдения за извършени от тях престъпления, са недопустими\", обобщават адвокатите. припомня, че зад кандидатурата на Иван Гешев застана и настоящият главен Вчера той заяви, че ще даде гласа си за Гешев дори, ако се налага да гласува за него втори път. Днес в НС по повод позицията на Адвокатския съвет той заяви: \"Г-н Гешев не е кандидат за председател на Висшия адвокатски съвет. Второ, всеки има право на позиция и всяка позиция трябва да бъде уважавана, включително тази на Висшия адвокатски съвет. След като е приел ВАдС такава позиция, тя ще бъде представена пред Висшия съдебен съвет. В това, че Висшия адвокатски съвет има позиция няма нищо укорително. В това, че Висшият адвокатски съвет има отрицателна позиция пак няма нищо укорително. Единствената ми забележка е, че той не кандидатства за председател на Висшия адвокатски съвет, но и това не променя горните две позиции. Всеки има право на позиция. Аз също имам право на позиция. По силата на длъжността, която временно заемам, имам право и на глас. Обявил съм как ще гласувам, обявил съм и позицията си. Всеки има право да си обяви позицията. Това е свободна държава.\" - и , подкрепиха единственият кандидат за поста главен обвинител в страната. Зад кандидатурата му застана и цялата професионална общност - прокурори, следователи, ГДБОП. и каква е неговата концепция - можете да прочетете в Очаква се Гешев да бъде изслушан от прокурорската колегия на ВСС на 24 октомври. ", "date": "2019.09.18", "title": "Адвокатският съвет се обяви срещу кандидатурата на Гешев за главен прокурор, Цацаров отново го защити "}
{"url": "https://www.actualno.com/dobrich/12-godishno-dete-dade-pari-i-zlatni-nakiti-na-telefonni-izmamnici-news_1376621.html", "text": "      През терасата на жилището 12-годишно момче от Добрич хвърлило 1660 лв. и златни накити, след като било заблудено, че оказва съдействие на полицията. Непознат мъж, представящ се за служител на МВР, се обадил около 16:25 часа вчера на домашния телефон на семейството.      Ден по-рано 60-годишна жена от добруджанския град също направи „подарък“ на телефонните измамници. Тя хвърли 3000 лв. и златни накити през прозореца на апартамента си. Потърпевшата също била убедена, че изпълнява разпореждане на полицейски служител.   По двата случая са образувани досъдебни производства. ", "date": "2019.09.18", "title": "12-годишно дете даде пари и златни накити на телефонни измамници"}
{"url": "https://www.actualno.com/burgas/bjalo-kenguru-se-rodi-v-burgaskija-zoopark-snimki-news_1376658.html", "text": "      Първият частен лицензиран зоопарк в страната се намира в бургаския квартал „Черно море“. Точно там се роди кенгуруто албинос, за което може да се каже, че е с бургаски корени, защото единият от родителите му се е появил на бял свят в зоопарка.      За разказва собственикът Кръстьо Дъбов. „При тези животни може да се каже, че майката е постоянно бременна. Ембрионът изпълзява, но остава в торбата докато се развие. От няколко месеца до половин година трае процесът и виждаме бебето, едва когато подаде главичка от торбата.“    Кенгуруто албинос е високопланински, австралийски вид, който издържа на минусови температури и не понася голяма влажност. Въпреки това живее и се развива добре кай морето, пояснява Дъбов. А раждането на албинос е голяма рядкост, не само при кенгуруто, но и при всички животински видове .От осем години Кръстьо Дъбов се грижи за животните заедно със своята дъщеря.   Относно поличбите, свързани с кенгуруто албинос, собственикът на зоопарка си спомня: „Бялото, което сега е един от родителите на бебето, се появи на бял свят преди последните избори тук, в зоопарка. Идваха политици и си правиха селфита за късмет с него. Сега ситуацията се повтаря и се надяваме да е за добро.“\r\nВсички в Зоопарк „Бургас“, се надяват малкото кенгуру да е здраво, за да радва децата и всички почитатели на животните, които посещават мястото.     ", "date": "2019.09.18", "title": "Бяло кенгуру се роди в бургаския зоопарк (СНИМКИ)"}
{"url": "https://www.actualno.com/analysis/daily-sabah-svetyt-e-v-porochen-kryg-ot-globalni-krizi-news_1376569.html", "text": "      Последните развития в различни части на света демонстрират възникваща, доста нестабилна международна система, която може да генерира сериозни политически рискове и рискове за сигурността за бъдещето. Това пише турският вестник в свой анализ, цитиран от .      В действителност не е имало в човешката история, но степента на инциденти, случващи се за много кратък период от време, показва, че разгръщането на съществуващата международна система би могло да бъде по-предизвикателно, предвид нарастващите разрушителни способности на държави и недържавни участници.   Освен това фактът, че в различни части на света се случват няколко кризи едновременно, пречи на международната общност да обърне достатъчно внимание на всяко от тези явления. Търговската война между двете най-големи икономики в света превзе историята в днешно време. Китай и САЩ участват в икономическа конфронтация, която лесно би могла да се проточи в следващите години. Когато президентът на САЩ Бил Клинтън възхвали икономическия възход на Китай и членството му в Световната търговска организация (СТО), той сметна това за възможност за появата на силен партньор за САЩ Малко повече от две десетилетия по-късно, днес американският президент Доналд Тръмп счита възхода на Китай за най-съществената заплаха за националните интереси на САЩ и благосъстоянието на американците.\r\nПодобна конфронтация вече създава отражение в световната икономика и по-опасно рисковете от тази конфронтация понякога засенчват потенциалните заплахи, възникващи в различни региони.  Неотдавнашното решение на индийското правителство да отмени автономния статут на Кашмир е един от тези въпроси. Решението и обсадата на района след него водят до голяма конфронтация между жителите на Кашмир и индийската държава, както и между две ядрени сили - Пакистан и Индия. Въпреки неотложността на ситуацията, международната общност все още не е обърнала достатъчно внимание, за да овладее и разреши кризата. По подобен начин кризата в Южнокитайско море напоследък е в радара по подобни причини. Натрупването на напрежение в региона, дължащо се на твърденията на множество държави за една островна група, създава значителни рискове за бъдещето на региона.\r\nМиналата седмица имаше напрежение поради взаимни обвинения за нарушаване на териториалните води. Пекин обвини ВМС на САЩ, че се опитват да наложат „навигационна хегемония“ в Южнокитайско море. В разгара на всичко това събитията в Близкия изток също стават умопомрачителни. Твърденията за нападение върху саудитските петролни съоръжения от бунтовниците хути, нарастващото напрежение в Персийския залив, израелската предизборна кампания и по-нататъшните \"обещания\" на израелския премиер Бенямин Нетаняху за анексирането на територии сигнализират за опасна ескалация в Близкия изток.   Междувременно кризите в Сирия и нестабилността в Ирак са повтарящ се проблем за международната сигурност през последното десетилетие. Тези стават по-притеснителни само когато човек разгледа различните дебати между потенциалните заинтересовани страни.    Несигурността и непредсказуемостта на американската администрация, която, що се отнася по-специално за външната политика, често споменава, но никога не разрешава предизвикателствата.\r\nЕС се справя със собствените си вътрешни проблеми - възходът на крайно десните партии и непрекъснатите дебати за Brexit. По същия начин протестите в Хонконг за последния месец демонстрират въпроса за бъдещите потенциални проблеми на Китай. Картината изглежда по-мрачна, отколкото се очакваше да се види непосредствено след Студената война и нещата стават все по-предизвикателни. Изглежда, че навлизаме в нова ера, началото на края на света, какъвто го знаем. ", "date": "2019.09.18", "title": "Daily Sabah: Светът е в порочен кръг от глобални кризи"}
{"url": "https://www.actualno.com/pleven/4-014-dushi-podkrepiha-s-podpisite-si-georg-spartanski-za-vtori-kmetski-mandat-v-pleven-news_1376665.html", "text": "      Общо 4 014 души са се включили в гражданската подписка за издигане кандидатурата на за втори мандат. Това стана ясно днес след като инициативният комитет внесе необходимите документи за регистрация в Общинската избирателна комисия /ОИК/. След приемането на книжата папката със събраните подписи веднага ще бъде изпратена в ГРАО за проверка, поясниха от комисията.      „Съгласно Изборния кодекс и съобразявайки се с желанието на г-н Спартански да се кандидатира като независим кандидат за кмет на община Плевен на 28 август бе създаден инициативен комитет. Събирането на тези 4 014 подписа стана на две места в централната зона на града. Всеки подпис според закона се полага в присъствието на член на инициативния комитет. За регистрацията на една партия законът изисква да се съберат 2 500 подписа в национален мащаб. А за регистрацията на независим кандидат на община като Плевен изисква 2 000 подписа. Тази техническа трудност бе преодоляна и само за четири дена бяха събрани двойно повече от необходимите подписи за г-н Спартански“, поясни Любомир Илиев, представляващ инициативния комитет.    ", "date": "2019.09.18", "title": "4 014 души подкрепиха с подписите си Георг Спартански за втори кметски мандат в Плевен"}
{"url": "https://www.actualno.com/healthy/pacienti-poiskaha-ostavkata-na-ministyr-ananiev-news_1376585.html", "text": "      Белодробно болни пациенти поискаха оставката на здравния министър. Те започват безсрочен протест пред министерството с искане държавата да се погрижи за хората, които се нуждаят от спешна       В началото на юли тази година председателят на сдружение Асоциация \"Пулмонална Хипертония\" Тодор Мангъров постави ултиматум на министъра на здравеопазването Кирил Ананиев да подаде оставка, ако не бъде изготвена Национална програма за насърчаване на донорството и трансплантациите.   Мотивите на Асоциацията са, че вече втора година липсата на белодробни трансплантации убива българи. \"За последните 2 години и 5 месеца е извършена само една белодробна трансплантация на млада българка от Варна, но това е случайност и чудо. Ние сме в положението от 2017 г. и никой, нуждаещите се от трансплантация няма шанс да бъде обгрижен в чужбина”, заяви Тодор Мангъров, председател на Асоциация \"Пулмонална хипертония”.  \"В момента белодробна трансплантация в България не може да се направи и ние искаме здравният министър да намери бързо решение на този неприятен казус, заради който умират българи”, допълни той.\r\nБългарски медици ще бъдат обучени да извършват белодробни трансплантации през 2020 г., а първата такава операция у нас ще бъде възможна едва през 2021 г., което ще коства живота на пациенти, отбеляза Мангъров.   Протестиращите са категорични, че ако министър Кирил Ананиев не слезе при тях и не им представи конкретни мерки, те искат неговата оставка, защото нееднократно са им обещавали да вземат мерки по казуса, но това не е било направено.    От своя страна заяви в интервю за bTV, че \"държавата ще заплаща трансплантациите на български пациенти във всички страни, не само в Европейския съюз. Няма да оставим хората сами да си търсят къде да си правят трансплантации. Наредбата ще стане факт след броени дни. Нещата ще бъдат точно регламентирани.\"\r\n\"За съжаление прекъсването с виенската болница (с която имахме споразумение и която обяви, че вече няма да приема чужди пациенти – бел. ред.) е станало преди да стана министър. Правихме много опити да възстановим доверието, но до момента промяна няма. Въпреки това намерихме възможност да се извършва трансплантация на най-нуждаещите се в чужбина”, коментира още Ананиев.\r\n\"18 българи имат нужда от спешна трансплантация. Ще започнем, след като наредбата премине обществено обсъждане и стане факт до две седмици. Тогава ще възложа на двете институции - Медицински надзор и НЗОК, да влязат във връзка извънтрансплантационни центрове, такива има в САЩ Русия, Украйна. Ще бъдат обучени и наши специалисти, и се надявам в средата на другата година трансплантации да се извършват и у нас”, каза още той.    ", "date": "2019.09.18", "title": "Пациенти поискаха оставката на министър Ананиев"}
{"url": "https://www.actualno.com/cinema/simeon-sakskuborggotski-se-snima-vyv-film-news_1376787.html", "text": "      Симеон Сакскуборгготски влиза в киното. Не знаем дали актьорските му занимания ще претърпят развитие, но това, което е повече от ясно е участието му е сериала \"Съ нами Бог\", които имаше своята премиера в Дома на киното в София на 16 септември.      Документалният филм е в пет епизода.   \"Сериалът е посветен на онова, което Европа не позволи на България да разкаже. Това е скъсаната страничка от историята на Европа. България има огромно влияние върху процесите в началото на 20 век, въпреки че е току-що освободено княжество. Тя предопределя част от събитията, съдбоносни за цялото човечество\", разкри режисьорът Степан Поляков пред БНР.\r\nВ лентата участва и Симеон Сакскобургготски, който играе самия себе си.  \"Това е най-прекрасният актьор, който съм виждал. Дойде с научен текст на три езика – испански, английски и български език\", сподели режисьорът.\r\nВсяка серия на \"Съ нами Бог\" разказва определен епизод от историята.    ", "date": "2019.09.18", "title": "Симеон Сакскуборгготски се снима във филм"}
{"url": "https://www.actualno.com/interest/na-22-noemvri-zaminava-pyrvata-grupa-ot-28-ta-poljarna-ekspedicija-v-antarktida-news_1376668.html", "text": "      На 22 ноември заминава първата група от 28-та полярна експедиция в . Това каза в сутрешния блок „Добро утро, България“ на Радио „Фокус“ директорът на Българския антарктически институт проф. Христо Пимпирев. Българската експедиция ще започне с дейностите по „Националната полярна програма“, обясни изследователят.      „Антарктида е континент с изключително значение. Там се откри изтъняването на озоновия слой. Взеха се мерки и той вече се запълва. Там са най-авангардните изследвания за промените на климата, което ще ни позволи да видим начини, по които човечеството да се бори с това масово разтапяне на ледниците и повишаване на морското ниво, което грози планетата. Но освен това, това е един континент, в който живеят хора, който е по-голям от Европа, по- голям от Австралия. Така че той трябва да бъде достъпен за хората на цялото земно кълбо“, добави Пимпирев. Предстои строеж и на нова научна лаборатория, допълни проф. Христо Пимпирев.    ", "date": "2019.09.18", "title": "На 22 ноември заминава първата група от 28-та полярна експедиция в Антарктида"}
{"url": "https://www.actualno.com/balkani/oshte-30-dni-arest-za-makedonskija-specprokuror-janeva-news_1376801.html", "text": "      Наказателният съд в Скопие удължи на бившия спецпрокурор Катица Янева с още 30 дни, информира МИА.      Тя се намира в следствения затвор в Скопие, а настоящото ѝ по делото \"Рекет\" изтича в петък.\r\n\"Наказателният състав на Главния наказателен съд Скопие удължи задържането с още 30 дни поради наличието на основания на чл. 165, ал. 1, 1 и 2 от Наказателния кодекс, се казва в съобщение на Наказателния съд.   Междувременно нейният адвокат Ирена Фръчковска внесе искане в съда за отмяна на мярката за неотклонение за бившия спецпрокурор.  \"Основанията за определяне на мярката задържане отпаднаха и целта може да бъде постигната с друга мярка, не е необходимо да се спазва най-строгият закон. Считаме, че основанията отпаднаха с уволнението ѝ от специалната прокуратура. Всичко това е посочено в предложението и ще видим какво решение ще вземе съдът\", каза Фръчковска.\r\nАдвокатът допълва, че се стремят към свободата на клиентката си, за която са предложили други мерки.\r\nБившата шефка на спецпрокуратурата беше арестувана въз основа на 3 аргумента: опасност от бягство, оказване влияние върху свидетели и повторение на престъплението.     ", "date": "2019.09.18", "title": "Още 30 дни арест за македонския спецпрокурор Янева"}
{"url": "https://www.actualno.com/society/zatvarjat-am-trakija-zaradi-montirane-na-tol-ramka-news_1376660.html", "text": "      Движението в участъка от километър 80+995 до километър 82+260 на магистрала \"Тракия\" в посока Бургас ще бъде с ограничения поради оборудване с тол рамка, съобщават от Агенция \"Пътна инфраструктура\".      Между 9:00 и 11:00 часа ще са отворени активната и изпреварващата ленти, от 11:00 до 12:30 часа - само изпреварващата. Подобно ограничение се въвежда и в платното в посока София в същия участък.   Там от 14:00 до 15:30 часа автомобилите ще преминават само в активната и изпреварващата ленти, от 15:30 до 17:00 часа - само в изпреварващата, а от 17:00 до 18:00 часа - само в активната.\r\nДвижението в тунела \"Траянови врата\" посока Бургас също се осъществява в една лента - изпреварващата, поради ремонт на пожароизвестителната система и светофарната уредба.   ", "date": "2019.09.18", "title": "Затварят АМ \"Тракия\" заради монтиране на тол рамка"}
{"url": "https://www.actualno.com/smolyan/obshtinata-v-dospat-se-premesti-v-nova-sgrada-news_1376772.html", "text": "      В нова сграда се премести общината в Доспат. Тя се намира на улица „Кап. Петко Войвода“ №3, точно до гимназията в общинския център.      „Подобряването на административното обслужване беше поет мой ангажимент в управленската ми програма и направих всичко възможно да го изпълня. Сега хората ще бъдат доволни и няма да имат оплаквания от качеството на услугите, защото ще посещават една сграда и ще получават услугата от едно място“, каза при откриването й кметът Елин Радев. По думите му новата административна сграда е направена според последните изисквания и отговаря на всички европейски стандарти.  Инвестицията е в размер на 950 хил. лева, отпуснати от правителството с постановление на Министерския съвет.\r\nСградата е със система за видео наблюдение, нов асансьор, радиатори, с поливна система на терена около нея, парково осветление в имота.  \r\nВсички работни места са с изцяло ново оборудване и обзавеждане. Изградена е нова, по-надеждна и защитена мрежа, отговаряща на съвременните изисквания.     ", "date": "2019.09.18", "title": "Общината в Доспат се премести в нова сграда"}
