{"url": "https://www.actualno.com/society/novinite-naj-vajnoto-za-denja-5-dekemvri-news_710137.html", "text": "  Редакционният екип на ви представя най-важните новини за изминалия ден, 5 декември.      Разследването на зам.-кмета Евгени Крусев, който вчера подаде оставка е за длъжностно престъпление, което е свързано с нарушение на Закона за обществените поръчки при ремонта на трамваен релсов път. Това заяви главният прокурор Сотир Цацаров по време на брифинг.   Решението на петчленен състав на ВАС за това дали новият план за управление на Национален парк \"Пирин\" подлежи на екологична оценка се връща за разглеждане от нов тричленен състав. Причината е, че предишният тричленен състав на ВАС не е разгледал и тълкувал всички доводи на природозащитниците за това, че планът трябва да мине на екологична оценка. Решението не е основано на доводите на МОСВ в касационната жалба. Това съобщиха от Гражданската коалиция \"За да остане природа в България\". Една от най-страшните и смъртоносни генетични болести, у нас изобщо не е в списъка на заболяванията, лечението на които Националната здравно-осигурителна каса (НЗОК) реимбурсира. Това алармират от Сдружение на пациентите със Спинална мускулна атрофия (СМА) в България.     Министърът на околната среда и водите Нено Димов ще трябва да търси \"взаимно приемливо решение\" по отношение на концесията на ски зоната в Банско, която се държи от \"Юлен\" и е част от територията на Национален парк \"Пирин\". Това става ясно от решение на Министерския съвет. Районна прокуратура – Хасково прекрати наказателното производство за укриване на информация за наличието на високо съдържание на уран в питейната вода на град Хасково, съобщиха оттам.    Връщането на Евгения и Николай Баневи ще бъде осъществено на 6 декември. Това съобщи главният прокурор Сотир Цацаров. Това, което ще предприемат колегите от Специализираната прокуратура е незабавни действия, ново актуализирано обвинение, задържане за 72 часа и незабавно искане за постоянно задържане. Абсолютно сигурен съм, че контрабанда не може да има без участието на тези, които наблюдават. Ръководител на парламентарната комисия, която наблюдава, е Емил Димитров-Ревизоро. Аз знам, че има контрабанда, но не знам кои са, той казва \"двама крупни контрабандисти\". Мен не ме е страх да си казвам. Това заяви лидерът на \"Воля\" и зам.-председател на парламента Веселин Марешки, който успя да се вкопчи в задочен двубой с Димитров заради изказване на Ревизоро пред БНТ, че имало двама крупни контрабандисти.", "date": "2018.12.05", "title": "Новините: Най-важното за деня, 5 декември"}
{"url": "https://www.actualno.com/crime/chujd-evrodeputat-shte-predstavi-sluchaja-ivancheva-na-ek-news_710130.html", "text": "  Италианският евродепутат Барбара Матера е поела ангажимент да зададе въпрос на Европейската комисия относно случая „Десислава Иванчева“. Това съобщи бившият пиар на район „Младост“ Петър Кърджилов.     Според информацията, г-жа Матера, която влиза в Европейския парламент от партията на бившия италиански премиер Силвио Берлускони, ще зададе въпрос на Европейската комисия дали разследва поведението на българските власти във връзка с нарушаване на човешките права на Иванчева и какви мерки предприема, за да прекрати тази практика. Отделно Матера повдига и въпроса за човешките права в региона като цяло. Интересен факт е, че тя е била участник през 2000 година в Мис Италия и е била телевизионна водеща в Rai Uno.   Освен това, Иванчева е подал сигнал в прокуратурата, тъй като според нея в ареста нарушават правото ѝ на неприкосновеност на кореспонденцията. Тя твърди, че писмо, което е получила, са е сигурност отваряно от служители на ареста и е правен опит с телбод това да бъде замаскирано. Иванчева настоява да бъде направен преглед на камерите в затвора, който, според нея, ще помогне за разрешаване на случая.\r\nСъщевременно сдружение „За Зелен Младост“ опонира на главния прокурор Сотир Цацаров, който каза, че имало сценарий Иванчева да бъде представена за жертва на правосъдието. Според Цацаров Иванчева не трябва да бъде държана в ареста при по-тежки условия от другите арестанти, но не трябва и да привилегирована „дори сантиметър“ повече от другите арестанти.  \"Няма сценарий г-жа Иванчева да бъде представена за жертва на правосъдието. Фактите показват, че г-жа Иванчева и г-жа Петрова реално са жертви на престъпление по сценарий на прокуратурата - набедяване за подкуп (чл. 286 от НК), в което престъпление Специализираната прокуратура е или съучастник, или главен организатор. По-вероятно е второто. И това е ясно на всички български граждани, притежаващи способност да мислят критично\", отвърщат от \"За Зелен Младост\".", "date": "2018.12.05", "title": "Чужд евродепутат ще представи случая \"Иванчева\" на ЕК"}
{"url": "https://www.actualno.com/curious/zapoznajte-se-s-naj-krasivite-porodi-kotki-v-sveta-news_710105.html", "text": "  Пухкави, гальовни, симпатични и много умни, котките са най-обичаните домашни любимци за малки и големи. С един поглед те могат да ви разтопят, в същото време и да ви накарат да изпълните всяко едно тяхно желание. Известни са като едни от най-хитрите животни в света.     Тези прекрасни същества усещат любовта ви и са готови да ви останат верни до гроб. Ако искате да имате един добър приятел и никога да не ви е скучно, вземете си една, а защо не и повече котки в своя дом. Но освен много любвеобилни, тези животни са и изключително красиви. Съществуват доста породи котки, някои от които са ни добре известни, а други се срещат само на някои места. Вижте кои са най-красивите породи котки в света:           Това е една от най-старите породи в света. Смята се,че тези котки произлизат от Тайланд и се разпространява в Европа и Северна Америка от 20-ти век. Те имат един слой къси косми, заоблени бузи, умерено големи уши и заострена муцунка.\r\nТова, което трябва да знаете за тази порода е, че представителите й са доста общителни, умни и търсещи любов. Сиамците са по-малко активни през нощта в сравнение с други котки, тъй като имат сини очи и не много добре развито нощно зрение.  Една от любимите породи на малки и големи. Те са пухкави и идеални за гушкане. Родната им  страна е Персия. Те имат кръгло лице, малък нос и сплескана сладка муцунка. Дебелата им кожа и дълги косми, които приличат на кожухче, предпазват котките от студа и също така е добре за тях да се гледат на по-хладни места, за да не пострадат от жегата. Представителите на тази порода са много спокойни и мързеливи, което ги прави отлични домашни любимци. Единственото, което може да смути тези красиви животни са по-високи и странни звуци, така че когато вземете персийка у дома, гледайте да и осигурите спокойна атмосфера.   Родината на тази порода е Австралия, а първите й представителки са се появили още през 1950 година.Сомалийските котки са с  дълги косми, пищни опашки и са много пухкави, заради което ги наричат още „лисича порода”. Повечето от тях имат кафяво-оранжев цвят на тялото.\r\nМакар че са дългокосмести, тези котки не се скубят много, което е в плюс за техните стопани. Това е една много интересна и уникална порода. Представителите имат сребърно – синя козина, дори в повечето случаи е сива. Имат зелени очи, продълговато тяло, двойна козина и по-тъмен нюанс на върха на лапите си. Средно живее от десет до петнадесет години. Тези котки са едни от най-умните, уважават стопаните си, игриви са и приятелски настроени. Те обичат много децата, затова са предпочитани от семейства. Красиви и с много мил поглед, тези създания бързо ще спечелят всяко сърце. Името им идва от техните сгънати и клепнали напред  уши. Лицето им е кръгло лице, а очите големи и много красиви. Тези котки са много добри, няма никаква злоба в тях. Обожават да си играят както със стоманите си, така и с други животни.\r\nИнтересен навик им е да стоят изправени на два крака дълго време, което ги прави още по-сладки.\r\nНезависимо коя порода си изберете, най-важното, което трябва да знаете, че котките, като домашни любимци изискват много грижа, внимание и имат нужда от любов. ", "date": "2018.12.05", "title": "Запознайте се с най-красивите породи котки в света"}
{"url": "https://www.actualno.com/vidin/kmetyt-na-vidin-usilijata-i-trudyt-na-tolkova-mnogo-hora-bjaha-omalovajeni-do-nula-news_710156.html", "text": "        Първо ще разкажа малко предистория. Миналия месец на моите служители в отдел \"Връзки с обществеността\" и лично на мен ми се обади г-жа Ивета Шилигарова, която ме помоли за интервю във връзка с проблемите, които възникват с футболен клуб \"Дуло\" и необходимостта от терен, където те да тренират. Аз отговорих, че нямам физическата възможност и те биха могли да изпратят въпросите в писмен вид. Тя от своя страна каза, че репортажът ще бъде добронамерен, ще покаже всички страни и в крайна сметка целта е действително да се помогне и да се намери решение на въпроса. Аз разясних на г-жа Шилигарова, че съм провел няколко срещи с г-н Венцислав Димитров, който е председател на УС на клуба, имали сме доброто желание да подкрепим клуба, но в крайна сметка получавахме отказ от него лично поради определени причини. Нека бъдем точни - не само мен, а и голяма част от гражданите на Видин. Тази декларация не е израз само на моето възмущение, а и на представителите на спортни клубове, тя изразява мнението на болшинството граждани на Видин и на наши съграждани, които са навън, но са гледали репортажа и познават обстановката тук. Акцентът на самото предаване беше целенасочен, злонамерен. Бяха напълно игнорирани спортната политика на общината и усилията на спортните клубове и гражданското общество, не се показаха успехите, постигнати с детско-юношеския спорт. Извадено е от контекста изявлението на Венцислав Димитров, който вчера присъстваше на събранието. Той подкрепи декларацията, като заяви и пред всички присъстващи и пред медиите, че и на него му е обяснено от г-жа Шилигарова, че ще бъде представено всичко обективно. А неговата цел е била да получи разрешение да ползва спортната база в граничното поделение, което е в правомощията на министъра на вътрешните работи. Тя е публична държавна, а не общинска собственост. Той каза, че е обяснил позицията на общината и разговорите в търсене на общо решение, обяснил е за много полезната лятна академия с децата. Проведени са няколкодневни заснемания. А нищо от неговите изказвания за тези неща не е представено в предаването. Заяви, че единственото посещение в Калафат е било по време на репортажа с цел да се покаже, че град Видин е град със затихващи функции или нещо от този род, че в град Калафат има повече и по-хубави спортни зали и че там имат повече спортуващи деца с повече спортни клубове.   Тези внушения, които направи г-жа Шилигарова, са манипулативни и не отговарят на истината. Община Видин разполага с много хубави спортни съоръжения. При нас има много повече деца, които спортуват и имаме много спортни успехи. Вчера представители на спортните клубове,  подкрепяйки декларацията, представиха успехите на децата. Постоянно имам срещи с наши призьори с отличия в спорта на национално, международно и световно ниво. Ние имаме световни шампиони по самбо, отбор по волейбол, който ще участва на световно първенство. И още нещо - отговорите, които представихме в писмен вид, изпратени от г-жа Шилигарова, не бяха показани в предаването. Накрая имаше само един цитат, че община Видин подкрепя и се стреми да подкрепя спортните клубове, нещо от този род. А имаше конкретни въпроси и конкретни отговори. Като например какви средства отделя община Видин за спорт, отговорът на който е, че за три години, откак аз съм кмет, община Видин отделя 300 000 лева субсидии за 11 спортни клуба. Има правилник, изготвен и приет от ОбС - Видин, за тяхното разпределение. Не ги разпределям аз, а комисията по младежта и спорта в ОбС. Разплатени са всички средства, което им дава финансова сигурност и стабилност. На срещата присъства и председателят на Областния футболен съюз Иво Марков, който също изрази възмущението си от този манипулативен материал. Той каза, че не може да се твърди, че спортният клуб \"Дуло\" не ползва стадион \"Георги Бенковски\". Спортният клуб \"Дуло\" е участвал в държавните първенства под ръководството на БФС на този стадион. Присъства Мария Джамбазова - представител на комисията по младежта и спорта, която също изрази възмущението си от този неверен, злонамерен и насочен срещу община Видин материал. Защото е факт, че постигнатите успехи са в резултат на добро взаимодействие между нас с Общинския съвет, спортните клубове, спортната общественост и общинската администрация. Ние имаме 4 футболни клуба, в които тренират над 500 деца. Естествено, че ще намерим място за тренировка на още 25 деца, колкото са в състава на \"Дуло\".      Поредицата срещи, които сме провели с г-н Димитров беше за спортна площадка в жилищен квартал. Проблема, излъчен в материала, че има направени гаражи, щяхме да го разрешим, ако се беше стигнало до предоставянето му. Но те искаха допълнителни терени за разполагане на преместваеми обекти, които не можем да предоставим, защото до общинската собственост има частен имот. И понеже е в жилищен квартал, където в определен период от време не може да се вдига шум, трябваше да се проведе обществено обсъждане - абсолютно задължителна процедура. След като обясних тези неща на г-н Димитров, той се отказа. Вторият терен, който пожела от нас, беше около 1400 кв. метра, определен за спортни дейности в непосредствена близост до лекоатлетическа писта и още един терен, който ФК \"Пегас\"с председател на УС Светослав Петков поиска от нас, облагороди, изравни, естествено с наша помощ, но в крайна сметка те превърнаха този терен в тренировъчно игрище. Поради определени обстоятелства, за които вчера на срещата Венцислав Димитров обясни, той нарочно се е отказал, за да предостави този терен на другия спортен клуб. Мое задължение е да изготвя предложение до ОбС и той да вземе решение да се предостави теренът безвъзмездно. След разговор с г-н Димитров той се отказа и изготвихме предложение за СК \"Пегас\", които участват в проект за осигуряване на безвъзмездна помощ. Ето как се решават въпросите! Миналата седмица с Венцислав Димитров са проведени разговори за предоставяне на спортната зала на стадион \"Георги Бенковски\". Той отговаря, че тя е била малка и не отговаря на неговите условия. А там тренират децата на ФК \"Бдин 1923\", които са над сто. За тях не е малка тази зала. Вчера му предложихме и спортния салон на Седмо средно училище \"Христо Ботев\", където в момента няма учебен процес, защото е слято е с Второ ОУ \"Отец Паисий\". Спортният салон е голям. Има нужда от освежаване и ремонт, а договореността, която постигнахме с него, е, че ако базата в граничното поделение не му бъде предоставена, ще помогнем за ремонта в училището, за да тренират там.  Обяснихме, но не беше показано, че освен тази субсидия от 300 000 лв., около 130 000 лева е бюджетът на ОП \"Спортни имоти\", 47 000 лева са средствата от спортния календар на общината, където участват и спортните клубове. Средствата, които ние отделяме за ремонт на спортните съоръжения, представляват 1,7% от бюджета на общината. Малко общини в България отделят такива средства за спорт. Категорично искам да заявя, че спортната дейност в община Видин за тези три години беше издигната на много високо ниво. А тези деца, които имат талант, могат да се развиват във високо спортно майсторство като професионални спортисти. Следващото внушение беше представянето на Светослав Петков като представител на управляващите. Той е председател на детски футболен клуб \"Пегас\", общински съветник е от Гражданско обединение \"Единни за промяна\", които не са в управлението на общината, а опозиция. И той споделя също, че голяма част от отговорите му са манипулирани, представяйки общината без реални политики за спорта.   Да. Такова е усещането у всички ни. Това казват и представителите на спортните клубове, че имат множество обаждания от познати, които са разочаровани и възмутени. Общото мнение е, че това е нереално представяне, злонамерено и обидно за всички нас, видинчани, явно с цел да се търси сензация. Би ми се искало да попитам г-жа Шилигарова, която е автор на цялата тази постановка, дали счита, че излъчения материал отговаря на реалната действителност. Запозната ли е тя с нея и защо не излъчиха нашите отговори. Защо се прави внушението, че община Видин няма успехи в своята спортна политика, не развива детско-юношеския спорт. Смятам, че не може да бъдат омаловажавано всичко направено за спорта с едно предаване, което може би цели само изява на една личност.  Да, и това е най-обидното. Усилията и трудът на толкова много хора бяха омаловажени до нула, до степен сякаш не съществуват изобщо. А толкова много хора са ангажирани да възпитават децата в ценности - да се борят, да имат кураж, да се изправят срещу предизвикателствата на съвременния живот! И на всичко това се е махнало с лека ръка. Коя от ценностите беше застъпена в този репортаж!? Имаше само опити за фалшификация, опити за манипулации и внушения само в отрицателна посока. Как не се поинтересуваха, че закупихме Гребната база и с помощта на правителството се осигуриха средства за ремонт за първи път след 30-40 години. Превърнато бе в уникално водно съоръжение за водни спортове. Около 20 спортни клуба имаме. 15 клуба дойдоха на срещата вчера и заявиха, че нямат проблеми с базите, с финансирането и с политиката на общината за спортната дейност. Ръководителят на същия клуб, заради който е направено предаването, заяви пред всички, че няма проблем, той също подкрепи декларацията. Извини се пред всички и заяви, че неговата цел е била той да получи спортната зала в граничното поделение. Заяви, че няколко дена с него са правени интервюта и заснемания и в крайна сметка и думите му са манипулирани. Дори е писал писма до омбудсмана Мая Манолова, преди това има отворено писмо с намерение да блокира кръстовището на бул. \"Панония\" с децата. Във връзка с това писмо, изпратено до министъра на вътрешните работи, са сезирани органите на реда и му е отправено полицейско разпореждане. Това вчера го сподели пред мен. Той е подписал, че няма да нарушава обществения ред и че няма да ползва децата за такива цели. На срещата той е до мен вляво. Това е човекът с червения пуловер. Извини се на всички, че е изопачено цялото предаване. Само за репортажа родителите са накарани да извадят задгранични паспорти на децата. Сигурно има и моя вина, не мога да кажа, че съм идеален. Ние се стараем да свършим всичко по силите и възможностите ни. Затова се връщам три години назад - нещата бяха много зле. Тогава субсидирането на спортните клубове е съществувало само като добри намерения, имаше конфликти между клубовете. Сега работят в синхрон. Лекоатлетическата писта например се ползва от три клуба - два лекоатлетически и един футболен клуб, по график. С дарения и собствени средства те ремонтираха пистата. Моята вина по отношение на ФК \"Дуло\" е, че от самото начало на вникнах в поведението на Венцислав Димитров, което е доста променливо. Задавал съм му въпрос за транспортирането на децата, защото има риск за ПТП, когато е искал с децата да блокира бул. \"Панония\", представял ли си е какво може да се случи, ако пострада дете. Може би не съм бил достатъчно убедителен, когато му предлагах някои решения. В крайна сметка негово право е да откаже. Няколко срещи съм провеждал с него, разбираме се, след това той се обажда на служителя, когото съм определил за пряк контакт, и се отказва. А и него не бих винил, защото той търси решение според собствените си разбирания. Много се радвам, че опасенията ми за някакви радикални протестни действия не се потвърдиха. Считам, че вината е в намеренията и начина, по който бе излъчен този репортаж. Той не отговаря на действителността и съвсем съзнателно се премълчава голяма част от истината. Това го потвърждават самите участници в репортажа. Представя се картина, която е много обидна за всички нас, видинчани. Смятам, че медиите, освен че трябва да бъдат коректив, трябва да бъдат и партньор във възпитанието на подрастващите в ценностите на обществото, не чрез негативизъм, а чрез успехите да се вдъхва надежда и самочувствие на младите хора. Така те ще могат да се развиват, така те ще останат в България.", "date": "2018.12.05", "title": "Кметът на Видин: Усилията и трудът на толкова много хора бяха омаловажени до нула"}
{"url": "https://www.actualno.com/europe/nato-predupredi-kosovo-da-ne-syzdava-vojska-news_710159.html", "text": "  Генералният секретар на НАТО Йенс Столтенберг предупреди официална Прищина, че ще се сблъска с тежки последици, ако продължи процеса на трансформиране на Косовските сили за сигурност (КСС) в армия, предава македонската информационна агенция „Макфакс“, цитирана от \"Фокус\".     Според Столнтенберг този процес бива придвижван в много неадекватен момент и процедурите не се зачитат. Съответният коментар норвежецът направи в края на среща на външните министри на държавите-членки на НАТО, които обсъдиха ситуацията в Западните Балкани.   „Това противоречи на съветите на много съюзници от НАТО, може да има сериозни последици за бъдещата евроатлантическа интеграция на Косово\", предупреди генералният секретар на Алианса на срещата в Брюксел.\r\nКосовските власти обявиха, че ще приемат закон за трансформиране на косовските сили на 14 декември. В тази връзка Столенберг заяви, че ако официална Прищина продължи този процес, тогава НАТО ще обмисли ангажимента си към Косово.  Запитан за последствията, норвежецът заяви, че той ще бъде в компетенцията на най-висшия консултативен орган на организацията, който ще обсъди и приеме конкретни мерки по отношение на Косово.", "date": "2018.12.05", "title": "НАТО предупреди Косово да не създава войска"}
{"url": "https://www.actualno.com/showbusiness/pylen-cirk-v-big-brother-snimki-news_710163.html", "text": "  Златка Райкова беше звездата в поредния епичен театрален спектакъл, който се случи в къщата на Big Brother. От няколко дни русокосата плеймейтка е раздирана от съмнения, че може да е бременна. И макар да не спря да обяснява наляво и надясно, че месечният ѝ цикъл закъснява, тя реши да сподели опасенията си насаме с Big Brother. Убедена, че никой нищичко не подозира, тя реши да бъде много дискретна и настояваше да влезе в изповедалнята, за да не заявява на всеослушание, че ѝ трябва тест за бременност.     Когато най-накрая Big Brother съобщи пред всички съквартиранти, че Златка може да влезе в изповедалнята, за да си вземе поискания по-рано тест за бременност, плеймейтката се разстрои много и започна да рони сълзи. Сега всички знаели за проблема, пред който била изправена. „Моля те, нека това да е между мен и теб”, каза Златка през сълзи в изповедалнята.    Бъдещият татко Благой Георгиев в един момент се отегчи от цялата тази суматоха и седна да люпи семки.  Все пак Златка най-накрая успя да направи правилно теста, който се оказа отрицателен.\r\n„Отрицателен е”, каза разочаровано плеймейтката и потърси утеха в обятията на Джизъса. А той, за да я успокои, ѝ каза, че я обича.   Припомняме, че при предишното си влизане в шоуто, през 2013 г. Русата Златка отново твърдеше, че е бременна.     ", "date": "2018.12.05", "title": "Пълен цирк в Big Brother (СНИМКИ)"}
{"url": "https://www.actualno.com/business/prouchvane-kakva-e-prichinata-za-krizata-na-kadri-v-bylgarija-news_710157.html", "text": "  В България се търсят основно хора с ниско образование, за ниски заплати или без обявени такива. На трудовия пазар има специалисти, част от които се нуждаят от кратко обучение, за да овладеят нов софтуер. Работните места се заемат в рамките на два месеца.     Това са изводите в доклада \"Криза на кадрите: дефицит на работна ръка или на достойно заплащане?\", изготвен на база на данни на Агенция по заетостта.\r\nЗа целите на проучването са изпратени запитвания до 15 агенции и сайтове за набиране на персонал. Броят на обявените свободни работни места в едната агенция е 62, като позициите основно са за висши мениджъри, служители в кол центрове и фармацевти.   Най-големият сайт за работа не разполага с данни за общия брой заявени позиции. Прегледът на сайтовете на частни агенции сочи, че по правило високи заплати се предлагат на позиции с месторабота в чужбина, като трудовите възнаграждения за страни в Централна и Източна Европа се обявяват в български левове, а тези за Западна Европа - в евро, за да изглеждат първите по-примамливи.  Авторът на доклада Ваня Григорова смята, че броят на обявите буди съмнение в достоверността им - част от тях изглеждат \"имиджови\", за привличане на клиенти. Ако има глад за кадри, той не е за България, а за износ към Западна Европа, казва тя.\r\nДанни на Международната организация на труда и Евростат потвърждават, че българските заплати трябва да нараснат значително, за да достигнат равнището на производителността.\r\nНяколко поредни правителства рекламират България като разходен оазис с най-ниски данъци и евтини квалифицирани кадри. Тази стратегия обаче трябваше да се смени с влизането в ЕС и отварянето на границите за трудова миграция, се казва в доклада.       В свободна и отворена общност националната стратегия „ниски заплати“ вреди както на държавите-приемници, така и на държавата-донор. Социалната несправедливост за източните работници е в ущърб на устойчивия икономически растеж и заплашва бъдещето на Европа.\r\nИзглежда новата стратегия е на засилване на трудовия и социален дъмпинг в България, чрез внос на работници от трети държави. Както показва анализ на Европейската комисия, при засилена трудова имиграция в размер на 10% от настоящия брой на заетите, 1,7% от БВП се пренасочва от местните работници към собствениците на капитал. За България, към 2017 г. това означава преразпределяне на 2,7 млрд. лева от българския работник към бизнеса, който не е задължително да е български.\r\nТежък проблем с недостиг на кадри в България няма. В големи икономически центрове няма трайно незаети работни места. Заплащането и условията на труд, сигурността на работника и достойният живот на неговото семейство са основните фактори, които влияят върху демографската ситуация в страната.\r\nБез спешни мерки за осигуряване на достоен труд, стотиците страници демографски стратегии няма да променят с нищо негативните тенденции, сочи един от изводите във финалния етап от проучването на картината на пазара на труда в България.", "date": "2018.12.05", "title": "Проучване: Каква е причината за кризата на кадри в България?"}
{"url": "https://www.actualno.com/bgfootball/fenomenalen-gol-sys-zadna-nojica-v-poslednata-sekunda-i-levski-e-na-kolene-news_710122.html", "text": "  Септември и завършиха при 2:2 в мач от 18-ия кръг на Първа лига. Станислав Костов откри резултата в 60-ата минута, а в 66-ата Иван Стоянов изравни.     Жерсон Кабрал отново изведе сините напред след точно изпълнение на дузпа в 80-ата минута. В 82-ата минута Септември остана с 10 души след втори жълт картон на Фабиано Алвеш.   Резервата Мирослав Будинов обаче изравни след феноменален гол със задна ножица в 94-ата минута.   ", "date": "2018.12.05", "title": "Феноменален гол със задна ножица в последната секунда и Левски е на колене"}
{"url": "https://www.actualno.com/society/25-ot-pytishtata-sa-v-losho-systojanie-zadrystvanija-po-hemus-i-trakija-shte-ima-i-dogodina-news_710168.html", "text": "  Задръстванията на магистралите „Хемус” и „Тракия” няма да спрат скоро. През тази и следващата година 17 виадукта ще продължат да са в ремонт. Проверка на регионалното министерство е показала, че 25% от пътищата от републиканската пътна мрежа са в лошо състояние.     И тази година голямото празнично пътуване ще бъде белязано от задръствания заради ремонтите по магистрала „Хемус”, предаде Нова.   Лошо е състоянието на 25% от пътищата по републиканската пътна мрежа, показва проверка на регионалното министерство. Затова приоритетно се ремонтират мостове и тунели, които не са подновявани от години.\r\nЕдна от критичните точки по пътя от и за София продължава да е тунелът „Витиня”. Едната тръба остава затворена, като се очаква експерти да преценят дали е безопасно от там да минават коли.  Според разчетите приходите от ТОЛ таксите само за четири месеца през 2019 г. може да стигнат 200 млн. лв., но само 20 млн. лв. от тях ще отидат за ремонти.\r\nС част от другите ще се плати изграждането на ТОЛ системата.   ", "date": "2018.12.05", "title": "25 % от пътищата са в лошо състояние, задръствания по \"Хемус\" и \"Тракия\" ще има и догодина"}
{"url": "https://www.actualno.com/koledenduh/foto-konkurs-na-tema-duhyt-na-rojdestvo-hristovo-shte-se-provede-vyv-veliko-tyrnovo-news_710154.html", "text": "  По повод предстоящия християнски празник Рождество Христово гражданите на Велико Търново имат възможност за участие във Организатор е Младежката организация на ВМРО във Велико Търново, водена от разбирането, че семейството, в което всеки един от нас изгражда ценностната си система, е основна градивна част на обществото.      Фотоконкурсът има за да провокира за осмисляне на културно-историческото, битовото и традиционното отбелязване на християнския празник Рождество Христово, чрез заснемането на част от коледната украса, рожденственската трапеза и уюта на семейното огнище.    В конкурса могат да участват всички желаещи. За да участваш в конкурса трябва да\r\n- Изпратиш авторска снимка по темата на фотоконкурса на имейл vmrovt@gmail.com    - Към снимката да включиш информация, която да те представя – три имена; населено място; кратка информация за съдържанието на фотографията.\r\n- Да посочиш имейл и телефон за връзка с теб.\r\nВсеки участник има право да изпрати до три снимки. - Да имат минимален размер 1024 пиксела (по хоризонтала) и до 5 мб;   - Да не са били подлагани на груби манипулации със софтуер за обработка на изображения, като допустимите корекции са crop, levels, color balance, sharpen и unsharp mask;\r\n- Формат на файла jpeg или tiff.\r\nВъв фото-конкурса няма да бъдат допуснати до участие снимки, които:\r\n- Не отговарят на темата;\r\n- Не са авторски;\r\n- Не са изпратени за участие по обявения начин;\r\n- Не са придружени с информация за представяне на участника;\r\n- Не отговарят на техническите изисквания за снимките;\r\n- Имат награди в други фотоконкурси.\r\nСнимки, които не отговарят на условията на фотоконкурса, няма да бъдат допуснати до участие. Снимките, получени за участие във фотоконкурса „Духът на Рождество Христово” ще бъдат публикувани на Фейсбук страницата ВМРО-Велико Търново, албум „Фотоконкурс – Духът на Рождество Христово” в периода 1 декември 2018 г. – 31 демекври 2018 г. Жури ще определи победителите сред десетте снимки, получили най-много гласове чрез „харесване” във Фейсбук. Журито ще бъде в състав: професионален фотограф, областният кординатор на ВМРО за Велико Търново, председателят на младежката организация на ВМРО-Велико Търново и представители на организатора. Авторите на снимките, класирани на първите три места, ще получат награди. Гласуването за участващите снимки е валидно единствено в периода от 00:00 часа на 1 декември 2018 г. до 24:00 часа на 31 декември 2018 г. Победителите ще бъдат обявени на публично събитие през третата седмица на месец януари 2018 г. Авторите на снимките, класирани на първите три места, ще бъдат наградени.\r\nНаградите са както следва:    – Парична награда на стойност 150 лева; - Ваучер на стойност 50 лева за закупуване на книги; - Ваучер на стойност 30 лева за закупуване на книги.\r\nВаучерите ще бъдат предоставени на победителите след обявяването на резултатите от конкурса. Изпращането на снимка и качването й в галерията на фото-конкурса означава, че съответният участник е запознат и съгласен с гореописаните общи условия за неговото провеждане. Участниците поемат персонална отговорност, че са автори на изображенията, с които участват във фото-конкурса и са носители на авторските права за тях. Предоставените лични данни ще служат само за целите на конкурса в съгласие със Закона за набиране и съхраняване на личните данни и няма да бъдат предоставяни на трети страни. Личните данни ще послужат за идентифициране на победителите в конкурса и съответното им награждаване. По въпроси, свързани с фотоконкурса, може да се обърнете към нашия екип на имейл vmrovt@gmail.com или във Фейсбук страницата ВМРО- Велико Търново.", "date": "2018.12.05", "title": "Фото-конкурс на тема „Духът на Рождество Христово” ще се проведе във Велико Търново"}
{"url": "https://www.actualno.com/haskovo/obshtina-ivajlovgrad-organizira-blagotvoritelen-koleden-bazar-news_710153.html", "text": "  Община Ивайловград за поредна година ще организира благотворителен базар. Инициативата се казва „В името на добротата” и ще се проведе на 15.12.2018 г. (събота) във фоайето на НЧ „Пробуда – 1914” от 10:30 ч.     Събитието се организира съвместно с народно читалище \"Пробуда 1914\".\r\nСъбраните средства ще се дарят на семейства в нужда.   ", "date": "2018.12.05", "title": "Община Ивайловград организира благотворителен коледен базар"}
{"url": "https://www.actualno.com/velikotarnovo/veliko-tyrnovo-e-vodesht-beneficient-v-proekt-za-syzdavane-na-shestturisticheski-produkta-news_710149.html", "text": "  С начална конференция във Велико Търново бе даден старта на дейностите по проект , който се изпълнява по приоритетна ос 2 на Програмата за трансгранично сътрудничество „ с финансовата подкрепа на Европейския фонд за регионално развитие и Държавните бюджети на Република България и Република Румъния.      Средствата са разпределени между бенефициентите по проекта, както следва:\r\nВодещ бенефициент: Бенефициент 2:   Бенефициент 3: Съгласно подписания , като управлението се осъществява от бенефициентите, а дейностите по проекта ще бъдат възлагани на външни изпълнители съгласно действащите национални законодателства в двете страни. представи проекта, неговите цели и дейности с акцент на основните ангажименти на община Велико Търново, целевите групи и очакваните резултати. Тя подчерта, че ангажиментите на бенефициентите са разпределени съгласно подписаното партньорско споразумение на 6-ти август 2017 г.     е чрез модернизация и ревитализиране на културно-историческите обекти да се подобри устойчивото икономическо използване на общото културно наследство в региона на централна България чрез разработване и популяризиране на нов общ тематичен маршрут \"Изкуство и култура \". са както следва:\r\n1. Разработване на съвместен тематичен маршрут \"Изкуство и култура\", иновативни съвместни туристически услуги и Маркетингова стратегия на интегрирания туристически продукт \"Изкуство и култура\";\r\n2. Организиране на рекламна кампания;\r\n3. Разработване на интерактивен семинар \"Работа и игра: Арт терапия\", интерактивен семинар \"Археолог за ден\";   4. Организиране и провеждане на културно събитие \"Градско изкуство\" в Калафат и на културно събитие \"Градско изкуство\" във Велико Търново.  Те ще бъдат модернизирани и превърнати в модерни центрове за изкуство, които да привличат значителен брой туристи чрез организиране и популяризиране на съвместни изложби и провеждане на събития и прояви на открито в прилежащите пространства. Основните дейности за община Велико Търново включват въвеждане на мерки за енергийна ефективност в  Регионалната художествена галерия \"Борис Денев\", както и създаване на интегриран туристически продукт, включващ тематични туристически маршрути от двете страни на р. Дунав. Прилагането на мерките за енергийна ефективност в галерия Денев няма да се отрази естетически на фасадата на сградата и ще се запази функционалното разпраделение и интериор. Ще бъдт извършени ремонтни дейности за облагородяване и модернизиране на интериора и експозиционните площи, в т.ч. монтиране на енергоспестяващо осветление и внедряване на отоплителна и вентилационна инсталация. Шест създадени интегрирани туристически продукта;\r\nДве общи стратегии, политики или планове за управление (включително повишаване на информираността) на културното и природното наследство чрез възстановяването и насърчаването му за устойчива икономическа употреба.  представи накратко град Калафат с шестотин годишна история, съчетаващ традициите с модерното градско развитие. Тя презентира снимки на архитектурни сгради от различни стилове, исторически монументи, църкви и природната градска среда.\r\nГ-жа Мучика презентира и дейностите на община Калафат, а именно: подготовка на проекта; управление на проекта с целия екип; създаване на интегриран туристически продукт за култура и изкуство; развитие на интерактивни работилници – детски игри чрез терапия в изкуството и „Археолог за един ден“, и едно културно събитие, ориентирано към изкуството. – каза още Даниела Мучика. и  организатор на началната пресконференция, обоснова мотивите на фондацията за участие в проекта. Тя подчерта, че културните институти следва да бъдт неизменна част от туристическия продукт на един регион. Информира, че като НПО от Плевен са партньори с община Калафат от 2015 г. Отговорностите на фондацията по проекта са свързани с разработването на съвместен тематичен маршрут \"Изкуство и култура\", иновативни съвместни туристически услуги и Маркетингова стратегия на интегрирания туристически продукт. – каза тя.       В отговор на поставените въпроси от г-жа Антонова заяви, че по дейности извън управлението на проекта нямат право да бъдат изпълнявани от организациите–партньори и са обект на външно възлагане. – каза тя.\r\nПо отношение на продуктите, които се създават, Габриела Антонова обясни, че за всеки град и всеки обект се създава туристически продукт.  На представянето присъстваха и заместник кмета по хуманитарни дейности в община Велико Търново Ганчо Карабаджаков, Мариела Цонева – директор на дирекция „Проекти и програми“,  представители на културните среди и екипите на партньорите.", "date": "2018.12.05", "title": "Велико Търново е водещ бенефициент в проект за създаване на шест туристически продукта"}
{"url": "https://www.actualno.com/education/tomislav-donchev-srednoto-obrazovanie-syshto-moje-da-stane-zadyljitelno-news_710170.html", "text": "  \"Основното образование е ниска цел и средното образование също трябва да стане задължително. Аргументите са много. Буквално след няколко години един необразован човек или човек с начално образование няма да има никакъв шанс на трудовия пазар и в живота. Неграмотният няма да може да бъде пълноправен член на обществото.\"     Това каза в предаването \"Още от деня\" по БНТ вицепремиерът Томислав Дончев, който коментира своето предложение основното образование да стане задължително. \"Конституцията трябва да се промени за тази цел. Тук е основният въпрос - как точно трябва да се случи това, за да няма нарушаване на законите. Само е промяна на Конституцията ми е ясно, че няма да стане. Държавата трябва да продължи да изпълнява поетите ангажименти и мерките, които предприема. Всеки ден групите обикалят домовете и обясняват защо трябва да се ходи на училище. В повечето случаи децата искат да ходят на училище, но семействата им меко казано не ги подкрепят. В случая трябва да се прилага и моркова, и тоягата.   Аз съм наясно, че само с глоби няма да се променят нещата. Трябва да се налагат санкции и на тези, които нямат основно образование. Образованието в България е безплатно. За всички тези, които твърдят, че нямат пари, за да пуснат децата си на училище, също са взето мерки. Опитваме се да променим образованието. Заплатите на учителите растат, променяме учебните програми, за да са по-близко до живота. Според мен българското училище не подготвя достатъчно добре децата за реалния живот. Тук трябва също още да се работи. Всички тези идеи подлежат на много сериозна обществена дискусия и в нея трябва да участва цялото общество. Образованието трябва да бъде поставено като приоритетна цел номер 1. Това е задължително, за да може да бъдат решени всички проблеми на всички нива\", категоричен бе Дончев. \r\n\"С административната реформа ще има и съкращения на служители в администрацията. Днес съм изпратил писмо до всички колеги в кабинета да ми направят предложения за тези съкращения. Те познават своите администрации много по-добре от мен. Давам шанс всеки да отрази спецификата на администрацията си. В някоя администрация може да има 10% съкращения, в друга 5%, в трета 4%. Ако не получа съответните предложения, ще действам както намеря за добре. В момента администрацията е 130 000 души с 10 000 незаети места. Хората не трябва да се притесняват. Комплексът от мерки включва съкращаването на тези 10 000 незаети места, защото администрацията и сега работи без тях. Ще се прекрати практиката за назначаване на пенсионирани служители. Аз съм убеден, че при сегашното състояние на пазара на труда всеки един съкратен служител от администрацията ще си намери веднага работа\", убеден бе Томислав Дончев.  За финал той заяви, че новите предложения относно пакета за мобилност \"не са добро европейско решение\".", "date": "2018.12.05", "title": "Томислав Дончев: Средното образование също може да стане задължително"}
{"url": "https://www.actualno.com/curious/bulka-spretna-erotichna-iznenada-na-mladojeneca-i-gostite-na-svatbata-si-video-news_710165.html", "text": "        Те искат всичко да е идеално, а това често е причина за много стрес и напрежение, дори по време на самия голям ден.   Повечето сватби са големи и шумни, с много гости, от които се очаква да се забавляват. За тази цел се младоженците трябва да им осигурят някакви забавления.\r\nРазбира се в никакъв случай не трябва да бъде забравян и младоженеца.  Една булка реши да отстреля с един куршум два заека и спретна истински спектакъл за всички.    Младоженецът бил докаран със завързани очи в помещението и поставен на стол. Превръзката била махната едва след като танцът започнал. Придружена от други хубавици, булката излиза в центъра на залата и под звуците на известни музикални хитове танцува секси танц за младоженеца и гостите.     ", "date": "2018.12.05", "title": "Булка спретна еротична изненада на младоженеца и гостите на сватбата си (ВИДЕО)"}
{"url": "https://www.actualno.com/koledenduh/stotici-blagoevgradchani-zapaliha-kolednata-elha-news_710174.html", "text": "  Днес бе запалена коледната елха в Благоевград. Стотици благоевградчани се събраха на центъра на градам, където под много фоерверки, дим и аплодимисменти, огромното дърво пламна в светлини.     Събитието започна по план в 18:30 часа на създадена сцена пред сградата на общината. Водещ на бляскавата вечер беше актрисата Мария Силвестър, която въпреки студа, не спираше да забавлява публиката. Изпълнение на различни детски хорове и състави допринасяше за настроението за публиката. Кметът на града, д-р Атанас Камбитов, поздрави всички и пожела да бъдат много здрави. Той съобщи, че общината за поредна година се включва с благотворителна мисия - събиране на пари за лечението на 14-годишният Иван.      След речта на Камбитов, се появи Дядо Коледа и Снежанка, които дойдоха на камион. Със символичното запалване светлините на града, се поставя началото и на богатия от събития Коледен фестивал, който тази година се преминава под мотото „Следвай звездата, озари пътя!“.   ", "date": "2018.12.05", "title": "Стотици благоевградчани запалиха коледната елха"}
{"url": "https://www.actualno.com/politics/parlamentarnata-pravna-komisija-prie-na-pyrvo-chetene-predlojenieto-na-volja-da-ima-videonabludenie-v-izbiratelnite-sekcii-news_710158.html", "text": "  Парламентарната правна комисия прие на първо четене промени в Изборния кодекс, внесени от ПГ на „Воля“, предаде  „Фокус“. „За“ гласуваха 14 народни представители, трима се въздържаха. От „Воля“ предлагат в избирателните секции да се въведе видеонаблюдение. Така избирателите ще могат да наблюдават на живо изборния ден на сайта на районната избирателна комисия. Всеки гражданин ще може да подаде сигнал за нарушения в изборния процес.     По повод предложението за видеонаблюдение, председателят на ЦИК Ивилина Алексиева представи аргументи и в двете посоки. „Аргумент за въвеждането му е, че така ще се гарантира спокойно протичане на избирателния процес“, посочи тя и допълни, че видео наблюдението ще действа като превенция срещу нарушения и може да доведе до повишаване на доверието. „Аргументът против е, че видео наблюдението може да служи за контрол върху лица, дали са отишли да гласуват или не“, обясни Ивилина Алексиева и допълни, че не е ясно какво ще се случва със записа след края на изборния ден.   От „Воля“ искат да се промени и начинът, по който се формира съставът на районните избирателни комисии. Те настояват парламентарно представените партии и коалиции да предлагат брой членове, в зависимост от действителните гласове, които са получили на последните избори. Според „Воля“ така ще се намали възможността за манипулиране на изборните резултати.\r\nПредседателят на ЦИК Ивилина Алексиева обясни, че съставът на избирателните комисии не е от компетенцията на комисията. „Обръщаме внимание дали чисто математически това съотношение би могло да се спази“, коментира тя.  От ДПС обявиха, че подкрепят промените. От БСП изразиха положително становище по предложенията.", "date": "2018.12.05", "title": "Парламентарната правна комисия прие на първо четене предложението на „Воля“ да има видеoнаблюдение в избирателните секции"}
{"url": "https://www.actualno.com/politics/na-komisija-otpada-elektronnoto-glasuvane-a-mashinnoto-shte-e-chastichno-news_710169.html", "text": "  Отпада електронното гласуване за предстоящия догодина евровот, а машинното ще бъде частично – в поне 1000 секции като ЦИК ще определи кои. Това предвиждат приетите на първо четене от парламентарната правна комисия промени в Изборния кодекс, предложени от депутати от ГЕРБ.     С 14 гласа „за“, 3 „против“ и 0 „въздържал се“ комисията прие текстовете, оневиняващи ЦИК, че не спазва закона. Със същото мнозинство комисията прие и втория законопроект, предлагащ  промени в Изборния кодекс, внесен  от депутати от „Воля“, който предвижда , така че всеки да може да наблюдава изборите „на живо“ и промяна в съотношението на представителите на партиите в избирателните комисии с идеята парламентарнопредставените да участват във всички комисии.   Председателката на ЦИК Ивилина Алексиева недвусмислено заяви пред  депутатите от комисията, че .  Електронната идентификация, както стана известно, се отлага по линия на други законодателни промени - през преходни и заключителни разпоредби на за преминаване и пребиваване на чужди съюзнически въоръжени сили на територията на България. . По думите ѝ затрудненията не са само от организационен характер. Тя подчерта, че главното е гласовете да бъдат отчетени точно и посочи, че има трудности, свързани с организацията и провеждането на машинно гласуване в болници, старчески домове, затвори, кораби под български флаг. Председателят на ЦИК заяви, че институцията желае \"Информационно обслужване\" да бъде включено в Кодекса, както е включена печатницата на БНБ, защото дружеството е придобило вече необходимата експертиза и не е необходим конкурс.  Обратната теза застъпи Крум Зарков от БСП, който изтъкна, че по този начин цял цикъл се затваря на едно място - в \"Информационно обслужване\" - без обществена поръчка, без конкуренция и прозрачност. Идеята машинното гласуване да се осъществи с български машини адмирира Йордан Цонев от ДПС. \"Не смятам, че ще е скъпо. Имаме достатъчно специалисти. Освен това устройствата за машинното гласуване ще могат да дават и хартиен вариант и да бъдат извършвани проверки\", изтъкна още Цонев. Той изказа и аргументи против дистанционното електронно гласуване: „Самата Германия се е отказала. Няма как да знаем кой подава глас, стоейки зад паролата „Х“ в Истанбул, например.\r\nОстри критики към ЦИК и управляващите отправи в хода на дискусията Крум Зарков.  Не оспорвам Изборния кодекс, а настоявам да бъде спазван, обясни нападките си той.  По отношение на машинното гласуване съм категоричен, че ЦИК не успяха да изпълнят задълженията си, поставени им от закона и имам чувството, че не се и опитват“, добави той.   Ако законопроектът на ГЕРБ бъде приет в пленарна зала, ще трябва да се пренапише за второ четене, предупреди директорът на  дирекция „Законодателна дейност и право на ЕС“ Ива Митева.  По думите ѝ  -  законопроектът се нуждае от сериозно преработване и изчистване на разпоредбите.    ", "date": "2018.12.05", "title": "На комисия: Отпада електронното гласуване, а машинното ще е частично"}
{"url": "https://www.actualno.com/politics/neno-dimov-sofija-ne-e-tolkova-zamyrsena-kolkoto-minalata-godina-news_710164.html", "text": "  В сравнение с миналата година, замърсяването на въздуха в София е по-малко. Миналата година по същото време само станциите на „Павлово\" и „Младост\" имат близки стойности като тази година, на другите места нивата на замърсяване са по-ниски, а никъде няма по-високи стойности. Това посочи министърът на околната среда и водите Нено Димов в предаването „Лице в лице” по bTV. По думите му обаче, това не означава, че хората няма за какво да се притесняват.     \"Основните замърсители са автомобилният транспорт и битовото отопление\", заяви министърът. По думите му безспорно у нас има подновяване на автомобилния парк, което е съвсем естествено. \"Битовото отопление допринася над 50% за замърсяване с фини прахови частици и той е основният източник за замърсяване\", коментира Димов. Според него дървата, въглищата и брикетите са част от материалите, които не са достатъчно качествени, а вредят най-много на чистотата на въздуха.   \"Световната банка има две предложения за справяне с този проблем – дървата да се продават на обем, тъй като влагата тежи повече, и другото е дървата да не бъдат изсичани в последния момент, за да може да има по – дълъг период на изсушаване. Този проблем обаче има огромна социална роля, тъй като няма как да накараме хората дали да избират да дишат чист въздух, или да стоят на топло\", обясни Димов.\r\nПо думите му основната тежест при мерките срещу замърсяването на въздуха е върху местната власт. „Почти всички общини имат програми, но не всички постигат резултати. Трябва да има санкционен механизъм. Не можем да говорим, че има панацея\", каза още Нено Димов.  ", "date": "2018.12.05", "title": "Нено Димов: София не е толкова замърсена, колкото миналата година"}
{"url": "https://www.actualno.com/europe/evropejskata-komisija-vryshta-atomnata-energetika-v-igrata-news_710148.html", "text": "  Изменението на климата променя облика на света и увеличава риска от нестабилност във всички сфери.     Главното послание на проекта за климатичната стратегия до 2050 г., което бе публикувано от ЕК е, че трябва да приключим с изкопаемите горива и да запазим средното увеличение на температурата на планетата до 1,5 градуса.   Неочакваното в стратегията беше, че Европейската комисия помилва атомната енергия, пише чешкото издание euro.cz.\r\nПриоритетът е върху възобновяемите източници на енергия, които до 2050 г. трябва да осигурят над 80% от производството на електроенергия.  „Заедно с атомната енергия, чиито дял ще бъде около 15%, те ще станат основа на безвъглеродната европейска електроенергетика“, се казва в стратегията на ЕК.\r\nПри това значението на електроенергията ще се увеличи, тъй като ще доминира в транспорта и отоплението.   В сравнение с първоначалния сценарий на европейската стратегия, новият „среден сценарий“ предполага пълен отказ от горене на въглища и значително по-малко използване на нефт и газ.    Ролята на атомната енергия в този сценарий е увеличена. Ако ЕК реализира предложената стратегия, то АЕЦ ще изработват 1/7 от електроенергията, което ще бъде невъзможно без нови АЕЦ.\r\nОт съществуващите днес атомни електроцентрали до 2050 г. могат да продължат да работят два енергоблока на чешката АЕЦ „Темелин“, два енергоблока на АЕЦ „Черна вода“ в Румъния и няколко модернизирани френски реактора.\r\nТук може да се добавят строящите се енергоблокове на АЕЦ „Олкилуото“ във Финландия, френската АЕЦ „Фламанвил“ и два енергоблока на АЕЦ „Моховце“ в Словакия, пише чешкото издание.   ", "date": "2018.12.05", "title": "Европейската комисия връща атомната енергетика в играта"}
{"url": "https://www.actualno.com/europe/vzriv-na-benzinostancija-v-rim-dvama-ubiti-i-pone-10-raneni-news_710176.html", "text": "  Двама души бяха убити и поне 10 бяха ранени при експлозия на бензиностанция на североизток от Рим, съобщиха пожарникари и полицаи, предаде БГНЕС.     Взривът е избухнал, когато товарен камион, превозващ запалима течност, е спрял за зареждане на бензиностанция на автомагистрала \"Салария\" на 30 километра от столицата.   \"Един пожарникар е загинал, както и цивилен\", съобщава АФП.\r\nАнтонио Манони, началник на полицията в Риети - най-близкият град до бензиностанцията - каза, че 10 души са ранени, двама от които сериозно.  Линейки и три хеликоптера бяха изпратени на мястото на инцидента, за да транспортират пострадалите до болниците в Рим.\r\nМагистралата „Салария“, която свързва Рим с Порто Д'Асколи на адриатическото крайбрежие, е затворена и в двете посоки.   ", "date": "2018.12.05", "title": "Взрив на бензиностанция в Рим, двама убити и поне 10 ранени"}
{"url": "https://www.actualno.com/politics/gerb-i-bsp-otnovo-se-hvanaha-za-gushite-v-parlamenta-news_710098.html", "text": "  Управляващи и опозиция за пореден път влязоха в спор в парламента заради отсъствието на лидера на БСП Корнелия Нинова при гласуването на част от разпоредбите в изцяло новия Закон за хората с увреждания.     Заради първоначално постигнатия консенсус по преобладаващата част от текстовете, работата по второ четене в пленарна зала протичаше без много дебати.   Нормалният ритъм обаче бе нарушен от Десислава Атанасова от ГЕРБ, която отправи процедурно предложение за прегласуване на една от разпоредбите.\r\nОт парламентарната трибуна тя се аргументира с отсъствието на лидера на левицата от зала, както и с факта, че от БСП са внесли алтернативно предложение, а Нинова не е там да го защити.  „Това е изключително важен закон и смятам, че отговорност на всички народни представители е да сме тук“, подчерта Атанасова.\r\nВ крайна сметка текстът бе прегласуван, а за да защити председателя на партията, на трибуната излезе народният представител Георги Гьоков. Той обвини председателстващия заседанието Емил Христов, че е допуснал агитация под формата на процедура.   „Това, което прави г-жа Атанасова в залата, не е допустимо. Вие много добре го знаете, но не прекъснахте изказването ѝ. Дори не ѝ отправихте забележка“, коментира Гьоков.    Колегата му Таско Ерменков също се позова на правилника, недопускащ обосноваване на тези в процедура при прегласуване.\r\nТой обвини Атанасова, че се заяжда с неща, които не са и от нейната „компетентността и социална чувствителност“, както и в „правомощията ѝ да дава оценки\".", "date": "2018.12.05", "title": "ГЕРБ и БСП отново се хванаха за гушите в парламента"}
{"url": "https://www.actualno.com/society/prof-mihail-konstantinov-pravitelstvoto-trjabva-da-aktualizira-zyrnenite-zapasi-v-stranata-news_710175.html", "text": "  Правителството трябва да актуализира и увеличи зърнените запаси на страната. Това препоръча пред „Фокус“ проф. Михаил Константинов. Той аргументира изказването си с факта, че в бъдеще храната ще стане по ценна стока от газа, както и че се очакват големи суши през следващите години. Ако 2-3 години няма добра реколта на зърнени храни, светът ще изпадне в състояние на масов глад.     „Като казвам глад – стоите и гладувате. Всичко лежи върху зърнопроизводството. Ако то падне и се редуцира 3-4 пъти, това означава буквално, дори Златният милиард да разбере какво е глад. България – не искам да съм лош пророк, но реколтата догодина може би няма да е такава, каквато си я мислим всички. Снегът дойде много късно, няма дълбок сняг в Добруджа все още и има опасност част от посевите да измръзнат. Ако това се случи едновременно в големите зърнопроизводители – Украйна, Канада, САЩ, Русия, става страшно“, каза още проф. Михаил Константинов.   Професорът допълни, че недостигът на храна и рискът от масовия глад са предизвикателствата, върху които държавите по света трябва да помислят. Те в момента се опитват да се избият помежду си, обобщи проф. Константинов.", "date": "2018.12.05", "title": "Проф. Михаил Константинов: Правителството трябва да актуализира зърнените запаси в страната"}
{"url": "https://www.actualno.com/sofia/oshte-22-stancii-za-izmervane-na-chistotata-na-vyzduha-v-sofija-shte-ima-prez-2019-g-news_710094.html", "text": "  През 2019 г. ще разположим в София още 22 станции за измерване на чистотата на въздуха. Това каза пред журналисти председателят на Комисията по околна среда към Столичния общински съвет и общински съветник от ГЕРБ Лорита Радева, предаде репортер на Агенция „Фокус“.     Попитана дали се правят проверки за нерегламентирано горене на гуми, Радева отговори, че Столичният инспекторат е направил проверки на всички автосервизи в София, на пунктовете за смяна на гуми и за смяна на отработени масла.   \"Тези проверки са от порядъка на 700-800 броя от началото на 2018 г. Наложени са както административни актове, така и за по-дребните нарушения фиш с до 50 лв. глоба. Основното нещо, което се проверява, е системата по връщане на гумите към организации, които имат комплексни разрешителни да оперират с тях като упадък. Защото е много важно не само гумите да се приберат, а да се обезвредят“, заяви тя и посочи, че тези проверки са ежедневни, а не се извършват само през последните 3-4 дни, когато стана актуален въпросът със замърсяването на въздуха. Относно проверките по домовете Радева отговори, че такъв контрол може да се осъществява само по отношение на общинските жилища.\r\n\"От няколко дни се обсъжда вече предложението на кмета на Столична община за преразглеждане на нормативните актове и криминализиране горенето на отпадъци\", заяви тя.  Радева уточни, че четирите станции за измерване на чистотата на въздуха вече не достигат на Столична община.\r\n\"Затова по проект, който изпълняваме от 1 декември 2017 г. за трансгранично сътрудничество с още пет града в Средиземноморския регион, ще разположим в София 22 станции – оторизирани уреди, които разчитаме да ни дадат една по-точна картина за местна мониторингова система, която да присъединим към информацията, която получаваме от четирите станции на Изпълнителната агенция по опазване на околната среда. Търсим разширяване на информационната база и така да вървим към разширяване механизма ни от мерки за действие\", заяви тя. По думите й е приключила процедурата по анализ на местата, на които станциите да бъдат поставени, и се очаква до 2019 г. тези станции да бъдат пуснати.   Председателят на СОС Елен Герджиков обясни, че този проект включва освен монтирането на допълнителни 22 станции и разработването на публична платформа, на която информацията ще се вижда в реално време.    ", "date": "2018.12.05", "title": "Още 22 станции за измерване на чистотата на въздуха в София ще има през 2019 г."}
{"url": "https://www.actualno.com/business/aleksandyr-dimitrov-e-mistyr-ikonomika-2018-news_710106.html", "text": "  Александър Димитров е новият „Мистър Икономика 2018”. Председателят на управителния съвет и главен изпълнителен директор на бе отличен в най-престижната категория на конкурса „Мистър и Мисис Икономика”, който се организира от Конфедерацията на работодателите и индустриалците в България (КРИБ) и от сп. „Икономика”. Наградата му бе връчена лично от кмета на София Йорданка Фандъкова и от вицепремиера Томислав Дончев.     Наградата „Мистър Икономика 2018” е поредното признание за успешната работа на Александър Димитров начело на А1, където той положи основите на една от най-значимите корпоративни трансформации на българския пазар. В средата на месец ноември той бе определен за „Мениджър на годината 2018” в авторитетната класация на сп. „Мениджър”. „Тази награда е огромна чест, защото за мен и за А1 това е пореден връх, който постигаме. 2018-а беше много добра година за компанията ни – успяхме да се развием по най-добрия възможен начин. Смятам, че всичките ни 5 милиона клиенти усещат това чрез нашите продукти и услуги. Тази награда за нас е и отговорност, защото тя ни напомня, че трябва да продължим да се развиваме. Телекомуникациите и дигитализацията са неизменна част от всяка една индустрия. Затова постоянно се стремим да предоставяме високотехнологични решения, които помагат на българския бизнес да бъде по-дигитален, по-печеливш и по-достъпен за хората. Обещавам, че това, което ще предложим през 2019-а, ще е още по-добро в сравнение с постигнатото тази година”, сподели Александър Димитров по време на церемонията по награждаването.  Александър Димитров се свързва с икономическия възход на компанията, която вече втора поредна година отчита положителни финансови резултати и възвръща лидерските си позиции в сектора. Той стои зад една от най-големите ребрандинг кампании у нас с превръщането на Мтел в А1. Тя беше съпътствана от редица положителни промени, които А1 успя да реализира – изграждането на най-бързата 4G мрежа в България, подобряване на клиентското обслужване, въвеждането на нови за сектора решения като собствени спортни канали, финансови услуги, музикална стрийминг платформа. Под ръководството на Александър Димитров А1 предложи нови услуги и решения и на корпоративните си клиенти чрез платформата A1 Digital с над 20 облачни решения за ICT инфраструктура под наем, за по-добра колаборация и ефективност на служителите и за онлайн сигурност.\r\nОсновен фокус в работата на Александър Димитров са удовлетвореността, признанието и развитието на служителите. С редица инвестиции в програми за признание и развитие, както и с лична ангажираност и открита комуникация със служителите, той успя да изгради силен екип и работна атмосфера, която насърчава непрекъснатото учене и иновативността.\r\nЗаедно с усилията за повишаване удовлетвореността на служителите и клиентите, стабилизиране на компанията и увеличение на приходите от услуги, Александър Димитров подкрепя и развитието на корпоративната социална отговорност на компанията. По традиция А1 е един от най-големите инвеститори в българския спорт и развива успешно сътрудничество с редица български отбори и федерации, като ПФК ЦСКА София, Българска федерация ски и Българска федерация лека атлетика. Компанията е позната и с дългосрочната си подкрепа на приемната грижа в страната и с проекта „Интернет за всички”, който образова деца и техните родители за ползите от интернет и сигурността при ползването на глобалната мрежа.     Александър Димитров има повече от 15 години опит в телекомуникациите. Той заема настоящата си позиция от 1 октомври 2015 година, когато се присъединява към екипа на A1 от Виваком, където заема поста главен търговски директор от 2008 година. Преди това е бил търговски директор (2001 – 2006) и главен изпълнителен директор (2006 – 2008) на Германос Телеком България. Притежава магистърска степен по електрически машини и апарати от Техническия университет в София и магистърска степен по мениджмънт и маркетинг от Университет за национално и световно стопанство в София. ", "date": "2018.12.05", "title": "Александър Димитров е „Мистър Икономика 2018”"}
{"url": "https://www.actualno.com/education/pravitelstvoto-pozvoli-na-roditelite-da-izrazjat-mnenie-za-zakuskata-na-decata-im-v-uchilishte-news_710091.html", "text": "   - това допълнение към Наредбата за финансирането на институциите в системата на предучилищното и училищното образование е одобрило правителството.     Текстът явно показва, че до този момент родителите не са имали дори право на мнение какъв да е видът закуска на децата в детските градини и училищата. Сега вече ще имат право на мнение.   Друга промяна на текст в наредбата е да има държавно финансиране на дейностите по обща подкрепа за личностно развитие, свързани със занимания по интереси, организирани от държавните и общинските училища.\r\nИнтересна промяна има и по отношение на учителите. Преди да бъдат \"посветени чрез знание\" в професията, бъдещите учители трябва в електронен вид да кажат къде точно в България искат да упражняват попрището.  ", "date": "2018.12.05", "title": "Правителството позволи на родителите да изразят мнение за закуската на децата им в училище"}
{"url": "https://www.actualno.com/politics/finansovata-pomosht-za-horata-s-uvrejdanija-veche-shte-zavisi-ot-linijata-na-bednost-news_710090.html", "text": "  Нови промени приеха депутатите в Закона за хората с увреждания. С поредните изменения хората в неравностойно положение над 18-годишна възраст ще имат право на финансова подкрепа, обвързана с линията на бедност. Досега помощта се получаваше на база гарантиран минимален доход.     При от 50 до 70.99% увреждане ще бъде 7% от линията на бедност. При от 71 до 90% увреждане - 15% от линията на бедност. При над 90% увреждане - 25% от линията на бедност.   При над 90% увреждане с чужда помощ и получаване на пенсия за инвалидност поради заболяване или трудова злополука - 30% от линията на бедност.\r\nПри над 90% увреждане с чужда помощ, които получават социална пенсия за инвалидност - 57% от линията на бедност.  ", "date": "2018.12.05", "title": "Финансовата помощ за хората с увреждания вече ще зависи от линията на бедност"}
{"url": "https://www.actualno.com/society/veche-ima-vyzmojnost-da-se-plashta-tol-taksa-za-predvaritelno-zajaven-marshrut-news_710093.html", "text": "  Автомобилите с тонаж над 3,5 тона ще могат да плащат тол такса за предварително заявен маршрут. Това реши правителството на днешното си редовно заседание с промени в Наредба за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние.     Маршрутна карта могат да използват водачите на автомобили с тегло над 3,5 т, които не разполагат с бордово устройство или такова за спътниково позициониране, с което да се проследи изминатото разстояние, и не са сключили договори с доставчик на услуга за електронно събиране на такси за изминато разстояние или с доставчик на декларирани данни. Маршрутна карта може да бъде купена не по-рано от 7 календарни дни преди датата на пътуването, като е валидна за срок от 24 часа от декларираната начална дата и час на пътуването. Тя ще може да се купи по електронен път, чрез картово разплащане на терминали за самотаксуване или в пунктовете за продажба.   Размерът на тол таксата ще се определя въз основа на заявените начални, междинни и крайни точки на пътуване. Тол таксата за автомобили с тегло над 3,5 т ще се начислява в зависимост от действително изминатото разстояние, което ще се определя с точност до 100 метра. В случай, че е установено, че дадено пътно превозно средство се е намирало последователно в две отделни точки на платената пътна мрежа, се приема, че е изминало разстоянието между тях, преминавайки по най-краткия маршрут. Нивата на тол таксите ще се променят според екологичните категории на моторните превозни средства.\r\nДа има ремонт на пътища, които досега не бяха предвидени за такъв с отпуснати вече допълнително 150 млн. лева на МРРБ, реши още правителството.  Става въпрос за участъци от първокласните пътища Русе - Велико Търново и Севлиево - Велико Търново - Антоново, както и участъци от третокласната пътна мрежа, като например Микрево - Раздол - Клепало — на границата с Македония. Предложените нови обекти са пътни участъци с интензивен трафик, по които до момента са извършвани само локални ремонти на настилката, уточняват от МС.", "date": "2018.12.05", "title": "Вече има възможност да се плаща тол такса за предварително заявен маршрут"}
{"url": "https://www.actualno.com/curious/myjyt-ribi-emocionalen-i-chesto-pritesnen-ot-tezi-emocii-news_710061.html", "text": "   е последният знак на Зодиака. Ето защо мъжът Риби често улавя всички качества, показвайки много от основните черти на другите знаци. Той е щедър и сръчен. Вътрешното пътешествие, духовното търсене и емоционалното царство са основната цел на Рибите. Емоциите са онова, което определя този човек. Този сантиментален акцент означава, че той е силно интуитивен и е в състояние да усети какво мислят другите или как се чувстват почти телепатично.  Разговорите с мъж Риби са сякаш разговори с човек, който живее на друга планета.  Умът му ще бъде наполовина в този и половина в другия свят.  Той е толкова интересен и понякога странен именно с тези свои емоционални мисли и желания, които владеят постоянно ума му.         Дълбоко романтичната  любов представлява висша цел за мъжа Риби. Сърцето му е вярно и обича другите с безкористна чистота.  Срамежлив и мълчалив, мъжът Риби често не се приближава директно до потенциален партньор. Той предпочита да плува в кръгове, да очертае ситуацията, преди да предприеме някакво действие. Мъжът Риби никога няма да се влюби от пръв поглед. Бавно, внимателно, той ще се влюби. Той очаква от любовта да бъде съпроводена с магия, фойерверки, страст.  Той очаква животът му да се промени, когато намери своя специален човек.   Корпоративният свят не е място за мъжа Риби, така че забравете нормална работа от девет до пет. Този човек трябва да използва творчеството си и едва когато направи това, ще се посвети изцяло на изпълнените задачи.  Идеалните професии за мъжа Риби са съветник, писател, музикант, детектив, социален работник или архитект.    Емоционалната интензивност на един мъж Риби може да го направи податлива на главоболия, но те също могат да бъдат резултат от някаква преумора. Твърде много вечери до късно, второ пътуване до шведската маса и допълнителната напитка могат да се отразят на здравето на този човек и да допринесат за неговото понякога ниско ниво на енергия.    ", "date": "2018.12.05", "title": "Мъжът Риби - Емоционален и често притеснен от тези емоции"}
{"url": "https://www.actualno.com/europe/slovakija-izgoni-ruski-diplomat-news_710100.html", "text": "  Словакия експулсира руски дипломат. Премиерът Петер Пелегрини съобщи, че това е станало \"въз основа на информация, получена от военното разузнаване\". На 22 ноември 2018 г. бе експулсиран дипломат от апарата на военния аташе към руското посолството в Братислава. Той бе обявен за персона нон грата, тъй като е извършвал разузнавателна дейност против Словакия и НАТО.     Руският дипломат е напуснал Словакия, преди да изтекат две денонощия от обявяването му за персона нон грата, предаде БГНЕС.   Експулсирането \"бе учтиво, както е прието в дипломацията, според дипломатическите норми\", подчерта Пелегрини и добави. Словакия поддържа \"стандартни отношения\" с Русия и неотклонно изпълнява ангажиментите си към НАТО и ЕС.", "date": "2018.12.05", "title": "Словакия изгони руски дипломат"}
{"url": "https://www.actualno.com/sofia/syvetnik-na-bsp-zasne-kak-v-centyra-na-sofija-mvr-ne-zakacha-prostituirashti-travestiti-news_710097.html", "text": "  Заснех травестити и полицаи да си бъбрят приятелски на бул. \"Христо Ботев\", а комисар Антон Златанов от СДВР убеждаваше Комисията по обществен ред и сигурност, че от месеци вече ги нямало на въпросното място. Това коментира общинският съветник от БСП Николай Николов.     Той все още чака обещаната от кмета Йорданка Фандъкова среща на представители на Комисията по обществен ред и сигурност към СОС, на която той е член, и СДВР. Такава му беше обещана в отговор на зададен въпрос във връзка с инициирана от него подписка срещу травеститите и хамалите на бул. \"Христо Ботев\" и площад \"Македония\". Над 1000 граждани се включиха в подписката, възмутени от постоянното им присъствие в центъра на София и очевидното беззаконие.   \"Още през първата нощ акцията ми даде нужния снимков материал. В петък,  30 ноември, към 23,30 часа на бул. \"Христо Ботев\" се появиха двама  травестити. 15 минути по-късно при тях спря полицейска кола и след  кратък разговор между травеститите и представителите на полицията,  патрулната кола си тръгна. Травеститите останаха като се разделиха на  двата ъгъла на булеварда, където да предлагат услугите си - пред  централния вход на Министерство на земеделието и на ъгъла на бул.  \"Христо Ботев\" и ул. \"Позитано\". Те изчезваха отвреме-навреме по тъмните  улички и се появяваха, придружавани от мъже, не спираха да заговарят  всеки минаващ гражданин, а единият от тях реши да се облекчи върху  Министерството на земеделието. Видимо от снимките е присъствието на  проституиращи и СДВР знае за тях, което опровергава твърдението на г-н  Антон Златанов. Той ми беше казал в Комисията по обществен ред и  сигурност, че от месеци нямало травестити на това място. Очевидно е и  бездействието на полицията, чиито представители дойдоха, видяха ги,  поговориха си с тях и си тръгнаха, оставяйки ги да извършват услугите си  и да притесняват гражданите\", коментира Николов.\r\nОбщинският съветник от БСП попита какво трябва да се случи, за да бъдат предприети мерки срещу беззаконието в центъра на София. Докато бъде организирана срещата между Столична община и СДВР Николай Николов обеща да заснема травеститите всяка вечер в продължение на седмица и да поства снимките в социалните мрежи.  ", "date": "2018.12.05", "title": "Съветник на БСП засне как в центъра на София МВР не закача проституиращи травестити"}
{"url": "https://www.actualno.com/books/kraljat-na-krimi-romana-u-nesbio-preobrazjava-makbet-news_710108.html", "text": "  Този декември на български излиза едно от най-очакваните заглавия на годината – „Макбет“ от Ю Несбьо. Името му отдавна говори само за себе си, а героят на криминалната му поредица инспектор Хари Хуле е не по-малко известен. Книгите на норвежеца са преведени на над 50 езика и са продадени във впечатляващите 40 милиона екземпляра. Неслучайно той е единственият не-англоезичен писател, поканен да се включи в мащабния проект „Хогарт Шекспир“, в който знаменити автори пречупват класически Шекспирови  произведения през уникалната си писателска призма.     В началото, когато от британското издателство „Хогарт“ му отправили предложението да съчини собствена версия по някоя от драмите на Шекспир, Ю Несбьо си помислил: „Благодаря, че сте се спрели на мен, но ще откажа. Нямам желание да творя върху идея, която не е лично моя.“\r\nСамо тогава имам енергията да се впусна в творческия процес. Половината\r\nот удоволствието да пишеш е именно да те споходи оригинална идея и да я развиеш от нулата – споделя писателят.  Когато обаче разбрал, че поканата към него е дошла в началния етап на проекта и има право на избор измежду шедьоврите на великия драматург, нагласата му претърпяла коренна промяна.\r\nИзраснал съм с Ибсен, не с Шекспир. Като юноша се опитах два-три пъти да\r\nчета Шекспир. От първите две страници схванах около две изречения – най-чистосърдечно признава Несбьо. – Точно към „Макбет“ обаче имам специално отношение. Гледах филма на Роман Полански от 1971 година и сюжетът ме впечатли силно.    Този литературен проект отнел на норвежкия писател четири години. Несбьо се съгласява, че Макбет притежава някои от чертите на Хари Хуле.\r\nИ двамата герои първоначално са с добри намерения, но впоследствие\r\nпретърпяват морално и житейско падение. Докато обаче Хари Хуле се намира в граничната зона, Макбет извървява пътя към личностния крах докрай.\r\nМакбет в прочита на Несбьо живее в безименен град. Градът напомня Берген и Глазгоу, а отчасти и Манхатън от седемдесетте години.\r\nМнозина свързват седемдесетте с отгласи от Лятото на любовта, с   материално благосъстояние и идеализъм, но това са и сурови времена – времената на Студената война, на страха от ядрен сблъсък, на сериозно замърсяване на въздуха, на голямата безработица, на високата престъпност в големите градове.\r\nВ този безименен град властват наркобарони, корупция на високо ниво и безперспективност. Онези, които дърпат конците, са в престъпни връзки с ръководните кадри в полицейското управление. Там работи и Макбет.\r\nВластта и властовите игри са вълнуваща тема за изследване. Какво се случва,\r\nкогато личните амбиции се сблъскват с моралните принципи? Охотно ли загърбват хората морала, стига възнаграждението да е достатъчно тлъсто?\r\nДвижещият фактор в живота на Макбет е жена.\r\nПо-възрастна от Макбет, неговата любима Лейди – собственичка на казино   и бивша проститутка – е по-силната от двамата. Преживяла редица житейски перипетии, тя е тласкана от потребността най-сетне да си извоюва името на уважавана дама, която никой вече да не може да тъпче. Водена от бизнес интересите си, тя съзира редица икономически облаги, ако успее да намърда Макбет на директорския стол в полицията.\r\nКонкретно за творческия процес Несбьо споделя следното:\r\nДържах да разкажа тази история със собствен маниер и затова първото,\r\nкоето направих, беше да оголя рамковата конструкция, смъквайки от нея Шекспировата поезия.\r\nОнова, което го впечатлява особено, е, че в тази Шекспирова драма не всичко е идеално.   Читателят не остава с чувството, че всичко се връзва и е перфектно\r\nподредено. Но навярно именно това упражнява толкова силно въздействие – независимо дали става въпрос за кино, литература, или музика: леко странното. Онова, което ти боде очите, което дразни слуха ти. И което същевременно е великолепно, завладяващо и потресаващо...\r\nЕдва след като написал криминален римейк на великата трагедия на Шекспир, Ю Несбьо прозрял величието на легендарния драматург:\r\nНепрекъснато имах чувството, че в повествованието на моя „Макбет“ нещо\r\nкуца, ала всеки път, когато променях нещо в конструкцията, тя рухваше. Постепенно разбрах, че „Макбет“ просто трябва да накуцва; че именно недоизясненото, онова, което дава възможност за свободно тълкуване, ни очарова толкова силно в тази велика пиеса. „Макбет“ съвсем не случайно е класика. Да, нещо куца. Но куца точно както трябва.   Писателят споделя, че се е старал да се придържа плътно към оригинала.\r\nНо „Макбет“ е една от най-кратките пиеси на Шекспир, докато романът на Несбьо наброява близо 600 страници. С други думи, Несбьо си е позволил волността да разшири историята. Неща, бегло загатнати в оригинала, са по-подробно разработени във версията на норвежкия крал на криминалния роман.\r\nМакар „Макбет“ да се смята за една от най-кървавите Шекспирови пиеси, според Несбьо любовта е централна тема. Лейди и Макбет си остават влюбени – въпреки зловещите престъпления, които извършват заедно, и въпреки драматичните епизоди в отношенията им.\r\nУ всеки от нас дреме един потенциален убиец, който може да се събуди, ако\r\nсе поддадем на низките си инстинкти – обобщава Несбьо.", "date": "2018.12.05", "title": "Кралят на крими-романа Ю Несбьо преобразява \"Макбет\""}
{"url": "https://www.actualno.com/blagoevgrad/dyrjavata-shte-se-moli-da-se-korigira-koncesijata-na-ski-zonata-v-bansko-news_710088.html", "text": "   . Това става ясно от решение на Министерския съвет.     Правителството нарежда на Димов да проведе преговори с концесионера, с които да постигне изменение на концесионния договор и да го допълни, така че да е съобразен с предложенията на главния прокурор Сотир Цацаров. А по същество е \"Юлен\" да ползва 99,55 хектара площ съгласно Териториално устройствен план (ТУП), защото в момента ползва повече.   Въпросното предложение звучи скандално, тъй като , , . Договорът е подписан по времето, когато Евдокия Манева още е екоминистър в кабинета на Иван Костов - , а самият е зам.-министър на околната среда и водите.\r\nПо този повод коалицията от неправителствени организации и граждански групи \"За да остане природа в България\" , че ситуацията е абсурдна, тъй като по същество се водят преговори \"да бъде нарушен законът\", а законът се спазва, не се преговоря по него. Ако прокуратурата е открила нарушения от страна на „Юлен“ АД - концесионер на ски зона Банско в Национален парк \"Пирин\", защото, според еколозите, концесията е незаконно увеличена и по този начин е нанесена щета на парка и интересите на обществото, то трябва да започне разследване за нарушение на чл. 278в от Наказателния кодекс (касае унищожаването - съзнателно или не, на защитена територия), казват от \"За да остане природа в България\".   Правителството уточнява, че след като Димов свърши с преговорите за \"взаимно приемливо решение\", следва Министерският съвет да го одобри.  Архив ", "date": "2018.12.05", "title": "Държавата ще се моли да се коригира концесията на ски зоната в Банско"}
{"url": "https://www.actualno.com/vraza/proekt-na-uchilishte-v-mezdra-shte-integrira-deca-chrez-sport-i-izkustvo-news_710027.html", "text": "  Проект „Заедно всички срещу тормоза“ на СУ „Иван Вазов“ – Мездра гостува на общинска администрация. Целта на посещението е да представят проекта на местната власт и да обменят опит за превенция срещу насилието.Деца и учители се срещнаха със зам.-кметът Сашо Илиев, които каза:     „Благодарение на  тези проекти всички вие създавате нови и трайни приятелства. Надявам се и  вярвам, че в този проект няма да сте само партньори, но ще останете и добри приятели. Бъдете добри и знайте, че доброто ще пребъде“.\r\nПроектът „Ве Buddy, not Bully!“ се изпълнява по програма Еразъм + и има продължителност 2 години. Насочен е към  намаляване на тормоза в училище и в семействата, предимно на деца в риск, като предвижда интеграцията им чрез  участие  в спортни клубове и клубове по изкуствата. Партньори на мездренското училище са сродни институти от България, Румъния, Литва и Турция.  ", "date": "2018.12.05", "title": "Проект на училище в Мездра ще интегрира деца чрез спорт и изкуство"}
{"url": "https://www.actualno.com/business/predsedateljat-na-kfn-smeni-myja-na-irina-bokova-v-rykovodstvoto-na-ebvr-news_710073.html", "text": "  Председателят на КФН Караина Караиванова влиза в Съвета на директорите на Европейската банка за възстановяване и развитие (ЕБВР), реши на днешното си редовно заседание правителството.     Караиванова замества в ръководното тяло мъжа на Ирина Бокова - Калин Митрев. Той от държавата заради Азербайджанската афера - че Азербайджан е изхарчил поне 2,5 млрд. евро, които са служели за финансиране на начина на живот на галениците на режима и за закупуване посредством пари в брой на приятелства в чужбина за режима на Илхан Алиев, но резултат от проверката, обявена от финансовия министър Владислав Горанов, така и не се появи.   Самата Караиванова е един от най-скъпоплатените държавни служители - с от над 13 000 лева, повече и от на президента Румен Радев, който взема 11 000 лева, както и на Бойко Борисов, който печели около 7 000 лева месечно т.е. около два пъти по-малко.\r\nЕвропейската банка за възстановяване и развитие е един от най-големите инвеститори в България, с която страната ни поддържа дългогодишни отношения на ползотворно сътрудничество. От началото на дейността си у нас, от 1993 г. до 31.10.2018 г., ЕБВР е предоставила инвестиции в размер на 3.847 млрд. евро за финансиране на 249 проекта в различни сектори на икономиката на страната. Инвестициите в частния сектор представляват 56 % от актуалния портфейл на банката в България.  ЕБВР е създадена през 1991 г. с цел да допринесе за икономическия прогрес и да подпомогне прехода към пазарно ориентирани икономики на страните от Централна и Източна Европа, приели да съблюдават принципите на плуралистичната демокрация. Акционери в нея са 67 държави и 2 междудържавни институции - Европейският съюз и Европейската инвестиционна банка. Акционерният капитал на ЕБВР е 30 млрд. евро. Република България участва в капитала на ЕБВР с 237,11 млн. евро.", "date": "2018.12.05", "title": "Председателят на КФН смени мъжа на Ирина Бокова в ръководството на ЕБВР"}
{"url": "https://www.actualno.com/society/majkite-na-deca-s-uvrejdanija-mestjat-palatkite-pred-zdravnoto-ministerstvo-news_710124.html", "text": "  Доволни сме, но истинската победа ще бъде утре, когато бъде приет и Законопроектът за личната помощ. Това заяви омбудсманът Мая Манолова след окончателното гласуване на второ четене на новия Закон за хората с увреждания, предаде БГНЕС.     Общественият защитник и представители на протестиращите майки от инициативата „Системата ни убива“, които от месеци настояват за реформи в социалната сфера, проследиха целия днешен дебат в зала. „Битката е за началото на реформата, за промяна на политиките по отношение на хората с увреждания – трудови квоти, подкрепа за заетост, мобилност, достъпна среда, финансова подкрепа. Каузата на протестиращите майки е свързана със Закона за личната помощ, който очакваме депутатите да приемат утре. Празникът ще бъде утре, на Никулден – хубав ден и християнски празник. Надявам се да имаме повод да благодарим“, коментира още Манолова.   От своя страна майките обявиха, че ако утре депутатите приемат разпоредбите на Закона за личната помощ във вида, по който беше постигнат консенсус, те ще преустановяват протестния палатков лагер пред Народното събрание. Протестът им обаче не спира, а палатките ще бъдат преместени пред Министерството на здравеопазването. Причината – искане за реформа в ТЕЛК.\r\n\"Това е само началото на една огромна крачка напред. От януари месец сме на друго място и пак с палатков лагер\", уточни Вера Иванова, една от протестиращите майки.  ", "date": "2018.12.05", "title": "Майките на деца с увреждания местят палатките пред здравното министерство "}
{"url": "https://www.actualno.com/society/sagata-pirin-prodyljava-vas-udylji-deloto-za-plana-za-upravlenie-news_710110.html", "text": "   Причината е, че предишният тричленен състав на ВАС не е разгледал и тълкувал всички доводи на природозащитниците за това, че планът трябва да мине на екологична оценка. Решението не е основано на доводите на МОСВ в касационната жалба. Това съобщиха от Гражданската коалиция \"За да остане природа в България\".     Става ясно, че съдът не е отговорил на въпроса: кои са приложимите норми, според които следва да се прецени следва ли да се извърши екологична оценка и според коя процедура да се извърши това.   Следващият 3-членен състав на съда трябва да отговори на следните твърдения на жалбоподателите:\r\n- попада ли планът за управление на националния парк в списъка от планове, за които задължително се извършва екологична оценка съгласно закона за околната среда?  - следва ли планът за управление на парка да подлежи на екологична оценка и с оглед изискванията на комитета за световно природно наследство?\r\n- ще окаже ли новия план за управление значително въздействие върху защитените зони от Натура 2000 и съответно трябва ли да се подложи на оценка на степента на въздействие с предмета и целите на зоните съгласно Закона за биоразнообразието?   За да отговори на горните въпроси, следващият тричленен състав първо трябва да установи каква е ролята и какви въпроси се решават с плановете за управление на национални паркове, съгласно разпоредбите на закона за защитените територии. Както, и да вземе предвид конкретните предвиждания на проекта за нов план.    След като направи всичко посочено дотук, съдът ще трябва да се произнесе с ясно решение подлежи ли актуализацията на плана на задължителна екологична оценка или на преценка на необходимостта от такава, както и дали трябва да се изготви детайлна оценка за степента на въздействие върху защитените зони.", "date": "2018.12.05", "title": "Сагата \"Пирин\" продължава - ВАС удължи делото за Плана за управление"}
{"url": "https://www.actualno.com/curious/jenata-ribi-nejna-i-romantichna-news_710060.html", "text": "  Духовна, любознателна и нежна, е истински мечтател. Тя набляга на невидимия свят в живота си, независимо дали е нейната интуиция, емоциите си или света на духовността и религията. Тя е жена, която винаги търси и намира - от голямата схема на живота си до нейните собствени социални взаимодействия. Тя поглъща събитията около себе си, правейки връзки, които другите хора никога няма да видят. Тя много често разчита хората като отворена книга и лесно може да прочете какви са техните намерения, какво ги плаши и какво ги кара да се чувстват обичани. Правейки бавни кръгове около последното и завоевание или интерес, жената Риби е мистериозна, чувствена Русалка, която пази тайните си зад дълбоки, тъмни очи. Тя е нежна и чувствена жена, ценен приятел за очите на всеки.         В любовта жената Риби очаква магия и мистерия, като водния, прекрасен свят на дълбоко море. Тя обича да е влюбена - за нея това е съкровена мечта, летящ полет. Това е съблазън на нейните сетива и  не го приема като нещо друго. Романтичната жена Риби е като лятната буря, започваща с топлината на приятния дъжд, преминаваща през сблъсъци на гръмотевици и светкавици, и завършваща с идилично спокойствие. Тя дава всичко, когато става дума за любов. Вярна на любимия и отдаден партньор, нищо не прави жената Риби по-пълноценна, отколкото  това да е влюбена.   Забравете нормална работа в офиса, защото корпоративният свят просто не е  подходящ за жената Риби. Тя трябва да използва творчеството си и, когато е позволено да направи това, се посвещава напълно на задачите, които са на разположение. Това не означава, че Рибите не могат да се справят с обикновена работа от девет до пет. Просто за тях тя би била скучна и истинско мъчение, освен ако не ги кара да проявяват креативността си по някакъв начин.    Както може да се очаква, емоционалната интензивност на жената на Риби означава, че тя ще бъде податлива на главоболие. Рибите обикновено не са роби на графици и това може да е чудесно нещо, но ако е прекомерно, може да има някакви последствия. Акупунктурата и масажът на краката са изключително полезни за жената Риби.    ", "date": "2018.12.05", "title": "Жената Риби - нежна и романтична "}
{"url": "https://www.actualno.com/curious/ucheni-opredeliha-kolko-trae-zdravoslovnijat-syn-news_710065.html", "text": "  Повечето хора се оплакват, че не си доспиват и се стараят да си наваксат съня през почивните дни. Често това не ни кара да се чувстваме по-добре. Колко часа сън ни осигуряват доброто здраве и тонус?     Международна група учени са установили, че здравословният сън трябва да продължава от 6 до 8 часа на денонощие. Тяхното изследване по въпроса беше публикувано в списанието на Европейската кардиоложка общност, предаде БГНЕС.   Наблюденията си учените са провели за период от около осем години, по време на които са анализирали съня на 116 000 души на възраст от 35 до 70 г.. В резултат на това те направили извода, че излишният сън е свързан с повишаване на риска от смърт от сърдечно-съдови заболявания.\r\nТака например при хората, които спят между осем и девет часа, рискът от смърт се увеличава с пет процента в сравнение с тези, които спят препоръчаното време. Сънят пък от девет до десет часа повишава вероятността от развиване на сериозни заболявания при 17%, а над десет часа – при 41%.  По думите на учените дневният сън също провокира развиването на сърдечни болести, ако през нощта човек спи по-малко от шест часа. Но специалистите отбелязват, че при повечето такива случаи по такъв начин се компенсира недоспиването и показателят за „тревога“ се повишава до оптималното.", "date": "2018.12.05", "title": "Учени определиха колко трае здравословният сън"}
{"url": "https://www.actualno.com/society/vodata-v-haskovo-e-godna-za-piene-oneviniha-obvinenoto-dlyjnostno-lice-news_710066.html", "text": "        След самосезиране за наличието на уран в питейната вода в Хасково, на 19.04.2017 г. Районна прокуратура – Хасково образува разследване, затова, че в периода от 28.10.2016 г. – 04.04.2017 г., в гр. Хасково, длъжностно лице, в кръга на служебните си задължения е укрило информация за състоянието на околната среда и нейните компоненти, а именно за наличието на високо съдържание на уран и обща алфа активност в подземни води от сондажи на Помпена станция \"Хасково – 1\" и от това са последвали немаловажни вреди за околната среда, живота и човешкото здраве - престъпление по чл.353а от Наказателния кодекс.   Извършени са огледи в \"ПС – Хасково 1\" на сондажния кладенец и на машинното помещение и са иззети проби от питейната вода. Назначена и изготвена е комплексна експертиза по геология, хидрология и ядрени изследвания от експерти от Българска академия на науките (БАН). Изискани и анализирани са от вещите лица всички проби за уран през периода 1997 г. – 2017 г. от всички кладенци и събирателната шахта- общо 90 проби.   При проведеното досъдебно производство е установено, че като резултат от дългогодишната експлоатация на подземни води се наблюдава спадане на водното ниво на големи площи, осушаване на водоносния хоризонт, което води до засилване ролята на окислителните процеси и засилване на мобилността на урана в горните му части. Наред с това, важен фактор за ускоряване процесите на миграцията на урана е и увеличаване на скоростта на движение на подземните води в обсега на депресионната фуния, създадена от дългия период на черпене на вода от водовземните съоръжения. Съгласно последната редакция и допълнение от 2014 г. на Наредба № 9 от 16.03.2001 г. за качеството на водата, предназначена за питейно-битови цели, съдържанието на естествен уран се възприема не като радиологичен показател, а като тежък метал със своите съответни негативни въздействия върху здравето на човека. Общата алфа-активност и общата бета-активност се приемат като контролни, а не като ограничителни показатели. При техни стойности над посочените в Наредбата се налага извършване на допълнителни анализи с определяне на индикативна доза, и само и ако тя е над определени стойности се счита, че водата е неподходяща за употреба. Ако индикативната доза е над 0,1 милисиверта за година се счита, че водата не отговаря на изискванията за питейна вода.   Такава оценка е направена на основата на получените резултати от радиологичния анализ на взетите контролни водни проби на 05.07.2017г. при изготвяне на експертизата като получената индикативна доза е била по-ниска от допустимата.    Експертите от БАН, изготвили комплексната експертиза по делото са категорични, че изследваните води съответстват на изискванията, предвидени с Наредба № 9. Със стойности под 0,1 мСв са и повечето проби, взети и преди изготвената експертиза. При водата е важно количеството нуклиди, които попадат с нея в човека. Много радионуклиди могат да се натрупват в организма и да остават там в течение на много месеци и даже години, оказвайки през цялото това време негативно влияние върху организма. За определяне на това въздействие е въведено понятието приравнена ефективна доза, с което оперира Световната Здравна Организация (СЗО).\r\nВъв всички свои разчети и препоръки Световната здравна организация широко използва стойността 0,1 милисиверта за година. Тоест, ако водата удовлетворява нормите за радиологична безопасност, то при нейното ежедневно потребление в количество 2 литра на ден, дозата на облъчване, която при това ще получи човек за една година, няма да превиши 0,1 мСв и тази ежегодна доза може да се счита за безопасна през цялата продължителност на живота на човека, както е установено и в хода на настоящото производство.     ", "date": "2018.12.05", "title": "Водата в Хасково е годна за пиене, оневиниха обвиненото длъжностно лице"}
{"url": "https://www.actualno.com/politics/parlamentyt-othvyrli-ideja-da-otpadne-kvotata-za-zaetost-za-horata-s-uvrejdanija-news_710068.html", "text": "  Депутатите отхвърлиха предложението на  „Обединени патриоти“ да отпадне задължението на работодателите да определят работни места за назначаване на хора с увреждания.     Предложението за отпадане на квотите бе направено по време второто четене на изцяло новия Закон за хората с увреждания, но то не срещна одобрението на мнозинството.   Така от днес всички работодатели ще имат задължението да назначат един човек с трайни увреждания, ако предприятието им се състои от 50 до 99 работници или служители.\r\nАко те имат над 100 работници, тогава хората с увреждания трябва да бъдат 2 на 100 от средносписъчния състав.  От парламентарната трибуна мярката бе оспорена от лидера на НФСБ и бивш вицепремиер по икономическата и демографската политика Валери Симеонов.\r\n„Тази философия е насочена към санкциониране на онези „злодеи“, които имат привилегията и нещастието в България да се наричат предприемачи, бизнесмени и търговски функционери.   Не мога да приема, че през механизма на санкциите и налагането на задължителни квоти, ние трябва да налагаме спазването на закона по този начин. Напротив, аз мисля, че отношението на Народното събрание към бизнеса трябва да бъде по-скоро отношение на партньорство“, подчерта Симеонов.    Според него подобни мерки са принудителни, а с тях парламентът демонстрира „лицемерна загриженост за хората с увреждания“, но няма да постигне нищо.\r\nНа изказването му реагираха от БСП. „На мен ми е ясно, че на политиката се гледа рационално, не емоционално. Във вашето изказване не видях нищо от това. Осъзнавате ли, че става въпрос за 1 човек на 100 души?“, попита депутатът от левицата Михаил Христов.", "date": "2018.12.05", "title": "Парламентът отхвърли идея да отпадне квотата за заетост за хората с увреждания"}
{"url": "https://www.actualno.com/crime/aresti-sled-masov-boj-mejdu-fenove-na-botev-i-loko-news_710067.html", "text": "  14 души са били отведени в полицията за противообществени прояви във връзка с и между футболните отбори на “Локомотив” и “Ботев” в Пловдив. На 12 от извършителите са съставени актове, а седмина са били задържани за срок до 24 часа.     Около 23:00 часа снощи, след бързата намеса на служители от сектор “Специализирани полицейски сили” е предотвратено възникването на сбиване между привърженици на двата отбора в квартал “Христо Смирненски”. На място била установена самоличността на общо над 130 участници, които са предупредени по силата на ЗМВР да не нарушават обществения ред. Иначе не са регистрирани сериозни инциденти по време на вчерашния футболен мач между отборите на “Локомотив” и “Ботев”, завършил с победа на \"канарчетата\" с 2:0.   Преди началото на срещата 19-годишен задържан за срок до 24 часа в Пето РУ, след като хвърлил стъклена бутилка срещу полицаи на кръстовище между бул. “Санкт Петербург” и ул. “Лев Толстой”. При обиск от него било иззето пакетче с наркотично вещество. Срещу младежа е образувано досъсебно производство по чл. 354 от НК, съставен му е акт по чл. 21, т.6 от  ЗООРПСМ.\r\nВ края на мача пък, за нарушение на обществения ред по време на самата среща, в Пето РУ били отведени 13 зрители на възраст между 16 и 29 години. На единадесет от тях са съставени актове по ЗООРПСМ за използване на маски и хвърляне на пиротехнически средства. В полицейския арест за едно денонощие са оставени шестима.  ", "date": "2018.12.05", "title": "Арести след масов бой между фенове на Ботев и Локо"}
{"url": "https://www.actualno.com/pleven/rejat-lentata-na-osnovno-remontiran-uchastyk-ot-pytja-pleven-lovech-news_710071.html", "text": "  Рехабилитираният 12-километров участък от пътя Плевен – Ловеч ще бъде открит утре, , от председателя на Управителния съвет на Агенция „Пътна инфраструктура“ инж. Светослав Глосов. Отсечката е в лот 7 на Оперативна програма „Региони в растеж“ 2014-2020 г., която се съфинансира чрез Европейския фонд за регионално развитие и националния бюджет. Второкласният път осигурява най-кратката връзка между Плевен и Ловеч и е основна пътна комуникация към фериботния комплекс „Никопол - Турну Мъгуреле“ на река Дунав, съобщиха от АПИ.     Изпълнител на строително-монтажните работи на лот 7 е „Автомагистрали Хемус“ АД. Стойността на договора е 6 427 766,89 лв. с ДДС. Строителният надзор е осъществен от „Пътинвест-инженеринг“ АД. Техният договор е за 196 881,6 лв. с ДДС. Авторският надзор е от „ВИА ПЛАН“ ЕООД по договор за 17 880 лв. с ДДС.   Общата стойност на проекта е 6 769 696,49 лв. с ДДС. Финансирането от Европейския съюз е 5 743 956,17 лв. с ДДС, националното съфинансиране е 1 013 639,33 лв. с ДДС, а собственият принос е 12 100,99 лв. с ДДС.\r\nПреди три седмици АПИ съобщи, че строително-монтажните работи по рехабилитацията на този пътен участък са завършени. От Агенцията тогава уточниха, че предстои издаването на акт 16 и разрешението за ползване на обекта.  „Излиза, че близо месец сме го ползвали без разрешение“, коментираха шофьори от Плевен и Ловеч.", "date": "2018.12.05", "title": "Режат лентата на основно ремонтиран участък от пътя Плевен - Ловеч"}
{"url": "https://www.actualno.com/starazagora/s-nad-3-mln-leva-rekonstruirat-zalata-na-sindikalnija-dom-v-stara-zagora-news_710064.html", "text": "  Избраният изпълнител на строително-монтажните дейности по реконструкцията е , дружество по Закона за задълженията и договорите, което обединява старозагорските фирми „Информат“ ООД и „Монтажинженеринг“ АД. В стойността на договора за с ДДС са включени и 10% непредвидени разходи, а срокът на изпълнение е 300 календарни дни.     Проектът за е на спечелилия конкурса на община Стара Загора авторски колектив на „Новиза“ ЕООД - София, с ръководител арх. Правдомира Алексиева. Техният достъп до залата се ще осигурява с подвижна платформа. В гримьорните на двете нива ще има топла вода и баня с душ и тоалетна.   С реконструкцията ще се освободи пространството във фоайето на първото ниво, което ще може да се използва за временни изложби. Фоайетата на второто ниво ще предлагат възможност за обособяване на информационни кътове, галерии за постоянни и временни изложби, кът за презентации.   Съществуващите керамични пана във фоайетата ще се реставрират, а във фоайето ще се монтират окачени тавани с вградени осветителни тела. Ще се положи топлоизолация на покрива и стените на сградата, изцяло ще се подмени дограмата. Проектът предвижда поставянето на декоративна окачена фасада с шарка на българска шевица, за която е предвидено художествено осветление.     ", "date": "2018.12.05", "title": "С над 3 млн. лева реконструират залата на Синдикалния дом в Стара Загора"}
{"url": "https://www.actualno.com/crime/borisov-tolkova-mnogo-oryjija-hvanahme-kolkoto-specialnite-brigadi-njamat-news_710026.html", "text": "  Толкова много оръжия хванахме, колкото специалните бригади нямат. И като качество, такива заглушители специално правени като за специалните части и баретите. От онзи ден арестувани, заяви премиерът Бойко Борисов преди заседанието на Министерски съвет във връзка със спецакцията на ГДБОП и Спецпрокуратурата, при която са иззети огромен брой оръжия и боеприпаси, предаде репортер на БГНЕС.     За съвместната успешна реализация със Специализираната прокуратурата днес подробности дават директорът на ГДБОП главен комисар Ивайло Спиридонов, зам.-главният прокурор Иван Гешев и прокурор Евгения Станкова.\r\nГолемият арсенал от картечници, автомати и огромно количество боеприпаси е бил намерен в гараж в София, в района на парк „Гео Милев”.  Една рота автомати, пистолети, гранатомети, бяха изброили 40 хил. патрона. Една част сме си я платили като контролирана доставка, отбеляза Борисов.\r\nТова, което виждате онагледява защо точката организирана престъпност се счита за закрита по механизма за сътрудничество. Съществени проблеми за организираната престъпност в България няма, или ако има, те не са по-съществени, отколкото в другите европейски държави. Това заяви зам.-главният прокурор Иван Гешев по повод съвместната успешна реализация на Специализираната прокуратура и ГДБОП в района на София и Казанлък.    Става въпрос за три досъдебни производства, които са се случили благодарение на добрата работа на ГДБОП. Ще започна 3 години назад. Тогава бяха намерени над 50 автомати УЗИ, които представихме по сходен начин. Ръководителят на организираната група не бе намерен. Тогава колегите от ГДБОП имаха информация, че този човек има склад, беше проверен адресът, но не беше намерено оръжие. Лицето беше задържано при влизане в жилищен блок, бяха намерени десетки автомати, няколко \"Калашников\", \"Скорпиони\", беше намерен 4 кг черен барут, които при евентуално възпламеняване на мястото на блока би останала само черна дупка. Част от автоматите се водят обезопасени. Характерното е, че към всеки автомат има торбичка, в която са частите, които трябва да се сменят, за да стане боен, обясни Гешев. Вчера бе проведена друга операция на ГДБОП в Казанлък. Характерното са заглушителите, които се използват само от специалните части в България. Тази група е свързана с друга група, която се е занимавала с неистински документи, каза още Гешев.", "date": "2018.12.05", "title": "Борисов: Толкова много оръжия хванахме, колкото специалните бригади нямат"}
{"url": "https://www.actualno.com/politics/individualna-ocenka-na-potrebnostite-na-horata-s-uvrejdanija-prieha-deputatite-news_710016.html", "text": "  Парламентът прие окончателни промени в Закона за хората с увреждания, касаещи индивидуална оценка на хората в неравностойно положение.     Според измененията хората с увреждания имат право на индивидуална оценка на потребностите, която е комплексна.   Оценката ще изследва функционалните затруднения на човека с увреждане, свързани със здравословното му състояние и наличието на бариери при изпълнение на ежедневните и други дейности.\r\nИндивидуалната оценка ще се изготвя по настоящ адрес от специализиран отдел в дирекциите „Социално подпомагане“.  Оценката ще се изготвя по искане на човека с увреждане или упълномощено от него лице: родителя (осиновителя), настойника или попечителя; член на семейството, при когото е настанено дете с увреждане; ръководител на специализирана институция, в която е настанено детето; директора на Дирекция „Социално подпомагане“.\r\nХората с увреждания ще подават заявлениe за самооценка за затрудненията им в домашни условия и извън тях, медицински документи или експертно решение на ТЕЛК или НЕЛК.   Документите ще могат да се подават лично в дирекциите „Социално подпомагане“ или по електронен път.    ", "date": "2018.12.05", "title": "Индивидуална оценка на потребностите на хората с увреждания, приеха депутатите"}
{"url": "https://www.actualno.com/sofia/obnoviha-park-v-selo-ravno-pole-news_710024.html", "text": "  Жителите на село Равно поле в община Елин Пелин вече се радват на обновен парк,реновиран по проект „Възстановяване, реновиране и озеленяване на зона за отдих с детски кът“ от Национална кампания „Чиста околна среда – 2018“ на тема „Обичам природата – и аз участвам 2018 г.“ на Министерството на околната среда и водите и Предприятието за управление на дейностите по опазване на околната среда.              ", "date": "2018.12.05", "title": "Обновиха парк в село Равно поле"}
{"url": "https://www.actualno.com/asia/cunami-sled-zemetresenie-kraj-nova-kaledonija-news_710019.html", "text": "  Цунами се е образувало след силно земетресение от 7,6 по Рихтер в района на Нова Каледония.     По данни на Геоложката служба на САЩ, епицентърът на земния трус се намира на 153 км югоизточно от селището Тадине, където живеят около 7,5 хиляди души, предаде БГНЕС.   Земетресението е с дълбочина 10 км. Регистрирани са няколко силни вторични земетресения с магнитуд от 4,9 до 5,9.", "date": "2018.12.05", "title": "Цунами след земетресение край Нова Каледония"}
{"url": "https://www.actualno.com/pleven/pijan-shofior-nakaral-brat-si-da-dade-kryvna-proba-vmesto-nego-news_710032.html", "text": "  Двама братя от Кнежа ще застанат пред Темида по обвинение в документна измама. Единият бил заловен да кара пиян, а другият отишъл с личната карта на брат си да даде кръвна проба за алкохол вместо него, съобщи Районната прокуратура в Кнежа.     След полунощ на 13 януари т.г. в Кнежа единият обвиняем - Я. Б., седнал зад волана на „Тойота Хайлукс“ сериозно почерпен. Когато униформените го спрели за проверка, той бил във видимо нетрезво състояние и лъхал на алкохол.  Я.Б. им заявил, че е бил на тържество и там е пил. Полицаите му съставили акт и му издали талон за медицинско изследване и го изпратили в местната Спешна помощ да даде кръвна проба. Я. Б. знаел, че пробата ще е положителна. Затова се обадил на брат си - обвиняемия Б. Б., и го склонил да се яви вместо него в Спешна помощ да даде кръвна проба, като използва неговата лична карта. Измамата обаче била разкрита.\r\nОсвен за противозаконно използване на чуждата лична карта, двамата са обвинени и за това, че умишлено станали причина да се внесат неверни обстоятелства в протокол за медицинско изследване, съставен по установения ред.\r\nПредстои насрочване на делото за разглеждане от съда.  ", "date": "2018.12.05", "title": "Пиян шофьор накарал брат си да даде кръвна проба вместо него"}
{"url": "https://www.actualno.com/business/mareshki-znael-che-ima-kontrabanda-na-goriva-no-ne-znael-koj-ja-pravi-news_709982.html", "text": "  Абсолютно сигурен съм, че контрабанда не може да има без участието на тези, които наблюдават. Ръководител на парламентарната комисия, която наблюдава, е Емил Димитров-Ревизоро. Аз знам, че има контрабанда, но не знам кои са, той казва \"двама крупни контрабандисти\". Мен не ме е страх да си казвам. Това заяви лидерът на \"Воля\" и зам.-председател на парламента Веселин Марешки, който успя да се вкопчи в задочен двубой с Димитров заради изказване на Ревизоро пред БНТ, че имало двама крупни контрабандисти.     Снощи Марешки обяви, че ще прати сигнал срещу Ревизоро, защото не казва на прокуратурата кои са тези контрабандисти, но депутатът отвърна, че е подал сигнал. Ревизоро уточни, че ставало въпрос за \"икономически субект\", който смесвал горива със сяра и така им сваля цената. А по думите на депутата пред \" \" са, че служители на Марешки продължавали да дават заявки за гориво от база на този производител, макар по документи зареждането да е от съседна база, и то след като били открити на два пъти при проверки проблеми с дизел, смесен със сяра, в негови бензиностанции. Марешки не знае ли какво правят тези негови служители, пита Димитров.   Марешки отрече и, че имал проблем с бизнеса си, защото при по-малък марж печелел от оборот. Той каза, че 1 стотинка печалба на литър му стигала. Кучето е заровено в надценката, която си слагат бензиностанциите, категоричен е лидерът на \"Воля”.   Относно това дали е шега, че \"Воля\" иска Румен Радев да пробва да стане кмет на София, Марешки обясни, че симпатизира на Радев и заради това го посъветва да тръгне по пътя на Бойко Борисов – става кмет на столицата, после премиер, и действа. Искаме на всички българи, които имат качества, да им дадем шанс да се проявят, обяви Марешки, според когото на Радев му било тясно президентството.\r\nСъщевременно Марешки каза, че не подкрепя никого, само българските граждани за горивата и майките на деца с увреждания срещу „онези двамата”. Ако сме във властта, знаем как да решим тези проблеми, подчерта лидерът на ГЕРБ. И добави, че \"тези от ВМРО две години не могат да разберат, че са управляващи\", като поиска оставката на Красимир Каракачанов. Искаме му оставката за цялостно творчество, подчерта Марешки. Той посочи Каракачанов като \"патерицата на БСП и ДПС\". Въпросът е да накараме правителството да работи, заяви Марешки.   ", "date": "2018.12.05", "title": "Марешки знаел, че има контрабанда на горива, но не знаел кой я прави"}
{"url": "https://www.actualno.com/starazagora/otlichiha-studenti-na-trakijskija-universitet-po-sluchaj-8-dekemvri-news_709986.html", "text": "  В навечерието на 8 декември, Деня на българските студенти, ректорът на Тракийския университет в Стара Загора проф. Иван Въшин награди с дипломи и медали двеста и осемнадесет студенти. Отличията им бяха връчени за високи успехи в обучението, научната дейност, международните програми, художествено-творческите състави и спорта. Повече от една трета от отличените са с отличен успех, 18 от които са пълни отличници. В учебното заведение се обучават близо осем хиляди студенти от шестотин и петдесет преподаватели, обяви на церемонията ректорът проф. Иван Въшин.     Днес тържествено ще бъдат връчени дипломите на завършилите степен \"Бакалавър“ и „Магистър“ в Аграрния факултет на университета. Във факултета се дипломират зооинженери, агрономи, еколози, аграрни инженери и технолози по рибовъдство и аквакултури.", "date": "2018.12.05", "title": "Отличиха студенти на Тракийския университет по случай 8 декември"}
{"url": "https://www.actualno.com/society/sdrujenie-marinela-za-vtora-godina-s-visoko-otlichie-ot-godishnite-nagradi-za-blagotvoritelnost-zlatno-syrce-news_709987.html", "text": "  На 4 декември 2018г. в хотел „Хилтън” се проведе петото издание на Годишните награди за благотворителност и корпоративна социална отговорност на списание Business Lady.     Сдружение “Маринела” спечели отличието “ ” в категория: НПО В ДЕЙСТВИЕ.\r\nДиректорът на сдружението, Ангелина Ангелова благодари за получената награда и изрази своята признателност към журито:\r\n„Тази награда е изключително висока оценка за нашата работа през изминалата година. Екипът на хотел Marinela Sofia и сдружение “Маринела”, в партньорство успяха да осъществят събитие историческо по рода си, а именно България да бъде домакин за първи път на финалът на VIII-то световно отборно първенство по шахмат за незрящи и слабовиждащи се. Само по себе си събитието значи много за българската общесвеност. Благодаря на бизнесдамата Маринела Арабаджиева, която повярва в проекта и осигури този огромен ресурс.”   Наградите \"Златно сърце\" имат за цел да възнаградят морално усилията на онези компании и отделни личности, които са допринесли най-много чрез средства и отделено време за дадена кауза. Те бяха присъдени за инициирани, реализирани и/или подкрепени обществено значими кампании и социални проекти в различни каузи, сред които - Подкрепа на беззащитните, НПО в действие, Зелена планета, Спортни инициативи, Културни проекти, Корпоративен гражданин, Устойчиво развитие, Информационни кампании за превенция и устойчивост, Медиите и социалните каузи, Здравеопазване и здравни инициативи и Цялостна социално отговорна политика.", "date": "2018.12.05", "title": "Сдружение „Маринела“ за втора година с високо отличие от Годишните награди за благотворителност \"Златно сърце\""}
{"url": "https://www.actualno.com/asenovgrad/93-godishna-jena-spodeli-spomeni-za-praznici-i-obichai-zapechatani-v-knigata-zemja-blagoslovena-news_709976.html", "text": "  Четири манастира, около 40 църкви, близо 200 параклиса, седем аязмени извора и 20 войнишки паметника, разположени в община Асеновград, обедини книгата „Земя благословена“. Четивото представлява специален каталог, в който асеновградчанът богослов Ивайло Мирчев представя емблематични храмове в града, в най-близките околности до НПК Асенова крепост и кварталите „Горни Воден“ и „Долни Воден“.     Книгата представя над 300 цветни фотоса, като авторът е работил по реализирането й около четири години. „Любовта ми към културно-историческото наследство на Асеновград се зароди още от юношеска възраст. Започнах да проучвам историите на параклиси и църкви в града и региона, както и Асенова крепост. Впоследствие това се превърна и в мое образование.“, сподели спомените си Ивайло Мирчев. По думите му, въпреки че Асеновград е наричан „Малкият Йерусалим“, до момента няма обособен каталог, в който да се опишат всички църкви, параклиси, аязмени извори, и цялото християнско наследство на региона. Към момента асеновградчанинът е събрал информация за цялата Асеновградска духовна околия, която включва седем общини. Амбицията му е да направи каталог и на цяла пловдивска област.   Първоначално, асеновградчанинът е създал друга книга, с над 300 страници и в черно-бял формат, именувана „Указател църкви, манастири, параклиси, аязма и войнишки паметници в община Асеновград“, която съдържа 316 страници. Информацията в двата каталога е абсолютно еднаква, с изключение на три поклоннически маршрута, включени в цветното издание. Впоследствие се е появила на бял свят и книгата „Земя благословена“.  Тя е одобрена и от пловдивския митрополит Николай, увери Ивайло Мирчев. В близо 180 страници е събрана информация, както от лични истории и спомени на възрастни хора, живеещи по селата край Асеновград, така и от около 150 извора на краеведи, клисари на храмове, внуци на клисари, вестници и други източници. Книгата описва подробности, като имената на храмовете, какво е имало на тяхно място, преди да бъдат построени, как са били възтасновявани, на кои празници са се събирали хората. „Около 30% от параклисите и църквите от целите Родопи се намират в Асеновградска духовна околия. В село Нареченски бани с квартал Наречен, например, са разположени около 16-18 параклиса, в Тополово има 18, а в момента се строи 19-ти, а в Новаково са общо 21.“, уточнява авторът на „Земя благословена“.\r\nИнтересен факт е, че в Родопите всеки втори параклис намиращ се на връх, носи името „Свети Илия“ или „Възнесение Господне“. Мирчев определя книгата си, като шевица от народни вярвания и християнска догматика, създаващи неповторим продукт, който може да се ползва за поклоннически и религиозен туризъм. Освен исторически факти и цифри, каталогът разказва подробности и за събития, като литийното шествие до местността Клувията край село Бачково и мистерията на скалните параклиси, при които овчарят Ангел е намерил чудотворната икона.   Историята, която най-силно е впечатлила автора, но не е успяла да намери място в произведението, е от село Татарево. То се намира в Асеновградска духовна околия, община Първомай. Край селото съществува една интересна местност, наречена Герге, представляваща нещо подобно на кратер с диаметър около 50 метра. От средата му се показва бигурен кръст. Хората разказват, че през 1928 г., когато се е случило чирпанското земетресение, на този хълм е имало параклис, наречен „Свети Георги“. При трусовете храмът е пропаднал в земята и от него е останал само кръстът. Всяка година на Гергьовден (06-ти май) местните се събират в местността, палят свещи и се молят за здраве. Мястото се казва Герге, което в превод означава „църквище“.    Друга история, която описва авторът, разказва баба Йорданка Вълчева от село Орешец. Преди четири години, когато Мирчев е събирал информацията за книгата си, жената е била на 93 г. Тя е споделила с него спомените си две много интересни скали, намиращи се над населеното място. Върху тях са разположени два кръста, на всеки от който пише съответно – параклис „Света Петка“ и параклис „Света Неделя“. Баба Йорданка си спомня, че на празниците са се събирали там с нейните съседки и приятелки и са провеждали така нареченият обредът „ломене“ („подаване“). Правели са се пити, „ломили“ са ги и са ги раздавали за здраве. Жената разказала и за това, как е минало шествието с кръста, дарен от цар Борис. Светинята е била пренесена през селата Червен и Орешец и поставена на Кръстова гора. По време на шествието едно от децата е носело два гълъба. При пристигането то пуснало едната птица, която кацнала на мястото, където днес е поставен кръстът на Кръстова гора - в края на алеята с 12-те параклиса. Другият гълъб отлетял и кацнал на там, където днес се намира аязмото.\r\nОще един интересен факт, описан в „Земя благословена“, е параклис, наречен „Света Берекетница“. Той е разположен в село Добралък, община Куклен. Мирчев подчерта, че светица с такова име няма, но въпреки това, местните от селото се събирали край храма по традиция или на Гергьовден, или на Голяма Богородица.", "date": "2018.12.05", "title": "93-годишна жена сподели спомени за празници и обичаи, запечатани в книгата „Земя благословена“"}
{"url": "https://www.actualno.com/velikotarnovo/dekemvrijskata-programa-na-gorna-orjahovica-v-duhovnata-sfera-news_709984.html", "text": "  Община Горна Оряховица обяви програмата за града и по-малките населени места в областта на културата и спорта за месец декември 2018 г. Повечето от проявите са свързани с предстоящите рождественски и новогодишни празници.       НЧ „Напредък-1869“  Драматичен театър Търговище представя постановката „Сън в лятна нощ“ по Уилям Шекспир. Участват: Любомир Фърков, Камен Иванов, Божидар Попчев, Славяна Любомирова и др. Младежки дом    Изложба на Коледни картички и сурвакници, изработени от децата и учениците на община Горна Оряховица  Исторически музей\r\nИзложба – базар „Коледни вдъхновения“ НЧ „Напредък-1869“   Коледен концерт на Балетна школа „Грация“ Зала 1 на община Горна Оряховица\r\nКонцерт „Коледно настроение“ на изпълнители от клас „Пиано“ и клас „Китара“ при НЧ „Напредък-1869“  Зала 1 на община Горна Оряховица\r\nКоледен концерт на Детска вокално-драматична студия „Mamma Mia\" НЧ „Напредък-1869“\r\nДържавна опера - Русе представя „Виенски меланж“ с музиката на Франц Лехар, Имре Калман, Йохан Щраус и др. Диригент Владимир Бошнаков, с участието на Даниела Караиванова, Глория Кънева, Иван Пенчев и др. Зала 1 на община Горна Оряховица\r\nКоледен концерт с участието на Дамски туристически хор „Божур“ при ТД „Камъка“ и Смесен хор „Еделвайс“ при ТД „Трапезица“ – Велико Търново  Зала 1 на община Горна Оряховица\r\nПредставяне на биографичен филм за „Никола Петров“ и среща с творческия екип. Посвещава се на 145-годишнината от рождението на Никола Петров. НЧ „Напредък-1869“\r\nФолклорен Коледен концерт с участието на ФА „Сидер войвода“, ТФК „Балканика”, ДТФС „Приключенци“ при НЧ „Напредък-1869”  Храм „Св. Иван Рилски“ кв. Калтинец\r\n„Ой Коледо, мой Коледо“ – празничен концерт на Женска фолклорна формация „Калатина“ НЧ „Напредък-1869“\r\nКоледен концерт на балет „Калина” и вокални състави при НЧ „Напредък-1869”  кв. „Калтинец“\r\n„Коледа – надежда за утре“ – Коледуване на детски танцов състав при НЧ „Пробуда-1904“ Открита сцена, кв. „Пролет”, Горна Оряховица\r\n„Новогодишна магия” – празнична концертна програма с участието на изпълнители от съставите при НЧ „Напредък-1869“, Искрен Тончев-Искрата и фолклорни състави при НЧ „Братя Грънчарови-2002“. Празнични илюминации.  Клуб на пенсионера „Асен Разцветников“ с. Драганово\r\n„Никулденска трапеза” – общоселски празник Клуб на пенсионера „Асен Разцветников“ с. Драганово\r\n„Филмова Коледа“ – прожекция на коледни филми НЧ „Съединение-1888“, с. Драганово\r\n„Бъдни вечер” – битова изложба Център, с. Драганово\r\nДетски празник – запалване на светлините на Коледната елха и посрещане на Дядо Коледа с участието на Куклен театър „Весел“ - гр. Велико Търново НЧ „Градина-Върбица-1894“, с. Върбица\r\n„Зима през детските очи“ – изложба на детски рисунки  НЧ „Христо Козлев–1883“, гр. Долна Оряховица\r\nДетски театрален състав при НЧ „Христо Козлев-1883“ представя спектакъла „Коледно вълшебство“ НЧ „ Иван Вазов-1893“, с. Първомайци\r\nКоледен концерт с участието на читалищните колективи  НЧ „Развитие-1884“, с. Поликраище\r\n„Шарена трапеза“ – кулинарна изложба НЧ „Пробуда-1922“, с. Янтра\r\nИзложба „Коледна трапеза в миналото и сега“ НЧ „Градина-Върбица-1894“, с. Върбица\r\nПразничен концерт с участието на самодейни колективи , НЧ „Пробуда-1922“, с. Янтра\r\n„Край огнището“ – Коледно веселие с участието на самодейни колективи НЧ „Развитие-1884“, с. Поликраище\r\n„Снежна Коледа“ – празничен концерт с участието на самодейни колективи Център, с. Драганово\r\nПредставяне на обичая „Коледуване“ НЧ „Звезда-1905“, с. Правда\r\nПосрещане на Дядо Коледа – игри и забавления за най-малките жители на село Правда\r\nИзложба на сурвакници и представяне на обичая „Коледуване“\r\nСпортни прояви в община Горна Оряховица Спортна зала „Никола Петров”\r\nМеждународен турнир по борба „Никола Петров” по повод 145 г. от рождението на Никола Петров и 45 г. от откриването на спортна зала „Никола Петров” гр. Горна Оряховица, при домакинството на СКБ „Локомотив” Стадион „Локомотив“ ОФК „Локомотив” - ФК „ Лудогорец 2” гр. Разград - среща от Втора ПЛ мъже    Спортна зала „Никола Петров”\r\nЗонално първенство по хандбал за момчета 16 г., при домакинството на ХК „Локомотив” гр. Горна Оряховица Спортна зала „Никола Петров”\r\nКоледен турнир по баскетбол „Коледни звезди”, при домакинството на БК „Локомотив”\r\nОт общината предупреждават, че програмата е предварителна и организаторите си запазват правото на промени.", "date": "2018.12.05", "title": "Декемврийската програма на Горна Оряховица в духовната сфера"}
{"url": "https://www.actualno.com/business/djambazki-iska-da-si-otmystim-na-francija-i-germanija-v-evropejskija-syvet-zaradi-prevozvachite-news_709983.html", "text": "  Превозвачите трябваше да организират за протест още тогава, ще трябва да се направи и сега. Това заяви евродепутатът Ангел Джамбазки във връзка с позицията на Европейския съвет относно т. нар. Пакет \"Мобилност\".     Припомняме, че е, че собствениците на дружества за товарни превози трябва да правят графика на шофьорите, така че шофьорите да се връщат у дома поне веднъж на четири седмици. Когато шофьорът е избрал да ползва две съкратени почивки, той ще трябва да се прибира у дома след три седмици работа. Няма да има обаче нужда да се връща и превозното средство, което беше описано от транспортния министър Росен Желязков като \"единствената малка победа\". А позицията стана факт, след като Чехия и Словакия се отказаха от това да бъдат „против” и така нямаше достатъчно държави, за да не мине гласуването с квалифицирано мнозинство.   Според Джамбазки „виждаме грозното лице на този Европейски съюз, който иска да открадне 150 000 български работници”. Сега разбрахме какво е този Европейски съюз – 20 години се лигавим, че всичко е цветя и рози, а Франция и Германия искат да откраднат българските шофьори, това са техните интереси, подчерта зам.-председателят на ВМРО. Франция и Германия се опитват да ни фалират, настоя Джамбазки.\r\nНа въпрос на Нова телевизия какво ще става, евродепутатът посочи две стъпки. (бел. ред. – засега , т.е. по същество отлагане на поскъпването ). . Трябва да спрем да сме \" йес\"-мените, които сме от 2007 година насам, настоя Джамбазки.  \"Наистина това, което се случи в Брюксел през изминалата вечер, не удовлетворява българската страна, но има и успехи, като най-сериозният успех, който можем да отчетем, е, че няма да се прибира превозното средство на всеки 4 седмици\", коментира председателят на Съюза на превозвачите в България Йордан Арабаджиев в интервю за bTV.\r\n\"Ако един превозвач с пет камиона оперира в ЕС, на всеки 4 седмици водачите му трябва да се прибират в България. Той ще трябва да организира първо камионът да бъде близо до летище, да бъде по възможност празен, а това не винаги е възможно. Оттам нататък този камион като е на паркинг, той генерира разход от 50-100 евро на ден, трябва шофьорът да се придвижи от паркинга до летище, после да пристигне до София. Ако е от Варна, от София трябва да стигне до Варна и чак тогава да започне да почива 45 часа. \", добави Йордан Арабаджиев.   Според Мадлен Кавръкова, която е правен съветник към Съюза на превозвачите в България, \"икономическа логика няма никаква. Търсят се някакви социални мотиви за това решение, но всъщност няма нищо социално в това един шофьор да пътува хиляди километри да се върне в България, да почива тук 45 часа, след което отново да се върне в Западна Европа.\"    Според експертите българските превозвачи не са желани в Западна Европа, тъй като са конкурентоспособни, работят добре, на добри цени и имат нов автопарк.\r\nНедоволни от договореното в Брюксел останаха и други страни в Европа, сред които Унгария, Полша, Литва, Латвия, Ирландия и Малта.", "date": "2018.12.05", "title": "Джамбазки иска да си отмъстим на Франция и Германия в Европейския съвет заради превозвачите"}
{"url": "https://www.actualno.com/politics/horata-s-uvrejdanija-s-pravo-na-finansova-pomosht-po-njakolko-napravlenija-news_710030.html", "text": "  Съгласно приети промени в Закона за хората с увреждания и според въведената индивидуална оценка, те ще имат право на финансова подкрепа за помощни средства, за приспособления, съоръжения и медицински изделия.     Хората ще имат право на финансова подкрепа и за лично моторно превозно средство, за приспособяване на жилище, за балнеолечение или рехабилитация, за наем на общински жилище.   Директорите на дирекции „Социално подпомагане“ ще издават заповедите за отпускане на финансовата подкрепа.\r\nВъз основа на индивидуалната оценка ще се издават направленията за предоставяне на лична помощ с брой часове, социални услуги или вид подкрепа.  Индивидуалната оценка ще се издава за срока, посочен в експертното решение за процента на трайно намалена работоспособност или вида и степента на увреждане.\r\nТя ще се изготвя въз основа на информация за: самооценката на човека с увреждане за затруднения в домашни условия; увреждането, здравословното състояние; вида на затруднението; степента на включване в социалната среда; мобилността на човека с увреждане в социалната среда и извън дома му.   Индивидуалната оценка ще се изготвя по Методика, предложена от социалния министър и одобрена от Министерски съвет.    Оценката ще трябва да се изготви в срок до края на месеца след този, в който са подадени документите.", "date": "2018.12.05", "title": "Хората с увреждания с право на финансова помощ по няколко направления"}
{"url": "https://www.actualno.com/actualno/prevozvachite-ni-ne-iskat-evropejski-zaplati-news_710033.html", "text": "  Заглавието звучи тъпо, нали? Или най-малкото като фалшива новина. Да-да, ама не. След като вчера (4 декември) по пакет \"Мобилност\", един от акцентите на която е да се плаща на професионалните шофьори надница, каквато се плаща в съответната страна-членка на ЕС, в която те работят (в случая – минават, за да натоварят или разтоварят съответния товар), нашите превозвачи моментално счетоха това за неприемливо.     И докато роптаенето срещу други изисквания – например на всеки 4 седмици шофьорите да се връщат в родната си страна за почивка, изглеждат логично заради спецификата на работа, то точно това за парите си е направо комично. Интересно защо точно по него не биват питани шофьори, а не превозвачи т.е. собственици на фирми? Може да не се показват с лица пред камерите, за да не ги познаят – да видим те какво ще кажат! Ако кажат, че не искат повече пари, значи действително мислят, че гадният Макрон иска да ни пороби икономически. Нещо обаче малко ме съмнява.   Отдавна по отношение на труда в Европа има максима – щом работиш извънредно, трябва да ти се плати. А воплите, че с тази промяна се дискриминира транспортният сектор, защото само той бива задължен да плаща повече, са смешни – пакет \"Мобилност\" е само част от и съгласно нея всички, абсолютно всички командировани служители получават заплащане, съизмеримо със заплащането в страната от ЕС, където са командировани. Засега не съм чул някой извън собствениците на транспортни фирми да е възроптал.\r\nПакет \"Мобилност\" безспорно има вредни за превозвачите ни текстове в този им вид и следва да се борим те да отпаднат. Но популизъм относно заплащането – че на шофьорите ни много им харесва да вземат българска заплата, а не френска или германска, идва малко отгоре. Така че по-кротко с изцепките – позицията на Европейския съвет дори не е задължаваща, тя е преговорна и тепърва ще има отново разговори с Европейския парламент. В този ред на мисли, като плаши Франция и Германия с вето в някое друго бъдеще, защо не попита партийния си лидер и участник в управлението как така стана, че Чехия и Словакия вече не са против пакет \"Мобилност\" - нали уж Вишеградска четворка, подкрепа, ала-бала? Прага и Братислава защо не ги заплашваме с вето на това и онова?    Ивайло Ачев ", "date": "2018.12.05", "title": "Превозвачите ни не искат европейски заплати"}
{"url": "https://www.actualno.com/viewpoint/koj-shte-me-kompensira-za-ujasa-na-gradskija-transport-news_709825.html", "text": "  Наскоро БДЖ тиражира информацията, че щели да компенсират пътниците на бързия влак София- Бургас, които повече от 3 часа чакаха заминаването му. Тези, които се отказали ще си получат обратно парите за билетите. Другите, които са чакали, ще получат безплатен, двупосочен билет. Това ме провокира да се замисля, кой пък мен ще ме компенсира за градския транспорт в София?     1)\tЗа чакането – ужасът да пътуваш в градски транспорт, в София и през зимата, е крайно ясен за всеки жител на столицата. Крайни задръствания, крайно чакане, безкраен тормоз. Едно от най-неприятните неща обаче е самото чакане. Въвеждането на електронни табла, на които ти изписва колко време остава до автобуса, беше хубава опция, ако работеха. На много места в столицата, особено в студа, те получават някакъв проблем, при което или изписва дежурното „1 минута”, или въобще не отчитат нищо. Така ти си стоиш и чакаш да дойде автобусът, непонятно колко време. Да, можеш да провериш в онлайн разписанието, но понякога и то не е особено редовно. Миналата година например, на една от спирките на градския транспорт на ул. \"Околовръстен път\", се получи невиждана опашка от чакащи за автобус 111, защото имало закъснение и голямо задръстване. Така обикновено автобусът, идващ вечер през около 30 минути, се забави повече от час. Е, нямаше компенсация за никой.\r\n2)\tЗа чалгата – всеки возил се в столицата поне веднъж е попадал на ситуация, при която шофьорите слушат чалга радио. Да, няма нищо лошо – ще си кажете вие. Обаче има. Ако сравним Европата, толкова използван израз в днешно време, ще видим, че там шофьорите рядко слушат музика, докато карат автобуси. В Португалия например дори не можеш да попаднеш на подобно нещо, защото водело до предпоставка от разсейване и евентуално ставане на ПТП. Тук не е така. Звучни чалга ритми развличат шофьорите в дългите им смени, а пътниците – принудени заради пътуването, трябва да се съобразяват с музикалните вкусове на своя водач.\r\n3)\tЗа липсата на колани – шофьорите превозващи пътници е логично да имат в автобусите си колани. Инцидентът край Своге го доказа. Само че в градския транспорт в София няма колани. Да, може би защото има правостоящи. Да, може би законът не го задължава. Да, може би не е нужно. Но ако шофьорът рязко забие спирачка, или пък стане инцидент, кой ще компенсира живота на пътниците, озовали се от последното място много по-напред.  4)\tЗа нелюбезното отношение – всякакви изразни средства като: кажи бързо, аре не пречи, бързо дай парите, защо не са точни, по-живо-пречиш и др., са особено актуални от страна на шофьорите в градския транспорт на столицата. И докато донякъде могат да бъдат оправдани заради дългите работни смени, натоварения трафик и старите автобуси, които са трудни за каране, остава въпросът – редно ли е да е така. В България никога не е имало, а и може и да няма стандарт за обслужване. Придвижването от Младост до Люлин, например, е вид услуга. Вие, като клиент, давате сума Х за билет, за да отидете от едното до другото място. Когато обаче попаднете на лошо обслужване от превозвача или не сте доволни от качеството на предлаганата услуга, нямате никакво право да се оплачете. Ако напишете жалба, ще ви бавят цял месец с отговор, а и дори тогава – ако не сте запомнил номера, едва ли ще има някакъв ефект. Защото няма култура на поведение, а ние и не изискваме такава.\r\n5)\tЗа липсата на сигурност – докато в метрото често може да бъдат видени служители на реда, то в автобусите и тролеите такива няма. Т.е. всеки човек, например носещ оръжие, може да се качи и да започне да стреля по вас. Няма камери, няма записващо устройство, няма контрол. Луди, побъркани и наркозависими също са чест обект на пътническата система. Вилнеят в автобусите, псуват, понякога обарват някоя самотна дама, а българинът, който гледа това – най-много да го заснеме в някоя група. Така че – кой ще ме компенсира и за това?  Костадин Костов     ", "date": "2018.12.05", "title": "Кой ще ме компенсира за ужаса на градския транспорт?"}
{"url": "https://www.actualno.com/curious/3-te-zodii-s-goljam-shans-za-brak-prez-2019-news_710031.html", "text": "  Любовта идва до края на тази година, а догодина - пръстен. Ето кои са зодиите, които ако все още нямат връзка, ще открият любовта и ще се сгодят до края на другата година.         Любовта трябва да се заслужи. Понякога поведението ви не говори точно това. Имате прекалено високи изисквания, прекалено лесно и бързо се цупите и който и човек да застане до вас, ще има трудности да ви разбира и да се съгласява с всичко това. С две думи - трябва да укротите характера си, за да дойде голямата любов. А ако вече е дошла, за да я запазите трябва да направите същото. След това ви очаква незабравима любовна приказка, на която да се насладите от тук... до края. Защото скоро ще дойде Голямата Любов, а в края на другата година може да ви чака не само годеж, но и сватба.   Вярвайте повече в себе си и в качествата, които притежавате, за да задържите любовта си завинаги. Имате от всичко по много. Умни сте, красиви сте, имате хубава работа, различни интереси и добър характер, макар и понякога да сте трудни за разбиране. Любовта чака само да отворите сърцето си, за да ви докаже, че заслужавате цялата нежност на света. Обвързаните просто ще трябва да запазят спокойствието във връзката си, за да се сгодят след няколко месеца. Ще бъде незабравимо предложение за брак!    Вашата голяма любовна история започва скоро, а за някои от вас вече е започнала. И повярвайте ни, това ще бъде онази любов, която ще ви накара да забравите за всичко. Да се почувствате най-обичаните и най-желаните на света. Ще пътувате много, ще си имате собствен уютен дом и всичко ще върви по мед и масло. А когато една връзка е спокойна и щастлива, рано или късно идва и дългоочаквания годеж, който да ви докаже, че това е тя - най-важната връзка в живота.    ", "date": "2018.12.05", "title": "3-те зодии с голям шанс за БРАК през 2019 "}
{"url": "https://www.actualno.com/politics/dyrjavata-e-dala-pod-20-000-leva-za-komandirovki-na-visshi-chinovnici-prez-tretoto-trimesechie-news_710074.html", "text": "  Вече са одобрени разходите за командировки, направени от основните ръководни държавни служители през третото тримесечие, стана ясно след днешното заседание на Министерския съвет.     За командировки на министрите и заместник-министрите в страната са  изразходвани общо 11 902,30 лв., за командировки на председателите на  държавни агенции и техните заместници – 1 898,26 лв., за командировки на  председатели и членове на държавни комисии – 781,09 лв., за  командировки на ръководителите на държавни институции – 160 лв. и за  командировки на областни управители – 4 753,96 лв.   ", "date": "2018.12.05", "title": "Държавата е дала под 20 000 лева за командировки на висши чиновници през третото тримесечие"}
{"url": "https://www.actualno.com/kustendil/akad-atanas-kurtev-bylgarskijat-gen-e-naj-jaryk-v-izkustvoto-news_709847.html", "text": "   Акад. Атанас Куртев произхожда от фамилия с богати културни традиции. Започва висшето си образование в Държавна музикална академия, след което завършва с отличие Петербургската консерватория, а по-късно и Брюкселската консерватория. Следват специализации при най-значими европейски педагози.       Името му се превръща в едно от най-значимите в съвременното клавирно изкуство. Той е реализирал над 1200 сценични изяви, над сто от които като солист на симфонични оркестри. Невероятния му талант бива забелязан и оценен из целия свят, тъй като той е изнасял концерти в почти всички европейски страни, в Азия, Африка, Америка, Япония. Свирил е в Голямата зала на Берлинска филхармония, във всички зали на Московска консерватория, в залата на Петербургска филхармония и нейната императорска капела. Има над сто аудио и видео записи в БНР, БНТ и други наши и международни медии.  Атанас Куртев преподава в Национална музикална академия “П. Владигеров“. Отличен е с поредица национални и международни награди, създател е на три музикални дружества и на осем международни клавирни конкурси в България, шест от които се провеждат регулярно в различни български градове. Активно се занимава с научно-изследователска, просветна, текстологична и обществена дейност. Публикувал е стотици статии в наши музикални издания и в научни сборници в чужбина, има издадени няколко книги и нотни издания. Преди седем години той създава фестивал-конкурса “Велики учители“, а скоро след това и конкурса за пианисти „Виктор Мержанов“ в Кюстендил, където кани свои именити колеги от три континента. Съвсем наскоро, акад. Атанас Куртев изнесе поредния свой запомнящ се концерт в залата на кюстендилското читалище “Братство“. Той представи четири тематични цикъла с романтични шедьоври на Роберт Шуман под надслов „Огледала на въображението“ и възхити за пореден път любителите на клавирното изкуство в нашия град. Специално за кореспондент на от града, той разказа за част от пътя, който е извървял към световната сцена.    - Здравейте! С удоволствие ще споделя някои мисли и наблюдения. Нали вече се досещате, всичко тръгва от семейството… Моята майка беше чувствителна, душевно изтънчена пианистка, личност с извънредно широка култура и богато въображение. Тя имаше афинитет към характерното за всеки отделен стил в изкуството и то не само в музиката. Постоянно четеше литература на няколко езика, интересуваше се от върховите творчески прояви в сферата на музиката, световната живопис, философската и естетическа мисъл. Баща ми също беше влюбен в класическата и романтична музика. По професия лекар, той не само поощряваше моето влечение, но ме насочваше с безценни идеи и съвети. За щастие, живях в артистична атмосфера. За нас високото изкуство беше като хляба насъщен – нещо ежедневно необходимо. Когато майка ми подготвяше концерти и я слушах с часове, аз, както всички деца, се опитвах някак да й подражавам. Докато тя беше в консерваторията, започвах да търся на пианото вече добре познати музикални теми. Тръгнах от прякото слухово осъзнаване на музикалните творби, докато семантичната, видимата им страна в нотния текст, дойде при мен значително по-късно. И слава Богу, научих се сам да си налучквам мелодии и малко да импровизирам, вместо да чета всичко наготово от нотите. Майка ми нарочно ме остави да развия най-напред тези незаменими инстинктивни способности, а едва след това да опозная и нотната грамота, върху която някои засядат по принуда прекалено рано. Това „закъснение“ никак не ми попречи, то разви с предимство вътрешното ми слухово въображение. И особено така наречените „зонален“ и „периферен“ слух, които, както при голяма панорамна картина, умело разпределят, надстрояват и обхващат в единно цяло крупни смислови пространства, без да го натягат или вторачват възприятието ни в отделните нотни знаци. Всъщност в твърде малък дял от слуховия си рецепторен ресурс ние спокойно можем да вместим една първоначална музикална ситуация или избран художествен образ, а после плавно да я развиваме с допълващи белези и багри. В противен случай неизбежно ще получим едно неестествено, излишно напрегнато възприятие, при което слухът ни се задейства на разточителни пълни обороти за всеки следващ фонетичен или знаков елемент, а звуковата рамка в съзнанието ни е прекалено тясна и херметична. Тя непрекъснато се премества и превключва, подскачайки нервно от тон в тон и повлича безброй звукови тавтологии. Аз отдавна се приучих грижливо да отбягвам всякакви излишни повторения в моето изпълнение, включително на прекомерно подравнени ритмични и динамични величини. Музикалната реч явно изисква прилагането на леко асиметрични сходства в подходящи дозировки вместо на идентични и чести повторения на ползвани вече изразни средства. Един опитен и добросъвестен лектор ще съумее да ви заинтригува и да оголи смисловата страна на своя информационен поток чрез неусетни, почти незабележими верижни промени в гласовата си интонация. И няма да допусне да заседне в натрапчив или монотонен менторски изказ, от който лъха педантична скука или задкулисна идейна манипулация. Когато вече навърших 11 години майка ми ме заведе да уча при една от елитните столични педагожки проф. Лили Атанасова – вярна последователка на първия български музикален академик  Андрей Стоянов, наследил ценни възгледи от виенската клавирна школа. Започнах и висшето си музикално образование в нейния клас. -  Да. За мен това беше решаващият етап. Там имах честта да получавам знания  при един от великите пианисти на съвременността – проф. Павел Серебряков, дългогодишен ректор на Ленинградската консерватория, който изнасяше до 10 напълно различни клавирни рецитали, всеки от които по 80 минути, в един и същ концертен сезон: Бетовен, Шуберт, Шуман, Брамс, Шопен, Лист, Чайковски, Мусоргски, Скрябин, Рахманинов. По-късно често общувах с Виктор Мержанов, запознах се със Святослав Рихтер, със семейство Софроницки, с дъщерите на Скрябин. Това бяха паметни, незабравими времена! Аз имам силен славянски ген и подобно могъщо идейно въздействие ми се отпечата за цял живот. Следваха специализации в Брюксел при изтъкнатия испански бетовенист Едуардо дел Пуейо, после в Париж при знаменитата френска пианистка Ивон Лефебюр и в Сомбатхей при унгарския клавирен виртуоз Дьорд Шебьок. И все пак не мога да не си дам сметка, че онова, с което ме дари руската култура, надхвърляща без проблем прагматичните граници на интелекта, внесе в мен далеч по-силен духовен резонанс от съвременните западноевропейски школи. Именно тя ми разкри някои невероятно дълбоки усещания, когато се чувстваш безкрайно щастлив и леко разтърсен, дори замаян от искреността и красотата на сътворческия акт, без да имаш достатъчно време да си дадеш точна сметка кое, как, кога  и защо? Когато слушаш гениални музиканти, душевните реакции протичат на субрационално, инстинктивно равнище, за стотни от секундата и същевременно като в някаква дивна художествена хипноза, която така те завладява, че задълго ти служи за естетически вектор и ориентир в поетия път.     (Духовната академия в Санк Петербург, където акад. Атанас Куртев всяка година изнася благотворителни концерти и лекции)  - Разбира се, пред колкото повече хора свиря, толкова по-отговорен се чувствам да представя не само себе си, но и културата на моята страна, която истински обичам! И днес продължавам да се боря главно за нея, а не за дребни лични облаги, понеже нашите жизнени цели, а и самото ни съществуване, трябва да бъдат подчинени на някаква сериозна и голяма идея. От родителите си знам, че човек може да бъде истински щастлив, само когато служи на някакъв идеал и на хората! А не на своето его, при което, колкото и да го раздуваш, се чувстваш ограничен и все нещо ти е тясно или криво на душата. Предпочитам радостта от едно по-широко жизнено поприще в доброволно и безусловно служене на своето отечество и на човечеството чрез изкуството!\r\nСвирил съм в големи зали в Япония, Русия, Италия, Унгария, Полша, Англия и т.н. и знам каква психологическа подготовка изисква това. С вълнение си припомням как изпълнявах един от бетовеновите концерти в неотдавна построената нова сграда на Берлинската филхармония през зимата на 1980 г. Отвън тя не представлява архитектурен шедьовър, но отвътре е повече от прекрасна! Особено като разположение и акустика. Сякаш на тила ти израства още едно – трето ухо! Разпространението на звука е много по-качествено отколкото в други големи зали. Дори когато свириш пределно тихо гъстотата на звучността се запазва непокътната и те обгражда отвсякъде като топла вълна. Чувстваш се потопен сред дивен звуков аромат, като че ли плуваш в околното въздушно пространство… Наистина невероятно усещане, докато във всички зали с некачествена акустика звукът лети като куршум от рояла към ушите ти, а после рикошира в дъното на салона и се връща с нетърпимо закъснение, раздвоен в някакъв слухов далтонизъм. А тук чуваш всичко идеално! Поканиха ме веднага за солист в още два концерта, но тогавашната ни импресарска дирекция в алчността си за доходи на чужд гръб скоро обърка нещата. Тя поиска двойно покачване на хонорара ми, след като се бях вече уговорил при същите условия. И по този начин спряха достъпа ми до това кътче от рая.   - Води ме взаимната ни обич с местната музикална публика. Смятам да представя днес първата от двете ми Шуманови програми, а втората, със съвсем други негови творби – през август, когато тук се събират пианисти от цял свят за поредния конкурс „Виктор Мержанов“. Така ние поддържаме жива паметта за един от най-големите европейски пианисти на ХХ век, с когото преди седем години учредихме международния фестивал “Велики учители“  в гр. Кюстендил, Тогава легендарният руски пианист беше достигнал своите 92 години. - Да, успях да ги учредя и организирам преди много години в различни български окръжни градове със сериозни музикални традиции, при неоценимото съдействие на колегите ми от тамошните специализирани музикални гимназии. Някои от тези конкурси, които се провеждат на всеки две или три години – например в Русе, Пловдив, Стара Загора и София, са вече с по десет издания. (Атанас Куртев открива Международен конкурс “Рахманинов“ на сцената. Зала Глинка в Санк Петербург )  - И от по-далече! Имали сме участници и гости в журито от Русия, Китай, Япония, Латвия, Eстония,Украйна, Полша, Холандия, Франция, Белгия, Италия, Турция, Армения, Белорусия, Грузия, Казахстан, Етиопия, но нека не изреждам повече, понеже все ще пропусна нещо. Кюстендил е едно прекрасно средище на българската култура, с изявени творци в различни области на изкуствата, енергични хора и приятна общественост, която проявява нарастващ интерес към нашите концерти с класическа, романтична и съвременна музика и пълни залите.  ( Цветя от проф. Мержанов след концерта на Атанас Куртев в Музея “Скрябин“ в Москва - 2010г. ) - Нашето семейство направи своето дарение за това уютно българско място. От няколко години там се ползва моя първи роял, произведен от немската фирма „Фоерих“. Обновихме залата с мощен климатик и с преснетите върху платно 26 рамкирани пейзажи и портрети от гениалния художник Васил Стоилов и моята незабравима дъщеря Василия Стоилова-Куртева. Българският ген е най-ярък в изкуството! Там ни е силата! Докато по обществено съгласие явно издишаме много, с непримиримия си индивидуализъм и склонността към партийни изгоди. Като член на жури, или председател на руски конкурси за пианисти от ранга на “Павел Серебряков“ във Волгоград, „Руски сезони“ в Екатеринбург, „Скрябин“ в Москва или „Шопен“ и „Сергей Рахманинов“ в Санкт-Петербург, винаги ми е правило впечатление какво душевно равновесие е култивирано сред тяхната публика, включително сред колегите педагози. В кулоарите някои от тях са напрегнати и нервни, понеже десетки млади пианисти си оспорват само три награди, но щом в залата зазвучи музика тези хора се преобразяват. И учители, и родители стоят като статуи в някакъв всеобщ храм на изкуството! Те съзнават, че истинското изкуство закриля човека и може да му даде душевно убежище! Затова, независимо от голямата конкуренция и конкурсния риск, те бързо се отърсват от доскорошните си егоцентрични подбуди и не показват притеснение или комплекси за малоценност сред публиката. Явно изкуството разпалва и в тях онази всеобща божествена искра, която тихо гори у всекиго. - Да! Именно като всеобща религия, но при руснаците това е по-силно изразено. (След концерта в Адис-Абеба, Етиопия)  .\r\n- Като музикален текстолог и психолог работя от няколко десетилетия. Натрупах безценен артистичен опит, който също следва да бъде зафиксиран и предаден за следващите поколения. Всеки композитор, дори и най-гениалният, има творби, оставени в явно недоработен вид спрямо неговите известни шедьоври. Често те са писани на коляно, като рядък дар в албума на някоя красива дама или са останали в юношеските учебни тетрадки на начинаещия композитор. Понякога крайният срок на сключен от него договор с нотно издателство става причина за появата на онези грапавини и заплетени обертонови възли в нотния текст, които понижават привлекателността на творбата, както за изпълнителите, така и за публиката. И ако никой не се заеме да разплете тези възелчета, за да доведе авторската идея до обичайното й равнище на съвършенство, тя ще остане недооформена, встрани от артистичния репертоар, а понякога обречена на пълно забвение. - Когато опознаеш издълбоко почерка на даден композитор, вече знаеш как да положиш едно недозряло наглед негово съчинение в своеобразния „творчески кувьоз“ на собственото си въображение, адаптирано към потребностите на съответния стил. Там то има шанс да придобие онези черти на интонационна зрялост и самобитност, които безспорно би носило, ако композиторът сам си го бе довършил. За мен подобен процес е не само огромно предизвикателство и най-сериозна отговорност, но и прекрасна сътворческа духовна привилегия. Работя и върху една обемиста книга, в която съм вложил стотици най-фини индивидуални секрети за необозримите изразни възможности пред пианиста и тяхната интонационна координация във вътрешния и акустичния слух – там, където се осъществява най-висшия интерпретационен акт – синтезът между многоликите клавирни изразни средства. Едва тогава можеш да се сраснеш с инструмента, сякаш плуваш в океана или летиш над облаците като птица, да почувстваш, че си влязъл в синхрон с гравитационните закономерности на водната, въздушната или земната среда. Скоростта на придвижване постоянно леко се видоизменя и по такъв начин се приспособява към плътността на енергията в тематичното и хармонично разгръщане. Само придобитият музикален вкус и вроден нюх може да направлява подобни наши усещания на концертна сцена. Няма функционално време всички творчески решения да се контролират пряко от интелекта, понеже в такъв случай музикалният процес става по-усложнен и тромав, вместо да си остане частично осъзнат, но творчески по-достъпен и увлекателен. Ако пианистът прекалено много се замисля, може да започне и да бърка! Когато се запознаваш едно ново произведение, то силно те привлича и вълнува, но когато ти стане до болка познато възниква реалният риск то да се превърне в никому неинтересна стара консерва. Затова за истинския артист е толкова важно усещането, че във всеки миг се случва нещо неповторимо! ( Снимка от Духовна академия в Санк Петербург, където акад. Атанас Куртев всяка година изнася благотворителни концерти и лекции)  - Докато репетирах в една зала в Токио, облицована в тъмночервено черешово дърво, изведнъж се разнесе страховито скърцане, сякаш цялата сграда се огъва и ще рухне. Веднага си помислих: “Край! Няма да имам концерт!“, но само след час публиката започна да приижда. И какво? Убедих се от собствен опит, че тукашните хора така са привикнали към земетресенията, сякаш те са нещо нормално. Имал съм и такъв  случай – да свиря в диспансер за психично болни в Чехословакия. Всички слушатели бяха в светли раирани халати и се държаха миролюбиво, само двама-трима през цялото време тихо обикаляха около задните редове на салона под грижливия поглед на лекари и санитари. Какво възпитание дори сред лудите! Веднъж тръгнахме да изнесем концерт с мой колега цигулар в Пазарджик и неговият доста възрастен тъст ни караше в колата си с 30 км в час. Пристигнахме с 15 минути закъснение. Тичаме по стръмните стъпала към залата и виждаме една дребничка жена да мете с дълга метла. Задъхани я питаме: “Тук ли е още публиката?“, а тя уверено ни отговаря: “Ами концерта свърши преди малко и хората си отидоха.“ Толкова разбрала жената!  И такива забавни истории са се случвали. - По-добре беше да пропуснем този въпрос, но всъщност нека си призная, че  получих Пушкинов орден от президента на Руската федерация, както и „Рицарски кръст“ от президента на Полша. Имам и награда от Унгарското министерство на културата, както и множество национални награди. Наистина това е едно ценно признание. Но аз много повече се радвам, когато хората в други държави се убеждават, че в областта на изкуството България съвсем не е малка страна! И ние носим в себе си широтата на духа, понеже имаме твърде богата и разностранна култура. Все нещо се е запазило и до днес, независимо от вътрешните недоразумения и отвратителния натиск на уж глобалистите, поставили си за крайна цел да ни смачкат и унищожат като нация. Аз винаги и навсякъде противостоя на това мракобесие, колкото ми стигат силите и куража. ( Проф.Мержанов, проф.Егоров и проф.Куртев - жури. Конкурс Рахманинов, С-Петербург, Императорска капела )  - Аз можех да остана да преподавам в Белгия след завършването ми през 1973 г. От две руски консерватории също имах предложения за временна работа като педагог. Но предпочетох все пак да работя за своята страна. Реших че така е по-добре, а и не бива да изоставям родителите си в трудни времена. Що се отнася до сегашната ситуация, щастлив съм, че този недостоен, жесток и крайно измамен еднополюсен свят вече дълбоко се пропука и започна да се разпада! И слава Богу! Той просто няма да издържи след толкова нагли лъжи и вече детайлно разобличените си грозни манипулации. Но нека заедно с него си отиде и този явно  бездарен, алчен и коварен колониален глобализъм, който засега ни държи в плен отвсякъде! Из цяла Европа вече се надигат национални  движения, твърдо решени да защитят своето културно наследство от гнусните пипала на псевдоглобализма, който добре е свикнал да подменя истинските ценности с кухи и фалшиви обещания, да зарибява наивната младеж с празна, бездуховна псевдокултура. Рано или късно, до няколко години, всяка страна ще заяви сериозно своите исторически национални приоритети и изисквания, но не за да се бори срещу другите народи, а за да може да излезе поне с част от тях от това безперспективно историческо блато, в което всички заедно затънахме. - Това са едни чудни моменти от годината, които ни връщат към щастливите ни детски дни, нали така? Спомняме си с обич и за скъпи хора, чиито души са някъде извън природно закодираната видимост на нашите пет сетива. Нека през тези светли Христови празници укрепим своето здраве с бодър дух за посрещане на настъпващата Нова година, за да можем да издържим новите предизвикателства и безумия на тази твърде противоречива епоха! И нека се поздравим със серия малки победи над хаоса и безверието, обхванали засега психиката на по-слабите и объркани наши съотечественици! Пътят е ясен, борбата за достойно съществуване на хората все повече ще се разгаря, докато изчисти най-вредното и съкрати най-непотребното в нашия живот. В тази битка за оцеляване на човешкия род срещу глобалисткия диктат на неолибералното израждане, истинската култура и изкуство излизат на все по-предни позиции. (Поздравления от публиката в Голяма зала на Московската консерватория, след изпълнение на концерт №2 от Брамс) ", "date": "2018.12.05", "title": "Акад. Атанас Куртев: Българският ген е най-ярък в изкуството"}
{"url": "https://www.actualno.com/europe/v-britanskija-parlament-neshtata-s-brexit-ne-trygnaha-dobre-za-tereza-mej-news_709980.html", "text": "  Британският премиер Тереза Мей отново е притисната до стената след старта на дебата в британския парламент за Brexit, коментира британският вестник The Guardian.     Мей загуби битката относно правните съвети към британския парламент при изготвянето на британската позиция за Brexit в преговорите с ЕС. Британският парламент гласува и реши, че е неуважение да не се разкрие пълната информация за съветите.   Министърът в сянка за Brexit от Лейбъристката партия Кейр Стармър нарече действието \"значка на срама\" за правителството, пише Агенция \"Фокус\". \"Като третира парламента с презрение, правителството доказа, че е загубило мнозинството и уважението на Камарата. Премиерът не може да продължи да притиска парламента или да избягва отговорен контрол \", каза той.\r\nДругото поражение на Тереза Мей дойде, когато депутатите подкрепиха предложение, което би засилило властта на парламента, ако депутатите отхвърлят предложеното от правителството споразумение.Поддръжниците на \"по-мек\" Brexit или на втори референдум приветстваха хода, който се надяват да им позволи да демонстрират подкрепата на парламента за алтернативи на предложената от Тереза Мей сделка.  Депутатът Доминик Грийв каза: \"Депутатите тази вечер започват процеса на обратно поемане на контрола. Вече не може да се подценява волята на парламента, отразяваща волята на народа. Парламентът сега трябва да си възвърне контрола и след това да даде отново думата на хората, защото в крайна сметка само хората могат да решат това.\"\r\nИзменението на Грийв беше подкрепено от Демократическата юнионистка партия и от 26 депутати от Консервативната партия, включително няколко бивши министри на кабинета, някои от които преди това бяха лоялни като Дамян Грийн и Майкъл Фалън. Правителството загуби с 321 гласа срещу 299.   ", "date": "2018.12.05", "title": "В британския парламент нещата с Brexit не тръгнаха добре за Тереза Мей"}
{"url": "https://www.actualno.com/politics/ostavkata-na-moskovski-beshe-prieta-s-pylen-konsensus-ot-parlamenta-news_709991.html", "text": "  На първото пленарно заседание за тази седмица депутатите приеха с пълно мнозинство от 146 гласа „за\"  и без дебат депозираната на 30 ноември оставка на народния представител от ГЕРБ и бивш министър на транспорта Ивайло Московски.     Московски се върна в Народното събрание, след като преди това подаде оставка като министър на транспорта в кабинета „Борисов 3“, заради катастрофата с автобус край Своге, която отне живота на 20 души.   Тогава заедно с него от кабинета си тръгнаха и вътрешният министър Валентин Радев и регионалният Николай Нанков.\r\nОставката беше подадена и след като в началото на октомври Владислав Горанов представи кандидатурата на Московски за вицепрезидент на Черноморската банка за търговия и развитие.  ", "date": "2018.12.05", "title": "Оставката на Московски беше приета с пълен консенсус от парламента"}
{"url": "https://www.actualno.com/tennis/grigor-dimitrov-razkri-zashto-njama-da-igrae-na-turnira-v-sofija-news_710002.html", "text": "  Първата ракета на България за първи път обяви причината, заради която няма да участва на задаващия се турнир Sofia Open 2019 през месец февруари.     В досегашните три издания на турнира на АТР в София хасковлията игра само през 2017 година, когато спечели титлата в изпълнената до краен предел зала \"Арена Армеец\".   Независимо, че от №3 в света Димитров завърши 2018 на 19-то място, той не е отчаян и гледа оптимистично за бъдещето.\r\nГригор разкри, че няма да зарадва феновете си в България още през ранната есен.  Каква е причината да не участва в надпреварата в София разберете в .", "date": "2018.12.05", "title": "Григор Димитров разкри защо няма да играе на турнира в София"}
{"url": "https://www.actualno.com/cinema/nov-kysometrajen-film-chete-hristo-botev-po-razlichen-nachin-news_709979.html", "text": "  \"На прощаване\" (2018) е късометражен филмов проект с времетраене 41 минути, който разкрива цялата сложност, противоречивост и драматизъм на XIX век в контекста на Ботевото слово и дело. За реализацията на филмовото повествование са използвани както модерни, така и традиционни изразни средства, а природно-пейзажните кадри и заснетото културно наследство допринасят допълнително за неговото въздействие. Записани са интервюта с директори на музеи, историци и писатели, университетски преподаватели.     Лентата е копродукция на \"България ин моушън пикчърс\" и Национален исторически музей. Режисьор, оператор и монтажист на филма е Борислав Марков – Бобсън, а сценарист – Атанас Димитров Янев.  България ин моушън пикчърс      Това произведение не е само и единствено типичната възхвала на \"поета-революционер\" или разследване на неговата физическа смърт. Напротив – тук се изследва ликвидирането на Ботев в духовен и екзистенциален аспект, съвременното ни отношение към него, противопоставянето между позора и славата. Защото срещу борбата, свободата, саможертвата и величавата смърт, високомерно издига глава робското примирение на всички онези \"слепци с очи\", \"глупци неразбрани\" и \"рояк скотове\".\r\nФилмът е документален разказ, в който акцентът пада върху Ботевото творчество, при това – не само на поезията на автора, но и на неговата публицистика; документалното наследство на великия българин; известния ни за него фактологичен материал. Специално внимание се обръща на връзката между минало, настояще и бъдеще, както и на народопсихологически елементи и утвърдени в българското национално самосъзнание образи, топоси, теми, проблеми и мотиви, което прави филма съвременен и актуален, и премахва риска от това да се превърне в един традиционен архаичен исторически разказ.\r\nАвторите на проекта вече обявиха неговото съществуване в социалните мрежи – повече информация можете да намерите в официалната фейсбук страница на въпросното произведение: „На прощаване – филм за Ботев”.    Всичко интересно тепърва предстои!", "date": "2018.12.05", "title": "Нов късометражен филм чете Христо Ботев по различен начин"}
{"url": "https://www.actualno.com/crime/prokuraturata-razsledva-propadaneto-na-asansiora-vyv-varnenskata-mbal-sveta-anna-news_709993.html", "text": "  Досъдебно производство за причиняване на средна телесна повреда по непредпазливост е започнала районната прокуратура във Варна, след като на 4 декември шестима души пострадаха в асансьор, който пропадна в болница „Света Анна”.     В ранния следобед на 4 декември на съоръжението се качили осем души при максимално разрешени петима.   \"Той е пропаднал под първия етаж към мазето, успяхме да изведем шестимата, когато го вдигнахме на първия етаж, но след това асансьорът тръгна нагоре и една жена остана вътре, тя беше изведена последна на последния етаж”, разказа по-рано изпълнителният директор д-р Красимир Петров.\r\nРайонният прокурор Красимир Конов посочи, че най-тежко пострадалата жена е с изкълчени коленни стави. Вече е направен оглед на мястото на инцидента, разпитани са пострадалите и е изискана документацията на асансьора. Той е бил сертифициран през май и обследван от поддържащата фирма през ноември, съобщи bTV.  Конов отказа да коментира на този етап какво е довело до инцидента. Проверката продължава.", "date": "2018.12.05", "title": "Прокуратурата разследва пропадането на асансьора във варненската МБАЛ \"Света Анна\""}
{"url": "https://www.actualno.com/music/posledni-detajli-okolo-koncerta-na-the-gipsy-kings-v-sofija-news_709999.html", "text": "  The Gipsy Kings, водени от Paco Baliardo, ще поднесат взривяващо фламенко шоу на многобройните си фенове у нас на 7 декември в зала 1 на НДК. Концертът в София, организиран от Loud Concerts, е с начало 20 часа!     В зала 1 на НДК няма да се допуска внасянето на застрашаващи здравето опасни предмети. Забранено е също така внасянето на фотоапарати със сменяем обектив, професионални видео камери и други професионални записващи устройства.\r\nВсички фенове под 18 години трябва да имат закупен билет и да бъдат съпроводени от придружител с попълнена декларация. От сайта може да бъде свалена декларацията за придружител за концерта на The Gipsy Kings.\r\nДекларацията може да бъде получена и от охраната на входа на зала 1 на НДК.  Документът трябва да бъде попълнен, подписан и представен на входа на залата, като няма нужда да бъде нотариално заверен.\r\nДеца до 7 годишна възраст ще влизат на концерта безплатно, но с придружител, попълнена декларация и без право на седящо място.\r\nНа 7 декември в зала 1 на НДК българската публика ще има възможност да пее и танцува с фламенко кралете The Gipsy Kings техните вечни хитове \"Bamboleo\", \"Djobi Djoba\", \"Volare\" и още много други...    Все още има билети за концерта в мрежата на Eventim (eventim.bg) и   партньорите им в цялата страна - магазинитe Office 1 Superstore, OMV,   Български пощи, Технополис. Ценовите категории варират от 35 лева до 90   лева, в зависимост от местоположението в зала 1 на НДК.\r\nВсеки фен може да използва и опцията на Eventim Print at Home, която  дава възможност да се отпечатва закупеният електронен билет вкъщи.", "date": "2018.12.05", "title": "Последни детайли около концерта на The Gipsy Kings в София"}
{"url": "https://www.actualno.com/crime/myj-zagina-v-katastrofa-v-sofija-dete-e-raneno-news_710009.html", "text": "  41-годишен мъж загина, а дете на 14 години е в тежко състояние в \"Пирогов\" след катастрофа на \"Цариградско шосе\" в София.     Инцидентът е станал през изминалата нощ. Автомобилът е бил в подлеза, водещ към булевард \"Алея Яворов\", предаде БНР. Водачът вероятно е изгубил контрол над колата и се е ударил в бетонната стена.   ", "date": "2018.12.05", "title": "Мъж загина в катастрофа в София, дете е ранено"}
{"url": "https://www.actualno.com/europe/pyrvite-golemi-sankcii-za-narushenie-na-gdpr-a-veche-sa-fakt-news_710008.html", "text": "  Както е известно, регламент (ЕС) 2016/679 на Европейския парламент относно защитата на физическите лица във връзка с обработването на лични данни започна да се прилага от 25 май 2018 г. От този ден тяхното нерегламентирано използване е обект на сериозни санкции и контрол.     Освен становища, корективни мерки, публично оповестени са и няколко санкции в значителен паричен размер. Първите глоби вече са факт. Защо са наложени те и какви са пропуските на санкционираните компании:    Съгласно официално публикуваната информация на сайта на надзорния орган, санкцията е наложена заради нарушен принцип на „прозрачност“ при осъществяване на видеонаблюдение от страна на австрийски търговец.   Болница в Португалия е пренебрегнала изискванията, свързани с правилата за достъп до данни, като с това е изложила на риск данните на пациенти. Конкретните нарушения, от една страна, се състоят в наличието в системата на болницата на „профили“ на специалисти с прекратени правоотношения с нея. От друга страна, достъпът до данните на специалистите, които към момента работят за болницата, не е бил съобразен с принципа „необходимост да се знае“.        Сайт за социални контакти не е приложил мерки, с които да гарантира сигурността на данните на потребителите. Въпреки че съгласно GDPR определени мерки за сигурност следва да бъдат приложени „като се отчете риска в конкретния контекст на обработване“, остава интересен въпросът дали немският надзорен орган счита, че препоръчаните мерки следва да бъдат винаги приложени или това се дължи на допълнителни нормативни изисквания на немското право. Така или иначе, въпросът се следи с голям интерес и очакваме скоро да станат известни повече подробности около немската глоба.", "date": "2018.12.05", "title": "Първите големи санкции за нарушение на GDPR-а вече са факт"}
{"url": "https://www.actualno.com/society/napusna-ni-advokatyt-evgenij-mosinov-news_710043.html", "text": "  Адвокат Евгений Мосинов е починал внезапно тази сутрин, минути преди да влезе в съдебно заседание. По всяка вероятност 53-годишният адвокат е бил покосен от . Той беше сред на съвременното правораздаване в Бургас, специалист по гражданско право. Според колегите му е владеел до съвършенство адвокатското дело, като е съчетавал своята професия с преподаване в Бургаския свободен университет.     Приятел и колега на Мосинов е споделил, че преди няколко години той е получил микроинфаркт, но тогава се възстановил бързо и редовно ходил на профилактични прегледи.\r\nДо късно снощи той от влошено здравословно състояние. Бил е на работа и се е готвил за дело, насрочено за днес.   Преди няколко месеца, в материал на \"Биволъ\" Мосинов бе сочен като свързваща фигура що се отнася до бившия кмет на Царево Петко Арнаудов. По онова време Мосинов е бил юристконсулт община Царево. Припомняме, че заради Арнаудов имаше протести в защита на парк \"Странджа\". , при който одитен доклад на АДВФК за Община Царево от август 2005 година показва 105 нарушения на закона що се отнася до заменки на общински имоти.  През 2015 г. Евгений Мосинов беше кандидат за кмет на БСП, а до последно беше председател на групата на червените в местния парламент.\r\nПоследно Мосинов бе адвокат на семейството на арестувания алкохолен бос Миню Стайков. Екипът на Actualno.com изказва съболезнования към близките и приятелите на г-н Мосинов.     ", "date": "2018.12.05", "title": "Напусна ни адвокатът Евгений Мосинов"}
{"url": "https://www.actualno.com/politics/svidetel-po-sudjukgejt-jivko-martinov-razpisvashe-preporyki-za-naznachavane-na-rabota-news_709988.html", "text": "  Документ с препоръка за назначаване на работа, подписана от Живко Мартинов показа свидетелят по делото Кирил Костов.     Самият Мартинов заяви, че подписът върху документа не е негов. Той призна, че са били изготвяни подобни препоръки за уверение на това, че даден човек е годен да изпълнява съответна работа.   \"Не мога да всеки да правя разследване, не съм обърнал внимание Не съм бил толкова детайлен, не съм бил полицай, нямам такива потребности\", каза още Мартинов пред bTV в отговор на въпрос дали не е проверил кой се е подписал вместо него.\r\nКирил Костов сподели, че непрекъснато е заплашван от \"Петър Малджиев и други от този кръг. Всички свидетели са заплашвани.\" Той призова главния прокурор да обърне внимание на сигналите, които свидетелите по делото подават за тормоза срещу тях.  Людмил Ганчев, който е свидетел по делото срещу Веселин Колев, бивш директор на областна дирекция на МВР-Добрич, заяви, че е бил принуждаван да компрометира съдия от районен съд Добрич.\r\nПрипомняме, че на 4 декември друг свидетел по делото Антон Проданов заяви, че е плод на кадруването на .   Припомняме, че скандалът, добил популярност със звучното име Суджукгейт започна с едно наглед \"обикновено\" искане на депутатски имунитет. По-късно същия ден (21 юли) депутатът от ГЕРБ Живко Мартинов сам даде имунитета си, а причината за искането той да му бъде свален буквално взриви държавата.    Прокуратурата обяви, че Мартинов е искал 4 тона суджук, уж от името на премиера Бойко Борисов. Но проверката на прокуратурата показала, че нито един суджук не е стигнал до Борисов. За тези престъпления главният прокурор бил сигнализиран на 18 април 2017 г. от гражданин, който после лично потвърдил изложеното. Гражданинът бил бивш служител на МВР и като такъв са му били известни много факти и обстоятелства. е започнала на 19 април и е водена лично от прокурор от СГП.\r\nНа 17 юли, независимо от действията на прокуратурата, и ДАНС подава сигнал до премиера за \"вероятни злоупотреби от народен представител, който много активно е ползвал името на премиера Борисов\". Този сигнал също е бил препратен на прокуратурата лично от Борисов. \"Цялата преписка е на фаза приключила проверка с наличие на данни за притеснения\", добави Цацаров тогава.\r\nСпоред и свидетелски показания от 2012 г. излиза, че обект на този натиск от страна на Живко Мартинов е бил само един търговец, на когото очевидно му е дошло до гуша. На четири пъти Мартинов е искал от търговеца да му бъде предоставен по 1 тон суджук, общо - 4 тона на обща стойност 45 хиляди лева, под претекст, че е включен в списък с лица, които трябва да подпомагат политическата дейност. Иначе ще понесе негативи. Мартинов неизменно твърдял, че суджукът е бил предназначен лично за премиера Борисов.   ", "date": "2018.12.05", "title": "Свидетел по \"Суджукгейт\": Живко Мартинов разписваше препоръки за назначаване на работа"}
{"url": "https://www.actualno.com/burgas/razrushiha-katun-na-romi-ot-drugi-gradove-nastanili-se-kraj-burgas-news_710041.html", "text": "  Роми от различни градове са се настанили в близост до железопътните линии, в периферията на жилищен комплекс \"Славейков\". На това място през 2009 година, , оставено без надзор, което е живеело е незаконен катун.     Временните \"постройки\" са опасни, както за техните обитатели, така и за хората от района.   Проверка на полицията показа, че „гостите“ са с адресна регистрация в Сливенска област. Техният брой е около 15 души. Импровизираните постройки бяха съборени, а районът почистен .\r\nОт община Бургас обещават, че ще бъдат последователни в действията си и няма да допуснат самонастаняване на преселници. Премахването на незаконните поселища ще бъдат събаряни, винаги щом се появят.  ", "date": "2018.12.05", "title": "Разрушиха катун на роми от други градове, настанили се край Бургас"}
{"url": "https://www.actualno.com/showbusiness/bremennata-aleks-bogdanska-sys-smrazjavashti-snimki-po-belio-news_710052.html", "text": "        Съпругата на водещия Дани Петканов е в 8-ми месец, но изглежда повече от прекрасно. На кадрите тя с гордост показва наедрялото си коремче.   Алекс трябва да стане майка за първи път в началото на 2019. През септември с мъжа ѝ разкриха в социалните мрежи, че ще стават родители на момче.   Припомняме, че Алекс и Дани се разделиха публично с грандиозен скандал, но миналата година се събраха отново в къщата на VIP Brother. Именно там те осъзнаха, че все още се обичат и дори сключиха брак пред погледите на съквартирантите и зрителите на шоуто.    ", "date": "2018.12.05", "title": "Бременната Алекс Богданска със смразяващи СНИМКИ по бельо "}
{"url": "https://www.actualno.com/crime/74-godishen-myj-ubi-jena-v-pazardjik-news_710040.html", "text": "  74-годишен мъж от Пазарджик е задържан в полицията за убийството на 40-годишна жена, съобщиха от Областната дирекция на МВР.     Тялото на жената е намерено в къщата на пенсионера на ул. \"Цар Самуил\" в центъра на града. Според първоначалната информация мъжът е срещнал 40-годишната жена, която се казва Таня и е от ромски произход, преди няколко дни около кофи за смет, защото самият той водел клошарски начин на живот. Приютил я в дома си, но през изминалата нощ двамата се скарали. Мъжът поискал жената да напусна къщата му, но тя отказала. Тогава пенсионерът я завързал със сезал през шията и ръцете и отишъл в полицията, където поискал униформените да му съдействат. Когато полицаите и мъжът се върнали на адреса, те открили жената мъртва. Според разследващи най-вероятно тя се е опитала да се отвърже и се е задушила.   ", "date": "2018.12.05", "title": "74-годишен мъж уби жена в Пазарджик"}
{"url": "https://www.actualno.com/curious/jenata-vodolej-uragan-ot-strast-news_710053.html", "text": "   е въздушен знак, но за разлика от другите въздушни зодии, които се характеризират с лекомислие и лекота, жената Водолей не е лек бриз. Тя е истински ураган, изпълнен с вътрешна сила и увереност. Това може да бъде малко страшно, особено ако имате контакт с нея за пръв път. В този случай, дръжте се здраво и се отправете с всички сили към сърцето на урагана, защото там се крие умна, независима и уникална жена, която си заслужава да познавате. Отидете с нея на езда, тя не обича скучните срещи и разговори. Тя копнее за предизвикателство и е готова на всичко, за да го получи. Жената Водолей е визионер, който обича живота и се стреми да го прави едно по-добро място.         На умствено ниво, много неща са игра за жената Водолей,  но нищо не е с по-големи залози от играта на любовта. Играейки в свободното си време, тя ще постави точно картите си на масата, никога не губи ритъма и не прави фалшиви движения. Любовта е забавна за една жена Водолей жена и тя ще влезе в много интересни и забавни роли, само за да запази нещата интересни. Този лек сърдечен подход не означава, че жената Водолей се влюбва лесно. Напротив, отнема известно време, за да може тя да се свърже емоционално и да се довери на някой друг.   Жена Водолей е жена на \"идеята\". Тя поставя под съмнение всичко и създава въображаеми нови идеи, но не винаги иска да бъде човекът, който кара нещата да се случат. Тя е добър лидер, вдъхновяващ колега и работещ навсякъде любезен и трудолюбив служител. Професиите за тази жена могат да включват социална работа, фотография, механика и инженерство, психология, архитектура или образование.    Водолеите са по-склонни да изкълчват или да пречупват глезените си, обикновено защото мислят за нещо друго и не гледат къде отиват. Жената Водолей често е в отлично здраве и не прави много упражнения, освен ако не са свързани с някаква форма на социална дейност. Ето защо рядко ще я откриете  да прави аеробика сама.    ", "date": "2018.12.05", "title": "Жената Водолей - Ураган от страст"}
{"url": "https://www.actualno.com/crime/banevi-se-vryshtat-u-nas-prokuraturata-shte-iska-postojanen-arest-news_710011.html", "text": "   Това съобщи главният прокурор предаде репортер на БГНЕС.     Това, което ще предприемат колегите от Специализираната прокуратура е незабавни действия, ново актуализирано обвинение, задържане за 72 часа и незабавно искане за постоянно задържане. Полетният график е утвърден и е работа на ГД \"Охрана\" към Министерство на правосъдието. За нас е важно самото пристигане и организацията, която е свързана с по-нататъшните действия по разследването, подчерта още главният прокурор.\r\nПрипомняме, че на 21 ноември Апелативният съд във френския град Екс ан Прованс даде съгласието си за . Тогава стана ясно,че френските им адвокати сега вероятно ще обжалват пред Касационен съд.\r\nЗа Димитър Желязков - Митьо Очите, Цацаров каза, че решение на съда в Истанбул за екстрадиция има, в момента то е за подпис при министъра на правосъдието на Турция.  За нас е важно, че турската държава ще изпълни ангажиментите си по екстрадиционната система, добави още главният прокурор.", "date": "2018.12.05", "title": "Баневи се връщат у нас, прокуратурата ще иска постоянен арест"}
{"url": "https://www.actualno.com/varna/varnensko-uchilishte-e-naj-usmihnatoto-v-bylgarija-news_710039.html", "text": "  Варненското училище „Патриарх Евтимий“ стана учебно заведение в кампанията „Най-усмихнат клас на България 2018“, която се провежда за първи път. Сдружение „Усмивка“ награждава 12 училища, участвали активно в петия национален конкурс.     Призът, който получи варненското училището във „Владиславово“ е заради участието на всички класове, които са изпратили весели фотографии.\r\nВ първа категория гласуването определя като най-усмихнати малчугани четвърта група „Калинка“ в детска градина „Слънчице“ в Добрич с учители Мими Йорданова и Станка Петрова.   В категорията при най-големите печелят 11 „Г“ в Професионалната гимназия по туризъм „Пейо Яворов“ в гр. Добрич и 10 „А“ в средно училище „Йордан Йовков“ в гр. Тервел с класен ръководител Силвия Александрова.  Официалното награждаване ще бъде на 7 декември от 11 часа в сградата на Областна Администрация гр. Бургас.\r\nВсички деца, участвали в конкурса, получават е-Грамота от Сдружение „Усмивка“ с подкрепата на Община Бургас.\r\nВсички учители, участвали в конкурса, получават е-Сертификат от Сдружение „Усмивка“с подкрепата на Община Бургас.    ", "date": "2018.12.05", "title": "Варненско училище е \"най-усмихнатото\" в България"}
{"url": "https://www.actualno.com/politics/prokuraturata-krusev-e-obvinen-v-dlyjnostno-prestyplenie-news_710038.html", "text": "   по време на брифинг.     \"Конкретно е свързано с обществената поръчка за . Става дума за нарушение на Закона за обществените поръчки и отговорността ще бъде за длъжностно престъпление\", обясни Цацаров.   Вчера (4 декември) Евгени Крусев зам.-кметът по транспорта на София . На въпрос дали оставката му е била поискана той отговори, че това е лично негово решение. Крусев допълни, че в рамките на днешния ден ще депозира оставката си в деловодството на Столична община и ще продължи на съдейства на прокуратурата.\r\nПрипомняме, че след сигнал на неправителствената организация \"Спаси София\" и след проверка от страна на една от двете големи частни телевизии у нас -  bTV, бяха показани ключови промени в проекта за трамвайното трасе. Става дума за влагане на неподходящи материали - така наречените за трамвайните релси, които да обират вибрациите, и по този начин да се намали вредното въздействие върху старите сгради в центъра на столицата.  От репортажа става ясно, че инженерът, който прави проекта на релсовия път, се отказва да работи по него тъкмо заради промяната и поставянето на неправилната подложка под трамвайното трасе. Съгласно параметрите на обществената поръчка, въпросните подложки трябва да са от нов материал и с маса около 5 кг на квадратен метър. В крайна сметка победител в конкурса е \"Джи Пи Груп\". След като печели търга обаче, фирмата започва да полага антивибрационен материал, за който фактически е отстранена от процедурата фирма \"ПСТ градска среда Зона 2\", тъй като не отговаря на минимално заложените критерии в търга. Материалът е фирма Pandrol, докато \"Джи Пи Груп\" печели търга с оферта да положи материал на австрийската фирма Getzner.\r\nСтава ясно, че промяната на подложките е по решение на възложителя на обществената поръчка т.е. Столична община, а експертен съвет узаконява това. В такъв случай обаче законът предвижда прекратяване на процедурата за обществена поръчка. На всичкото отгоре в експертния съвет влиза инженер Асен Тасев, който първо е в комисията, отстранила \"ПСТ\", но няколко месеца по-късно \"по поръчка\" прави експертен анализ, с който материалът на Pandrol получава зелена светлина и влиза като експерт в експертния съвет, позволил това. Членството на Тасев е одобрено лично от зам.-кмета по транспорта Евгений Крусев. Още по темата - !   ", "date": "2018.12.05", "title": "Прокуратурата: Крусев е обвинен в длъжностно престъпление"}
{"url": "https://www.actualno.com/politics/parlamentyt-prie-syzdavaneto-na-syvet-za-nabludenie-na-pravata-na-horata-s-uvrejdanija-news_710007.html", "text": "  Народното събрание прие окончателни промени в Закона за хората с увреждания, с които се създава Съвет за наблюдение, чиято цел е наблюдава прилагането на Конвенцията за правата на хората с увреждания.     Съветът ще се състои от 9 членове,като двама от тях ще се определят от омбудсмана, двама от председателя на Комисията за защита от дискриминация, четирима ще бъдат от организациите на и за хората с увреждания, а един представител ще се определя от БАН.   Мандатът на Съвета е 4 години и започва да тече от попълването на състава. Дейността му ще се администрира чрез омбудсмана и Комисията за защита от дискриминация. Съветът ще се представлява от председател и зам.- председател.\r\nПредседателят ще се посочва или от омбудсмана, или от Комисията за защита от дискриминация, а зам.-председателят от организациите. Съветът трябва да заседава най-малко веднъж на 3 месеца.  Членовете му няма да получават възнаграждение. Всяка година Съветът трябва да представя в Народното събрание доклад за дейността си.\r\nСъветът ще работи при принципите за защита и гарантиране на правата на хората с увреждания; независимост и публичност; сътрудничество и взаимодействие с държавните и местните органи и с гражданството общество.   ", "date": "2018.12.05", "title": "Парламентът прие създаването на Съвет за наблюдение на правата на хората с увреждания"}
{"url": "https://www.actualno.com/politics/nankov-izpolzva-facebook-za-da-objasni-za-bezvyzmezdnija-moment-v-imotnoto-si-bitie-news_710042.html", "text": "  Бившият регионален министър Николай Нанков, който сега е зам.-регионален министър, реши да използва социалната мрежа Facebook, за да хвърли светлина относно имотното си състояние.     Нанков попадна във покрай финансовия министър Владислав Горанов и факта, че живее в апартамент, дарен от кръстника му Иван Сариев. По декларация се оказа, че в София Нанков също живее безвъзмездно, но не точно като Горанов - зам.-регионалният министър е дал на собственичката на апартамента в София Тодорка Сотирова да ползва собствена къща в Априлци. Сега Нанков хвърля повече светлина по случая, като признава, че Сотирова му е \"бивша съдружничка\", но и набляга, че още през 2015 година е декларирал всички обстоятелства относно имотното си положение: 1. Не, нямам общ бизнес с Тодорка Сотирова или нейни близки. Да, член на моето семейство, а след това и аз, съм имал общ бизнес с близка на Тодорка Сотирова в далечните вече 2008 – 2009 г., когато съм бил далеч от политиката и публичния живот.      2. На адреса на апартамента, част от който ми е предоставен безвъзмездно от Сотирова, има регистрирано едно дружество и знам за това.    3. На адреса в гр. Априлци, където е родната ми къща, прехвърлена ми през 2017 г., са регистрирани две дружества, свързани с роднина на „семейната приятелка“, които не развиват дейност, видно от публикуваните годишни финансови отчети на електронната страница на Агенция по вписванията – търговски регистър на адрес www.brra.bg, която е публична и всеки може да направи справка относно тези обстоятелства.           4. Предвид справката в Търговския регистър и очевадната липса на каквото и да било дейност, следва логично въпросните дружествата, регистрирани на двата адреса в гр. Априлци, да не изпълняват дейности, включително и по европроекти и обществени поръчки. След направена справка същото важи и за дружеството, регистрирано на адреса в гр. София.     ", "date": "2018.12.05", "title": "Нанков използва Facebook, за да обясни за \"безвъзмездния момент\" в имотното си битие"}
{"url": "https://www.actualno.com/curious/myjyt-vodolej-filosofyt-romantik-news_710055.html", "text": "  Либерален и независим, има мисията да направи света по-добро място за цялото човечество. Този грандиозен подход може да изглежда малко поразителен, когато се запознаете с човека, но той наистина е гений, когато става дума за мисли и нови идеи. Мъжът Водолей е също така изобретателен и оригинален, създаващ невероятни и творчески решения, всички имащи за цел да променят света или поне неговия малък ъгъл. Той е интелектуалец, който понякога изглежда като луд учен, който е вманиачен в идеята си. А неговата идея е да вижда щастливи хора навсякъде.  Ако сте готови да приемете неговите ексцентрични навици, ще откриете, че той е един страхотен човек, който с удоволствие би подкрепил всички ваши идеи. Мъжът Водолей е страхотен приятел, който всеки би се радвал да има до себе си.         Почти невъзможно е да чуете един мъж Водолей да каже \"Обичам те\", поне не по традиционния начин или в подходящия момент. Природата му няма да го остави да се изрази по обичайния, конвенционален начин. Цветя, шоколадови бонбони, вечеря и филм - такива нормални жестове за запознанства са негова анатема. Вместо това, бъдете подготвени за писане на облаци в небето, изненадващи екскурзии до малки, никому неизвестни места или библиотека, кръстена с вашето име. Той е този човек. Той обича дълбоко и искрено и ще даде живота си за своята половинка, ако може.   Ако Водолеят може да контролира своята противоречива природа и да бъде гъвкав със служителите, той ще стане добър лидер. С неговата интелигентност и логически поглед, заниманията като  механика, фотография, инженерство и образование са подходящи за него.    Обикновено здрав и активен, мъжът Водолей е известен с това, че често има проблеми с краката си.  Ето защо, той трябва да тренира предпазливо, ако не иска да си навлече проблеми.  Дейност, която стимулира ума, може да бъде по-подходяща за този човек, отколкото трудна игра на футбол.    ", "date": "2018.12.05", "title": "Мъжът Водолей - философът романтик"}
{"url": "https://www.actualno.com/politics/fandykova-krusev-e-mnogo-otgovoren-no-moje-da-e-bil-podveden-news_710058.html", "text": "   , предаде \"Фокус\".     \"Аз вече приех оставката. При положение, че има той като възложител носи своята отговорност и това беше съвсем отговорна реакция, за да се изяснят всички обстоятелства. Проверката, която аз възложих, вече изпратих на прокуратурата, за да може да се изяснят всички обстоятелства, които са били причина за промяната на материалите, вложени в ремонта на ул. \"Граф Игнатиев\". Прокуратурата ще свърши своята работа\", заяви Фандъкова.   Попитана кога ще има нов заместник-кмет, тя отговори, че в утрешния ден ще възложи на някого да изпълнява неговите задължения. \"Защото работата е много. , обясни кметът на София.\r\nФандъкова заяви, че за нея е важно максимално бързо да се пусне трамваят по ул. \"Граф Игнатиев\". \"Така че прави се всичко възможно. Срокът за завършване на проекта е 30 дни, което означава март месец догодина. Изпълнителите бяха поели ангажименти и за доста по-кратки срокове, но се оказа, че проектът е доста по-сложен, отколкото се мислеше. Очаквам до края на седмицата да бъдат внесени документите и да бъде сформирана комисията от ДНСК, за да бъде прието трамвайното трасе\", каза още тя.  ", "date": "2018.12.05", "title": "Фандъкова: Крусев е много отговорен, но може да е бил подведен"}
{"url": "https://www.actualno.com/sofia/edna-ot-funkciite-na-ogranichitelite-po-ul-graf-ignatiev-da-ne-se-sjada-news_709998.html", "text": "  Предизвикалите изключително остра полемика ограничители около трамвайното трасе на столичната улица „Граф Игнатиев” са по изискване на Пътна полиция, а избраната форма е с цел да са щадящи за погледа и да не се използват за други цели.     Това обясни за bTV проектантът на спорното решение арх. Радомира Методиева.   В социалните мрежи ограничителите бяха взети на подбив заради формата им, която без много фантазия поражда асоциации с надгробни паметници, мемориални плочи, перки на акули и т.н.\r\n\"Асоциации може да се правят всякакви, всичко прилича на нещо в нашите измерения”, беше лаконичният отговор на арх. Методиева. Тя обясни, че конкурсният проект не е включвал подобни колчета, но „по нашия закон понятието „Споделено пространство” не е дефинирано и законово прието” и така от КАТ са поискали поставянето на ограничителите.  На въпрос защо точно тази необичайна форма, Методиева отговори, че на ул. „Солунска” било експериментирано с кубчета, но веднага те били припознати „като места, удобни за сядане” и затова била предложена скосена форма, която да не позволява подобна злоупотреба с общинско имущество.\r\nЗапитана няма ли обаче риск човек да се спъне в ниската гранитна призма и да се окаже именно върху релсите, проектантът заяви:   \"Това, което сме поставили, е възможно най-щадящото за погледа. Човек може да се спъне във всяко нещо, стремили сме се да има визуално единство в материалите. Цветно нещо няма как да е гранит.\"    ", "date": "2018.12.05", "title": "Една от функциите на ограничителите по ул. \"Граф Игнатиев\" - да не се сяда "}
{"url": "https://www.actualno.com/healthy/nzok-ne-reimbursira-lekarstvo-za-edna-ot-naj-smyrtonosnite-bolesti-pri-decata-news_710056.html", "text": "  Една от най-страшните и смъртоносни генетични болести, у нас изобщо не е в списъка на заболяванията, лечението на които Националната здравно-осигурителна каса (НЗОК) реимбурсира. Това алармират от Сдружение на пациентите със Спинална мускулна атрофия (СМА) в България.     Спиналната мускулна атрофия е тежко и животозастрашаващо наследствено заболяване. То  води до загуба на двигателна функция и дихателна недостатъчност.   Въпреки че е рядко заболяване, СМА е водеща генетична причина за детска смъртност, като в повечето случаи децата умират от задушаване. С напредване на заболяването, мускулите им отказват един по един, накрая и мускулатурата на гръдния кош също спира да работи, дробовете се пълнят с течност и настъпва мъчителна, бавна смърт. Преди това децата прогресивно губят способност да се движат, да стоят изправени и да седят.\r\nБолестта не засяга мозъка и пациентите са със запазени мисловна дейност и интелигентност. Това означава, че те напълно осъзнават какво им се случва и какво предстои.   , въпреки че то е скъпо.  Това е наистина рядко заболяване – от около 1 на 6000 до 1 на 10000 живородени деца. За съжаление, ако не се лекуват, много малко от тях доживяват до рожден ден, който могат да запомнят. \r\nОпитът при лечение с това лекарство в другите страни показва, че пациентите подобряват значително състоянието си, като някои успяват да стоят изправени и дори да плуват. При част от тях лечението е подобрило моторните показатели до степен сходна с нормалното развитие, съобщават от Сдружението в писмо до медиите.\r\nВ момента съществуващите възможности за достъп до лечението у нас са възпрепятствани от редица процедурни и нормативни пречки.       Още на 27.01.2016 г. Комисията по редки заболявания към Министерството на здравеопазването приема препоръка за добавяне на СМА тип 1, 2 и 3 към Списъка на редките заболявания.\r\nДо ден днешен тази препоръка не е приета и разписана от министър на здравеопазването.\r\nПо наша информация, само през 2018 г., по определените нормативни правила, два пъти е отправено предложение до НЗОК за включването на СМА в Списъка на заболяванията, за чието домашно лечение Касата заплаща напълно или частично лекарствени продукти, медицински изделия и диетични храни за специални медицински цели (Списъка). Отговор или приемане на предложението от страна на НЗОК,до този момент няма. Единственото уверение получено от Министерството на здравеопазването е, че поради съществуващ нормативен вакуум към момента е невъзможно включването на СМА в Списъка.\r\nСлед дълги усилия, настояване за срещи и активна кореспонденция с МЗ, най-сетне, в края на ноември 2018 г.  продуктът за лечение на СМА nusinersen, с търговско наименование Спинраза,  беше включен в списъка по чл. 266а, ал. 2 от Закона за лекарствените продукти в хуманната медицина.\r\nТова обаче не решава проблема на нито един пациент, страдащ от тази болест, защото продуктите включени в списъка по чл. 266а, ал. 2 не се заплащат с публични средства и съответно никоя болница не би могла да си позволи да отдели пари от своя бюджет, за да осигури лечение дори за един единствен пациент. Към настоящия момент единственият механизъм, чрез който евентуално може да бъде финансирано лечението на страдащите от това заболяване пациенти е Център „Фонд за лечение на деца“ (ЦФЛД).      За пациентите над 18 год. възраст дори и тази хипотетична възможност е недостъпна.\r\nЕдинственото устойчиво решение е заболяването да бъде включено в списъка на НЗОК за реимбурсация.\r\nСамата процедура е дълга, от НЗОК дори не проявяват готовност да отговорят на изпратените досега искания. Всеки изгубен ден лишава пациентите от възможност да се лекуват, а повечето от тях са деца! Нещо повече – предвид естеството на заболяването, лишава ги от правото на живот…\r\nКъм месец юли 2018 г. лечение с nusinersen за своите здравноосигурени жители са осигурили Австрия, Белгия, Хърватия, Кипър, Република Чехия, Дания, Финландия,  Франция, Германия, Гърция, Израел, Италия, Литва, Люксембург, Холандия, Норвегия, Румъния, Шотландия,  Сърбия, Словения, Словакия, Испания, Швеция, Швейцария и Турция.   Лекарството се използва също в САЩ, Канада, Бразилия, Япония, Австралия и в много други страни. Всеки момент се очаква Македония да започне лечението на своите граждани, засегнати от СМА.\r\nОт Сдружението напомнят, че всеки ден, изгубен заради мълчанието и неглижирането на проблема от Министерството на здравеопазването и НЗОК, намалява шанса на болните да живеят.\r\n\"Държавата се държи сякаш тези хора не съществуват, не са граждани на България и ги оставя да умират бавно. Много родители на деца със СМА бяха принудени да емигрират и получиха подкрепа и лечение в чужбина. Засега ние оставаме тук, в Родината си, и ще опитаме да се преборим за лечението и живота на болните от СМА с всички допустими от законите на България средства.\", завършва писмото на Сдружение на пациентите със Спинална мускулна атрофия.", "date": "2018.12.05", "title": "НЗОК не реимбурсира лекарство за една от най-смъртоносните болести при децата"}
{"url": "https://www.actualno.com/society/odobreni-sa-dopylnitelo-2-mln-lv-za-shengen-i-oshte-tolkova-za-podobrjavane-obslujvaneto-na-kat-news_710077.html", "text": "  2 076 000 лева допълнително отдели държавата за проекти, свързани \"с изпълнението на неотложни мерки за 2018 г. за присъединяването на Република България към Шенгенското пространство\", съобщиха от пресслужбата на Министерския съвет     Средствата са за дейности, които са от първостепенно значение за ефективно изпълнение на мероприятията по противодействие на засиления миграционен натиск по границите ни и целят строителни дейности и повишаване на техническата обезпеченост на граничните контролно-пропускателни пунктове.   Съгласно друго правителствено решение се дават допълнително 2 130 500 лв. на МВР - за подобряване на административното обслужване на гражданите в отдел „Пътна полиция“ при СДВР и секторите „Пътна полиция“ при ОДМВР Пловдив, Варна и Бургас.\r\nМинистерският съвет одобри също така вътрешнокомпенсирани промени по бюджета на Министерството на вътрешните работи за настоящата година, които целят увеличаване на разходите по политиките в областта на противодействието на престъпността и опазването на обществения ред и политиките в областта на управлението и развитието на системата на МВР.  ", "date": "2018.12.05", "title": "Одобрени са допълнитело 2 млн. лв. за Шенген и още толкова за подобряване обслужването на КАТ"}
{"url": "https://www.actualno.com/bgfootball/zvezda-na-cska-pod-vypros-za-derbito-s-ludogorec-legendaren-trenior-podpisa-s-chervenite-news_710059.html", "text": "  Отборът на ЦСКА е изправен получи неприятна новина преди мача с Лудогорец. Двата отбора се изправят един срещу друг в мач от междинния 18-и кръг на Първа лига. Срещата е на стадион \"Българска армия\" от 17:30 часа утре (06.12.).     Звездата на тима Кирил Десподов може да пропусне мача с \"орлите\" поради контузията, която лекуваше. Нестор Ел Маестро заложи на крилото като резерва при загубата от Славия с 1:0 през уикенда.   Тогава Десподов бе изритан грубо от Сашо Александров, като след срещата футболистът на \"червените\" нападна капитана на съперника Георги Петков за това, че е \"подвикна\" на бранителя да \"счупи краката\" на Десподов.\r\nМеждувременно отборът беше зарадван от голяма фигура в треньорският занаят, който акостира на Армията.  Става въпрос за наставник, който е бивш носител на Купата на европейските шампиони. Кой е той разберете в .", "date": "2018.12.05", "title": "Звезда на ЦСКА под въпрос за дербито с Лудогорец, легендарен треньор подписа с \"червените\""}
{"url": "https://www.actualno.com/curious/5-trika-za-po-dylyg-seks-news_710117.html", "text": "        Според някои изследвания, по-голям процент от мъжете достигат оргазъм между 2 и 5 минути от началото на секса, пише tialoto.bg. Има редица фактори, които оказват негативно влияние на представянето ви в леглото. Комплексите, физическото състояние, употребата на алкохол или наркотици, стресът от първия път, могат да понижат либидото ви.   Ако имате сравнително нова връзка и все още се напасвате с партньора, е нормално в началото да не изпитвате удовлетворение от секса на 100%. Но когато сте заедно от месеци и мъжът свършва много бързо, ето няколко съвета, които може да са ви от полза:   Предварителната подготовка може да помогне на мъжа, но и да му изиграе лоша шега. Еякулация само няколко часа преди секс може да увеличи шансовете ви за продължителен сексуален акт. По този начин мъжът няма да е толкова напрегнат и може да стигнете до оргазъм заедно. Ако мъжът е свършил твърде бързо сексуалния акт, не се притеснявайте. След като си отпочине малко, може да пробва втори път след около 10-15 минути. При много мъже вторият път е доста по-продължителен и вълнуващ за жената в сравнение с първия.        Няма как да го правите всеки път в една и съща поза и да искате да получите оргазъм. Експериментирайте. Сменете мястото. Понякога новите неща възбуждат повече и двамата. По този начин ще правите по-продължителен секс и ще внесете разнообразие във връзката. По този начин може да задържите за кратко еякулацията. Самото притискане спира кръвооттока към тази част на тялото и удължава продължителността на секса.       Ако на мъжа често му се случва да свършва бързо, може да се консултира със специалист, който да му изпише специални лекарства.", "date": "2018.12.05", "title": "5 трика за по-дълъг секс"}
{"url": "https://www.actualno.com/vraza/trio-tenoritei-simfonieta-vraca-s-muzikalna-iznenada-za-koleda-news_710050.html", "text": "   с диригент Христо Павлов са подготвили специална  изненада за меломаните в навечерието на Коледа. На от 19 ч. те пристигат във Враца с празничния си концерт „Коледа по Тенорски“. Музикалното шоу ще се проведе в Градската концертна зала. Врачани ще се насладят на изпълненията на певците Кирил Илиев, Александър Господинов и Илиян Недев и оркестър Симфониета - Враца.     “Ще се забавляваме с любими шедьоври от световната класика, поп-операта, руски романси и много други музикални и немузикални изненади, с щипка смях и малко люто“ - обещават тенорите.\r\nБилети за концерта може да се закупят от касата в Читалище „Развитие“.", "date": "2018.12.05", "title": "Трио „Тенорите“и Симфониета Враца с музикална изненада за Коледа"}
{"url": "https://www.actualno.com/politics/bylgarija-se-otkaza-ot-prisyedinjavane-kym-globalnija-pakt-za-migracijata-news_710082.html", "text": "  Министерският съвет реши Република България да се въздържи от присъединяване към Глобалния пакт за безопасна, регулирана и редовна миграция.     Страната ни няма да участва със свои официални представители в Междуправителствената конференция за приемане на Пакта, която ще се проведе в Маракеш, Мароко, на 10 и 11 декември.   Правителството също така взе решение при последващо гласуване на резолюция в Общото събрание на ООН за утвърждаване на вече приетия пакт Постоянният представител на Република България в ООН да гласува с „въздържал се“.\r\nТемата за по-ефективното управление на миграционните процеси е от основно значение за Република България.  На този етап българското правителство смята, че решението за неприсъединяване към Глобалния пакт за безопасна, регулирана и редовна миграция защитава в най-пълна степен интересите на страната и нейните граждани.\r\nРепублика България ще продължи да изпълнява вече съществуващите и поети международноправни задължения в областта на правата на човека, както и да упражнява засилен контрол на националните граници.   ", "date": "2018.12.05", "title": "България се отказа от присъединяване към Глобалния пакт за миграцията"}
{"url": "https://www.actualno.com/politics/ninova-otgovoryt-na-api-za-magistralite-ni-hvyrlja-prah-v-ochite-news_710076.html", "text": "  Отговорът на АПИ за проверка на строителството на някои отсечки от магистралите е опит да ни се хвърли прах в очите и да се „замете“ случаят, обяви лидерът на БСП Корнелия Нинова, предаде БГНЕС.     Нинова коментира отговорът на пътната агенция след настояването на левицата на строежа на определени отсечки от автомагистралите да бъде направена независима експертиза, която да установи дали той е изпълнен с необходимото качество.   „В отговора се твърди, че такива проверки могат да се правят само в процеса на строителството, но не и когато пътят е приключен. За нас е неприемливо и твърдението, че такива проверки трябва да се правят от лаборатории, посочени от изпълнителя. Това означава строителят да проверява сам себе си, което не може да гарантира обективност на изследването“, смята Нинова.\r\nОт БСП настояват оценката да бъде извършена от европейска независима лаборатория, която не е работила досега в нашата страна.  Успоредно с комуникацията между БСП и АПИ се появи и подписка, инициирана от Камарата на строителите в България, в която се настоява за „спиране на използването на бранша за политически цели“.\r\n„В прокуратурата има сигнал, за същите съмнения, от Европейската служба за борба с измамите (ОЛАФ). Защо не направите подписка срещу нея, а сте тръгнали да правите подписка срещу опозицията? Това сигурно ще е прецедент и в европейската политическа история“, коментира Нинова.   От своя страна говорителят на групата на БСП Елена Йончева цитира част от доклад на Държавния департамент на САЩ за инвестиционния климат, в който се казва, че „корупцията в България е ендемична и е свързана с големите инфраструктурни проекти“.    Тя също подчерта, че няма законова пречка да бъде извършена независима техническа експертиза на строителството и ремонта на магистралите.", "date": "2018.12.05", "title": "Нинова: Отговорът на АПИ за магистралите ни хвърля прах в очите"}
{"url": "https://www.actualno.com/business/mejdunarodnite-prevozvachi-obmisljat-protesti-v-bruksel-news_710111.html", "text": "  Международните превозвачи са обезверени от хода на преговорите по новите правила за международен превоз, но не се отказват от борба.  Крайно неудовлетворително е за тях постижението, че не камионът, както се предлагаше, а само шофьорът ще трябва да се прибира на 4 седмици.     Председателят на Съюза на международните превозвачи Йордан Арабаджиев,  сподели за , че е песимистично настроен, виждайки какво се случи на Съвета на министрите на транспорта  - как силово Германия и Франция чрез Австрия, която председателства Съвета прокараха тези мерки, които за всички е ясно, че са дискриминационни и непропорционални. . Лиценз за международен транспорт имат над  11 200 фирми у нас. Ако бъдат приети мерките във вида, в който бяха гласувани онази нощ, ще пострадат 120 000 семейства и има реална опасност малките и средни фирми да фалират, а по-големите да се прелоцират в чужбина, съобщи Арабаджиев.   Рработим в много добър синхрон с нашите евродепутати и ще продължим да търси съмишленици по политически семейства, каза още шефът на СМП.  „Ако  текстовете минат през Европарламента такива, каквито бяха приети от Съвета на министрите се отива на триалог  (ЕК – ЕП – Съвет). Там ще направим последен опит и накрая, ако всичко това отново е негативно за българския транспортен бизнес,  сигурно ще предприемем с държавата мерки за започване на съдебни дела в Европейския съд“,  заяви  Арабаджиев. Той е категоричен, че чрез разпоредбата за връщане на водача на всеки 4 седмици се нарушава един от основните принципи на ЕС - свободното движение на хора.\r\nСъюзът на международните превозвачи разчита и на подкрепа в чужбина. Все повече страни осъзнават, че мерките от т.нар. пакет за мобилност ще бъдат пагубни за периферните икономики, подчерта Йордан Арабаджиев и посочи, че в създадения международен алианс, в който освен България са Полша, Унгария, Литва, Латвия, Хърватия,  вече са се присъединили и Малта и Ирландия.  Българските международни превозвачи са силно изненадани, че Румъния не гласува против мобилния пакет, а гласува „въздържал се“, отбеляза още Арабаджиев. Според него причината е в честата смяна на правителствата там и липсата на синхрон в работата между правителството и транспортния бизнес в северната ни съседка. „Разчитаме на нашите колеги от Румъния да надигнат глас и да информират обществото си какъв удар ще бъде нанесен не само на румънския транспорт, а и на румънската икономика  с приемането на тези рестрикции“, добави Арабаджиев.", "date": "2018.12.05", "title": "Международните превозвачи обмислят протести в Брюксел"}
{"url": "https://www.actualno.com/curious/dneven-horoskop-za-6-dekemvri-news_710045.html", "text": "        Денят ще ви предложи няколко варианта за забавления. Изберете този, който ви е непознат. Това ще добави тръпка в приключението. Днес не се осланяйте на добрия си късмет, особено ако става въпрос за решаването на лични проблеми. Това е ден за проява на отговорност и даване на сериозни обещания.   Потърсете интересното около вас. Смяната на фокуса ще ви помогне да преодолеете рутината, която ви е обзела. Не оставайте на едно място, но и не пренебрегвайте задълженията си.     Този ден ще ви даде повече, отколкото сте очаквали. Не бъдете скромни, но и не се възгордявайте. Запомнете действията си, довели до този положителен резултат.    Денят е подходящ за големи покупки. Някои от тях ще трябва да запазите в тайна и това ще бъде големият проблем, освен ако не разкриете предварително коледните подаръци за семейството ви. Този четвъртък не бързайте да си правите крайни изводи. Сутринта нещата ще изглеждат по един начин, но вечерта картината ще е напълно различна. Не забравяйте за превратностите на съдбата.   Този четвъртък не забравяйте за предстояща среща. Не позволявайте промяна в плановете, тъй като от преговорите ще зависи настроението ви през следващите дни.    Този четвъртък се пригответе за сериозни обсъждания в работата. Не отстъпвайте от позицията си, но и отделете достатъчно време, за да разберете мнението на отсрещната страна. Това ще бъде само във ваша полза. Вървите в правилната посока и вече имате първите резултати. Нека те не ви действат демотивиращо. Не би било разумно да се откажете точно сега. Големите ви постижения предстоят.    Този четвъртък бъдете по-внимателни при споделянето на информация, свързана с бизнес намеренията ви. Ако ви предстои важна среща - опитайте се да питате повече от другите, като не им оставите време да питат. Този четвъртък не се бутайте там, където не ви е работа. Може да имате желание да помогнете, но ровенето в чужди проблеми често има неприятни последици. Бъдете неутрален наблюдател. Този четвъртък нека не ви изоставя мисълта за предстоящия уикенд и празници. Натиснете педала и преминете през задълженията си с ясната мисъл, че колкото по-бързо приключите със задачите, толкова повече се приближава почивката.", "date": "2018.12.05", "title": "Дневен хороскоп за 6 декември"}
{"url": "https://www.actualno.com/sciencelogy/masov-problem-s-facebook-potrebiteli-sa-izhvyrljani-ot-profilite-si-news_710143.html", "text": "        Хората масово съобщават за проблема в други платформи като Twitter.  Появиха се и опасения, че става дума за поредна мащабна хакерска атака и  кражба на пароли. Засега обаче изглежда, че проблемът е от чисто  техническо естество.   Потребители разказват, че са били изхвърлени от профилите си, а  когато са опитали отново да се впишат, паролите им не са били приети.  Отварял се е прозорец, който дава указание да се използва специален код,  получен в имейла.\r\nНо този код също не работел. Макар някои потребители да са успели да  влязат без проблем в социалната мрежа, други изобщо не са могли.  Според The Independent проблемът се е появил само в държави от Европа.\r\nПрипомняме, че по-рано през годината хакерска атака засегна над 50 млн. потребители на Facebook.   ", "date": "2018.12.05", "title": "Масов проблем с Facebook - потребители са изхвърляни от профилите си"}
{"url": "https://www.actualno.com/climate/rekordna-susha-zaplashva-evropa-news_709975.html", "text": "  През изминалите 20 години над 526 хиляди души са станали жертва на природните катаклизми, а щетите от тях достигат 3,5 трилиона долара. Това показва класация на страните по света според Индекса на глобални климатични рискове /KRI/.     Природните катастрофи през 2017 г. са отнели живота на над 11,5 хиляди души и са нанесли щети на сума над 375 милиарда долара. Най-много са пострадали от удара на стихиите Пуерто Рико, Хондурас и Мианмар. Т    Германия през 2017 г. пострада най-вече от циклони, придружени от ураганни ветрове, през есента, а също така от силни и продължителни порои, които смениха дългия период на суша през лятото. Стихията отне живота на 27 души, икономиката понесе щети за 3,6 милиарда долара. В глобалната класация Федералната република заема 37 място.  Русия, където за същия период са регистрирани 29 жертви и щети за 572 милиона долара, е изпреварила Германия само с три места и е на 34 позиция, предаде БГНЕС.    \"Рекордната суша и необичайно високите температури през тази година, както се очаква, могат да доведат до това, че в следващия индекс на европейските страни ще им бъде отредено още по-голямо внимание“, заяви главният съставител на KRI Дейвид Екщайн.    Индексът KRI показва до каква степен отделните страни са пострадали от екстремните природни явление, като урагани и горещини, а също така наводнения и други природни катастрофи.\r\nАнализаторите отчитат както броят на жертвите, така и икономическите щети в резултат на подобни явления. За основа на изследването е взета признатата в цял свят база данни NatCatService, създадена от германската компания „Мюних Ре“ – един от лидерите на световния застрахователен пазар.", "date": "2018.12.05", "title": "Рекордна суша заплашва Европа"}
{"url": "https://www.actualno.com/scene/puskat-dopylnitelni-blokove-za-bljaskavija-koncert-na-vienna-classic-orchestra-news_710080.html", "text": "   С Vienna Classic Orchestra пристига звездата на Виенската държавна опера сопрано певицата Джудит Халас, а диригент е признатият и известен в цял свят Ърнест Лещер      Поради огромния интерес към бляскавия коледен концерт на филхармоничния Vienna Classic Orchestra на 8 декември (събота) в зала 1 на НДК, ще бъдат отворени допълнителни блокове.  Билетите за блокове номер 17, 18 и 19 вече са в продажба на цени от 30 до 60 лв в мрежата на Eventim - България, както и онлайн на . Организаторите от АРТ БГ съветват всички желаещи да се докоснат до великолепното музикално преживяване да закупят своите билети веднага.  Членовете на оркестъра пристигат в София с директен полет от Виена на 6 декември, като по време на престоя си у нас ще направят няколко телевизионни гостувания както и генерална репетиция.\r\nС Vienna Classic Orchestra пристига звездата на Виенската държавна опера сопрано певицата Джудит Халас, а диригент е признатият и известен в цял свят Ърнест Лещер, работил в тясна връзка с Виенската филхармония.     ", "date": "2018.12.05", "title": "Пускат допълнителни блокове за бляскавия концерт на Vienna Classic Orchestra "}
{"url": "https://www.actualno.com/health/senzacionen-metod-ubiva-raka-za-sekunda-news_710119.html", "text": "        Учените са разработили новия метод за лечение на рак чрез лъч, при който продължителността на облъчването се намалява от няколко минути до по-малко от секунда. Революционната технология ще намали времето за лъчева терапия и ще бъде много по-ефективна от традиционните методи за лечение, пише Eurek Alert.   Вградена в бъдещи компактни медицински устройства, технологията би могла да помогне лъчевата терапия да стане по-достъпна в целия свят.\r\nСега екипът от експерти е получил финансиране, за да продължи с два проекта за разработване на възможни лечения на тумори - единият, използващ рентгенови лъчение, а другият - протони.    \"Използването на облъчваща доза, продължаваща по-малко от секунда, ще бъде най-добрият начин да се избегне непрекъснатото движение на органи и такъни, за да не бъдат засегнати те. Това ще даде значително предимство, в сравнение с методите, които използваме днес\", заяви Били Лу, доцент по радиационна онкология в Станфордския университет по медицина.    \"Виждали сме при мишки, че когато прилагаме радиационната доза много по-бързо, ефектът от елиминирането на тумора е по-добър. Ако получените резултати се потвърдят и при хората, това ще бъде революция в областта на лъчелечението. Днес милиони пациенти по света получават само палиативни грижи, защото нямат достъп до лечение за рак. Надяваме се, че нашата работа ще допринесе за възможно най-доброто лечение на повече пациенти на повече места\" , разказва Лу.    Проектът, наречен PHASER, не само ще намали времето за терапия, но също така ще елиминира възможните странични ефекти на лъчелечението.\r\nПо-рано британските лекари са започнали да прилагат за диагностициране и лечение на рак на белите дробове уникална технология за радиочестотна аблация, която преди това се използвала за лечение на аритмии и други сърдечни заболявания.\r\nОперацията се извършва с помощта на гореща игла - с помощта на този инструмент се извършва бърза биопсия, резултатите от която се обработват в рамките на две седмици.   ", "date": "2018.12.05", "title": "Сензационен метод убива рака за секунда"}
{"url": "https://www.actualno.com/crime/bylgarin-pochina-sled-sbivane-s-rumynec-na-metrostancija-v-madrid-news_709967.html", "text": "  54-годишен българин е починал на метростанция Moncloa в Мадрид, съобщава сайтът \"Нова дума\", позовавайки се на правоохранителните органи.     Според източници от полицията около 15:00 часа вчера (4 декември) жертвата – Валентин С., се изчаквала по ескалатора, спорейки с друг мъж. След това двамата започнали да се бият, българинът получил няколко удара и паднал на земята, а предполагаемият извършител избягал. По-късно испанските полицаи от отдел „Убийства“ и от „Криминална полиция“ задържали румънски гражданин, заподозрян за смъртта на сънародника ни, пише БГНЕС.   Съобщението, че в метростанцията има мъж в безсъзнание, е подадено следобед. Спешният медицински екип на Samur пристигнал на място и започнал да оказва първа помощ на Валентин. При първоначалния преглед не изглеждало да е получил смъртоносен удар. Сърцето му обаче спряло и опитите за реанимация били безуспешни. Впоследствие е установено, че българинът е получил няколко удара по тялото си, които биха могли да провокират смъртта му.\r\nДокато преглеждала охранителните камери на метро Moncloa, полицията установила, че българинът е станал жертва на агресия, и веднага започнала разследване на случая, окачествен като убийство. Малко след това е арестуван и предполагаемият извършител. Свидетели са потвърдили пред следователите, че двамата мъже – българинът и румънецът, са били обитатели на общински приют – алберге.  ", "date": "2018.12.05", "title": "Българин почина след сбиване с румънец на метростанция в Мадрид"}
{"url": "https://www.actualno.com/balkani/arestuvaha-predpolagaemija-organizator-na-atakata-sreshtu-makedonskija-parlament-news_709968.html", "text": "  Късно снощи (4 декември) в Скопие беше задържан бившият директор на Дирекцията по сигурност и контраразузнаване /ДСК/ Владимир Атанасовски. Той е арестуван по искане на Специалната прокуратура на Македония, предаде БГНЕС.     Атанасовски вече се намира в следствения арест на Наказателния съд в Скопие, който трябва да реши дали той да остане с \"мярка задържане под стража\", както е поискала Специалната прокуратура.   Задържането на Владимир Атанасовски стана само ден след показанията на двамата братя Стефан и Михаил Андоновски, които са обвиняеми по делото за погрома на македонския парламент на 27-ми април миналата година. Двамата посочиха Атанасовски като \"основен организатор на нападението срещу парламента\". По това дело има общо 33-ма обвиняеми. По време на погрома на Народното събрание бяха пребити над 100 души, включително и сегашния премиер Зоран Заев. С тълпата в парламента влезе и сръбският агент Горан Живайлевич, който си направи и селфи с вандалите.\r\nВладимир Атанасовски стана директор на ДСК на 1 септември 2016 година след като Любчо Андоновски подаде оставка, който пък дойде на мястото след оставката на Сашо Миялков - братовчед на бившия премиер Никола Груевски. Самият Миялков също се намира в ареста. Той бе задържан веднага след бягството на Груевски в Унгария.  От показанията на обвиняемите по делото за погрома на парламента стана ясно, че Атанасовски лично е организирал нападението, както и подготовката за пребиването на известни публични личности, журналисти и партийни ръководители от тогавашния опозиционен Социалдемократически съюз, защото \"всички те били опасни за македонския народ\".\r\nВ момента Атанасовски е съветник по въпросите на сигурността на лидера на ВМРО-ДПМНЕ Християн Мицкоски.   ", "date": "2018.12.05", "title": "Арестуваха предполагаемия организатор на атаката срещу македонския парламент"}
{"url": "https://www.actualno.com/ruse/modernizirat-osnoven-bulevard-v-ruse-news_710078.html", "text": "  Най-голямата вътрешна пътна артерия в Русе по направление изток-запад - бул. „Липник“ ще получи по трансграничен проект. На 4 декември в Община Русе, се проведе пресконференция по проект „Добре развита транспортна система в Еврорегион Русе – Гюргево за по-добра свързаност с TEN-T мрежата“, финансиран по Програма „Интеррег V-A Румъния-България 2014-2020“. Партньори по проекта са Община Русе и Община Гюргево като водещ партньор.     Представянето откри Даниела Шилкова - зам.-ръководител в присъствието на ръководителя на проекта Богдан Кирпизису и други представители от двата екипа.   Устойчивата транспортна свързаност, за която ще  допринесе проектът, е основен фактор за стимулиране на икономическата конкурентоспособност и устойчиво развитие на Европейския съюз и допринася за развитието на вътрешния пазар, като цели нарастващо икономическо и социално сближаване. Общата стойност на проекта за двата партньора е 15 324 710,56 лв. като финансовите средства в бюджета на Община Русе са в размер 6 295 697,49 лв. 85% от тях са безвъзмездна финансова помощ в рамките на Европейския фонд за регионално развитие, 13% - съфинансиране от държавния бюджет и 2% собствен принос на бенефициента.\r\nПроектът, който е с продължителност 2,5 години, цели по-добро свързване на Община Гюргево и Община Русе с мрежата TEN-T чрез действия, които водят до модернизация на пътната инфраструктура в двата града. Това ще бъде постигнато чрез рехабилитация на пътната настилка и тротоарите на русенския булевард “Липник” в неговата цялост (4300 м), като ще бъдат положени нови пътни маркировки и вертикална сигнализация и 6662 м инфраструктура в Община Гюргево. Дейностите включват още изготвяне на съвместна стратегия за оптимизиране на транспортните условия в трансграничния регион, както и развитие на съвместна система за наблюдение на трафика.  ", "date": "2018.12.05", "title": "Модернизират основен булевард в Русе "}
{"url": "https://www.actualno.com/society/uchiteli-i-uchenici-ot-cjalata-strana-se-obediniha-v-misija-za-po-chisti-bylgarski-uchilishta-news_710121.html", "text": "  Вдъхновяващи резултати постигнаха повече от 2000 ученици от над 200 училища в цялата страна, които кандидатстваха от 15 септември до 12 ноември със забележително креативни рисунки и колажи на тема \"Как победих микробите вкъщи или в училище\". Децата от 1-ви до 4-ти клас повярваха, че белият лист може да побере всичките им мечти за по-красива и чисто изглеждаща среда в училище и у дома на едно място.     Конкурсът \"Хигиена за отличници\" се провежда за трета година. Главен помагач на децата беше Капитан Хигиена, чиято мисия бе да посети максимален брой учебни заведения и чрез метода на играта - по забавен и интригуващ начин, да срещне учениците очи в очи с добрите хигиенни навици.\r\nНад 630 рисунки и колажи изпъстриха сайта на кампанията. два от проектите, събрали най-много гласове от харесванията на сайта cleanschool.bg, и един проект, определен от жури в състав: Радостина Николова (писател, детски книги), Нуша Роянова (илюстратор, детски книги), Ралица Найденова (писател и илюстратор, детски книги), Татяна Григорова (главен редактор, National Geographic Kids Bulgaria) и Никол Богданова (маркетинг, Unilever).   Всички училища от челната десетка с най-много събрани гласове от сайта ще\r\nНа 19 ноември (понеделник) отличените 10 рисунки и колажи бяха представени на специална изложба в Сердика Център, София. На изложбата присъстваха и победителите от столичното 105 училище \"Атанас Далчев\". Учениците от 4г водиха в класацията почти през цялото време в конкурса със своя вдъхновяващ проект и категорично заявиха, че са победили благодарение на задружните си усилия и креативен дух.    Развълнуваната класна ръководителка госпожа Мария Стоилкова сподели, че идеите на нейните ученици са я впечатлили с вложеното от тях внимание към всеки един детайл по време на изготвянето на проекта. 2-ро място  :\r\n1. 105 СУ \"Атанас Далчев\", София, 4г клас   2. 13 ОУ \"Св. Св. Кирил и Методий\", Перник, 2б клас\r\n3. ОУ \"Васил Левски\", Пловдив, 2в клас\r\n4. ОУ \"Никола Й. Вапцаров\", Разград, 2в клас\r\n5. ОУ \"Отец Паисий\", с. Мененкьово, общ. Белово, обл. Пазарджик, 3 клас\r\n6. ОУ \"Проф. П. Н. Райков\", Трявна, 1 клас\r\n7. СУ \"Христо Ясенов\", Етрополе, 2б клас\r\n8. СУ \"Емилиян Станев\", Велико Търново, 3а клас\r\n9. СУ \"Д-р Петър Берон\", Свиленград, 2а клас\r\n10. НУ \"Димитър Благоев\", Стара Загора, 2а клас", "date": "2018.12.05", "title": "Учители и ученици от цялата страна се обединиха в мисия за по-чисти български училища"}
{"url": "https://www.actualno.com/politics/narodnoto-sybranie-prie-novija-zakon-za-horata-s-uvrejdanija-news_710115.html", "text": "  Парламентът прие на второ четене изцяло новия Закон за хората с увреждания. Законът предвижда предоставянето на всички мерки за подкрепа да се осъществява от една структура, която трябва да осигурява подкрепа на хората с увреждания и да създава възможност на държавата по-ефективно да организира политиката за тяхното приобщаване.      Той ще се състои от 9 членове – по двама ще се определят от омбудсмана и председателя на Комисията за защита от дискриминация, четирима ще бъдат излъчени от организациите на хората с увреждания и един – от БАН. Мандатът на всички членове ще бъде с продължителност 4 години, а те няма да получават възнаграждение за дейността си. Съветът ще трябва да заседава веднъж на 3 месеца и представя в Народното събрание доклад за дейността си. Новият орган ще работи за защита и гарантиране на правата на хората с увреждания, сътрудничество и взаимодействие с държавните и местните органи и с гражданството общество.   Законопроектът предвижда от 1 януари 2021 г. създаването на Държавната агенция за хората с увреждания, която да осъществява дейности, свързани с изготвяне на индивидуалната оценка на потребностите и координиране на политиката за правата на хората с увреждания. Целта е единната структура да координира изпълнението на цялостната държавна политика за правата на хората с увреждания. Такова беше и първоначалното предвиждане в законопроекта, но текстовете бяха променени от ГЕРБ след скандала с бившия вицепремиер Валери Симеонов. След като майките на деца с увреждания от „Системата ни убива“ поискаха неговата оставка, повод за която станаха думите по техен адрес „кресливи жени“ с „уж болни деца“, се оказа, че като ресорен вицепремиер той трябва да поеме Съвета. Тогава управляващите разписаха, че той ще се ръководи от социалния министър, но след настояване на самите майки старото положение беше върнато.     Новият закон цели да защитава и гарантира правата на хората с увреждания, както и да създаде условия за социалното им приобщаване. Основните принципи на закона са личен избор и независимост на хората с увреждания и семействата им, равнопоставеност и недискриминация. Средствата, които ще се отпускат на хората с увреждания са за медицинска, трудова и психологическа рехабилитация, образование и професионално обучение, както и достъп до социални услуги и лична помощ. Оценката ще изследва функционалните затруднения на човека с увреждане, свързани със здравословното му състояние и наличието на бариери при изпълнение на ежедневните дейности. Тя ще се изготвя по настоящ адрес от специализиран отдел в дирекциите „Социално подпомагане“, която ще се прави по искане на човека с увреждане или упълномощено от него лице. Хората с увреждания ще подават заявление-декларация, формуляр за самооценка за затрудненията им в домашни условия и извън тях, медицински документи или експертно решение на ТЕЛК или НЕЛК. Документите ще могат да се подават лично в дирекциите „Социално подпомагане“ или по електронен път.    Съгласно индивидуалната оценка хората с увреждания ще имат право на финансова подкрепа за помощни средства, за приспособления, съоръжения и медицински грижи. Хората ще имат право още на финансова подкрепа и за лично моторно превозно средство, за приспособяване на жилище, за балнеолечение или рехабилитация, за наем на общински жилище. Директорите на дирекции „Социално подпомагане“ ще издават заповедите за отпускане на финансовата подкрепа. Въз основа на индивидуалната оценка ще се издават направленията за предоставяне на лична помощ с брой часове, социални услуги или вид подкрепа.    Задължението на работодателите да определят работни места за назначаване на хора с увреждания предизвика дебат в пленарна зала. Част от „Обединени патриоти“ поискаха квотите да отпаднат, но това предложение не срещна одобрението на мнозинството. От парламентарната трибуна мярката бе оспорена от лидера на НФСБ и бивш вицепремиер по икономическата и демографската политика Валери Симеонов, според когото механизмът на санкциите и вменяване на такова задължение на работодателите не са правилни.\r\nТака от днес всички работодатели ще имат задължението да назначат един човек с трайни увреждания, ако предприятието им се състои от 50 до 99 работници или служители. Ако то имат над 100 работници, тогава хората с увреждания трябва да бъдат 2 на 100 от средносписъчния състав. При неизпълнение са предвидени и санкции. Управляващи и опозиция за пореден път влязоха в спор в парламента заради отсъствието на лидера на БСП Корнелия Нинова при гласуването на част от разпоредбите в новия Закон за хората с увреждания. Заради първоначално постигнатия консенсус по преобладаващата част от текстовете, работата по второ четене в пленарна зала протичаше без много дебати. Нормалният ритъм обаче бе нарушен от Десислава Атанасова от ГЕРБ, която отправи процедурно предложение за прегласуване на една от разпоредбите. От парламентарната трибуна тя се аргументира с отсъствието на лидера на левицата от зала, както и с факта, че от БСП са внесли алтернативно предложение, а Нинова не е там да го защити. В крайна сметка текстът бе прегласуван, а за да защити председателя на партията, на трибуната излезе народният представител Георги Гьоков. Той обвини председателстващия заседанието Емил Христов, че е допуснал агитация под формата на процедура.", "date": "2018.12.05", "title": "Народното събрание прие новия Закон за хората с увреждания"}
{"url": "https://www.actualno.com/society/novini-ili-novini-kartinata-na-pechata-za-5-dekemvri-news_709948.html", "text": "  Средата на седмицата – добрата новина е, че краят наближава! Лошата е, че понякога не се знае кой край точно идва. Затова – винаги нащрек, и нека видим за какво ни предупреждават вестниците.      Новина номер едно е, че банките вече печелят почти толкова, колкото преди кризата от 2008 година. Това не знаем каква новина е – ако банките не печелят, значи светът е свършил, поне в този си вид. Разбира се, има и уточнение – печелят най-големите, по-малките губят. И това си е световна аксиома, нищо ново под Слънцето.   След като редовно \"Монитор\" се занимава с председателя на ВКС Лозан Панов, дойде ред и на друга медия. Причината – за втори път съдийската колегия на ВСС искаше Панов да се обяснява какво има предвид в публични изказвания, като се съмнява в независимостта на съдебната ни система и не счита, че европейският мониторинг на България трябва да падне. Панов за втори път пък действа на принципа \"който разбрал – разбрал\". Иде 8 декември – това, разбира се, е водещата новина за вестника, нищо че там доста хора отдавна са забравили студентството и за какво ни трябва в живота. Помнят обаче как е на трапезата и затова сравнят ли сравнят оферти – в Банско, в Пампорово – въобще, знаете си.     Най-смислената новина от водещите на медията е, че деца с хронични заболявания ще може да бъдат освобождавани от училище по родителска преценка при дни с особено голямо замърсяване на въздуха. Само че тепърва ще се пише наредба, а и държавните органи трябва да кажат дали има голямо замърсяване ...", "date": "2018.12.05", "title": "Новини или Novini - картината на печата за 5 декември"}
{"url": "https://www.actualno.com/politics/petkov-novijat-zakon-garantira-pravata-na-horata-s-uvrejdanija-news_710144.html", "text": "  Аплодисментите са за работата на народните представители, които приеха окончателно Закона за хората с увреждания и за всички, които имат принос, за да се стигне дотук. Това заяви министърът а труда и социалната политика Бисер Петков след окончателното приемане на текстовете в пленарна зала, предаде БГНЕС.     „Знаете колко дълго продължи работата по този законопроект – няколко месеца, но положителното е, че имаме един нов закон, който гарантира правата на всички хора с увреждания и дава нови форми на подкрепа“, смята социалният министър.   За първи път финансовата подкрепа е обвързана с линията на бедност, а размерът ѝ се определя в закон, а не в подзаконов нормативен акт.\r\nТя ще бъде диференцирана в няколко група, а за нея в бюджета на министерство за догодина са предвидени 426 млн. лв.  „За сравнение ще кажа, че разходите за интеграционни добавки през тази година за 152 млн. лв.“, уточни министър Петков.\r\nСпоред него с този закон се отговаря и на редицата изисквания на ратифицираната от страната ни Конвенция за правата на хората с увреждания, които са свързани с конституирането на органи, които ще осъществяват насърчаване на прилагането и мониторинг.   „Не по-малко важно е, че в закона са предвидени и мерки за заетост, което е реална интеграция на хората с увреждания“, подчерта Бисер Петков изразявайки увереност, че с него се започва цялостната реформа в социалната сфера.    Утре се очаква парламентът да приеме на второ четене и Законопроекта за личната помощ, а днес правителството одобри и третия важен законопроект – този за социалните услуги.\r\n„През тази година можем да се поздравим с една значителна промяна на правната рамка за хората с увреждания и за уязвимите групи от обществото“, смята министърът.", "date": "2018.12.05", "title": "Петков: Новият закон гарантира правата на хората с увреждания"}
{"url": "https://www.actualno.com/vraza/vrachanski-uchilishta-shte-rabotjat-po-proekt-legendite-pyt-kym-po-atraktivna-turisticheska-destinacija-news_710034.html", "text": "  4 врачански училища ще си партнират с техни връстници от областите Долж, Олт, Мехединци в Румъния, Монтана и Видин, като използват легендите за превръщането на местния туризъм в по-атрактивен.     В рамките на проекта заместник-кметът на Община Враца Петя Долапчиева  се срещна с Председателя на УС на Сдружение „Агенция за развитие на Северозападна България” - Илияна Калоянова и директори на 4-те училища в град Враца, за да поставят  начало на сътрудничеството си по проекта. Училищата, които ще се включат са СУ „Козма Тричков”, СУ „Никола Войводов”, ПЕГ „Йоан Екзарх” и ОУ „Васил Левски.  \r\nОсновните дейности имат за цел да се подобри туристическата атрактивност на целевата група от  ученици и учители от Враца чрез идентифициране, съхранение, опазване и популяризиране на  местните легенди с цел устойчивото използване на природното богатство и ресурси и културното богатство. Учениците ще събират легенди, свързани с природната на своите области и ще проучват туристически дестинации, както и ще реализират два съвместни туристически продукта - Карта на легендите и Лагер на легендите.\r\n Първият лагер на на участниците започва на в град Вършец.  ", "date": "2018.12.05", "title": "Врачански училища ще работят по проект „Легендите, път към по-атрактивна туристическа дестинация”"}
{"url": "https://www.actualno.com/society/prognoza-za-vremeto-5-dekemvri-srjada-news_709956.html", "text": "  Атмосферното налягане ще се повишава и ще надвиши средното за декември. Днес ще бъде облачно със слаби валежи от дъжд, в планините от сняг. Главно в Дунавската равнина през нощта и до обяд ще има условия за поледици. Ще се появи север-северозападен вятър, през деня ще е умерен до силен и с него мъглите в низините ще се разсеят. Преобладаващите минимални температури ще са от минус 4° до 1°, а максималните между 3° и 8°. Вечерта, с понижението на температурите, дъждът в Североизточна България ще премине в сняг, но ще е в процес на спиране, а от запад ще започне разкъсване на облачността. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Георги Цеков.     Над Черноморието ще е облачно на места с превалявания от дъжд или ръмежи. Ще се появи умерен до силен северен вятър. Максимални температури от 4-5° в северните, до 9-10° в южните райони. Температурата на морската вода е 9-10°. Вълнението на морето ще е 3 бала и вечерта ще се усили.   В планините ще е предимно облачно, на места с превалявания от сняг. Ще духа силен вятър от запад-северозапад и с него ще нахлува студен въздух. Температурите ще се понижават и към 14 часа на височина 1200 метра ще е около 0°, на 2000 метра – около минус 4°.\r\nВ четвъртък вятърът постепенно ще отслабне, най-късно, към вечерта, в Източна България. Облачността ще се разкъса и ще намалее, дневните температури слабо ще се понижат. В петък и събота в западната половина от страната ще е почти тихо и в равнинната част отново ще има условия за мъгли и ниска облачност, на места - трайни и температурите там ще остават ниски, близки до 0°. Повече слънце и затопляне ще има в в източната половина от страната и в планините, особено по северните склонове, където ще се появи югозападен вятър, в събота и ще се усили; там дневните температури ще се повишат чувствително и втория ден ще достигнат на места 10°-15°.  ", "date": "2018.12.05", "title": "Прогноза за времето - 5 декември (сряда)"}
{"url": "https://www.actualno.com/society/praznuvame-mejdunarodnija-den-na-dobrovolchestvoto-news_709972.html", "text": "  Спасителни действия при земетресение и последващ пожар ще бъдат демонстрирани на 5 декември - Световен ден на доброволеца. Уникалната демонстрация на спасителни действия ще се проведе в Националния учебен център на БЧК в село Лозен.     Близо 60 души, намиращи се в базата – ученици, доброволци и почиващи, са застрашени от бързо растящия пожар, възникнал след земетресението. Някои от тях са ранени, други – уплашени, всички се опасяват от повторен трус. Вследствие на възникналата ситуация екипи от доброволци на БЧК, намиращи се в близост до базата, са активирани и изпратени да подпомогнат бедстващите. Включват се Националният екип за работа при бедствия, аварии и катастрофи (НЕРБАК), Младежкият авариен екип (МАЕ) - София, Доброволният екип за работа при бедствия, аварии и катастрофи (ДЕРБАК)-София.   Ще бъдат демонстрирани съвместни действия по евакуиране на пострадали и бедстващи, по оказване на първа долекарска помощ, както и психосоциална подкрепа на всички засегнати. По време на евакуацията на учениците и доброволците от учебните зали се оказва, че има хора, затиснати от паднали предмети и конструкции, както и такива, които нямат свободен изход поради възникналия пожар. Тези специализирани и кризисни случаи ще бъдат евакуирани от екип на ПБЗН, които също са на терен.\r\nДемонстрацията се провежда в рамките на Национално обучение по Първа долекарска помощ, Първа психологична помощ и Психосоциална подкрепа, организирано от Български младежки Червен кръст. То се провежда в периода 2 – 6 декември и в него над 100 младежи-доброволци от цялата страна се подготвят да оказват първа помощ и за реакция при бедствие, авария или криза.  ", "date": "2018.12.05", "title": "Празнуваме Международния ден на доброволчеството"}
{"url": "https://www.actualno.com/business/sydyt-se-namesi-v-sagata-za-prodajbata-na-chez-v-polza-na-ginka-vyrbakova-news_709966.html", "text": "  С определение № 14211 от 20 ноември тази година, Върховният административен съд (ВАС) се намеси в сагата с продажбата на българския бизнес на ЧЕЗ.     Жалбата е подадена от \"Инерком България\" – компанията на Гинка Върбакова, против повторния отказ на Комисията за защита на конкуренцията (КЗК) да образува производство за оценка на пазарния ефект от придобиването на бизнеса на ЧЕЗ в България от \"Инерком”. А според ВАС отказът на КЗК е противозаконен.   Причината за съдебното решение е буквално буквоядна – подобно на причината, поради която КЗК не стартира второто производство. Според съда председателят на КЗК Юлия Ненкова не е спазила закона, тъй като трябвало да поиска отстраняване на нередности в искането на \"Инерком\" и чак ако не е имало отстраняване, да има отказ да се образува производство. А КЗК отказва да образува производство, защото в съда против решението на Комисията да спре сделката заради очертаващ се бъдещ монопол на пазара на фотоволтаична енергия (според КЗК) и счита, че това означава, че не може да има ново производство, щом съдът по същество трябва да се произнесе по същия въпрос по вече подадена друга жалба.\r\nКЗК е обжалвала, но има задължение да изпълни указанията на ВАС в срок от 7 дни, който е изтекъл на 28 ноември. По информация от регистъра на производствата по Закона за защита на конкуренцията, достъпен на интернет страницата на КЗК, все още няма образувано производство по сделката. Предстои да стане ясно какви ще са последствията.  Иначе делото за да забрани сделката с ЧЕЗ е насрочено за 14 май 2019 г. пред Върховния административен съд.    Внимателен прочит на от 29 страници на комисията показва, че според КЗК фотоволтаичният  пазар в България през миналата година е бил от 1043 мегавата. Комисията  се позвовава на Доклад за дейността на КЕВР, а източникът на информация е  Електроенергийният системен оператор (ЕСО). Пак според същите данни,  \"Инерком България\" притежава 6 фотоволтаични централи (бел. ред. - само в Българската фотоволтаична асоциация членуват 400 централи! )  - \"Улер 2009\", \"Еко-Строй Инженеринг\", \"Евро Бетон\", \"Диана Хънт\",  \"Риал Стейтс\" и \"Риал Стейтс 2\". По данни на ЕСО самата компания общата  мощност на тези централи е 21,348 мегавата. ЧЕЗ пък има една  фотоволтаична централа - \"Фри Енерджи Проджект Орешец\" ЕАД, която е с  мощност \"под 5 мегавата\" - КЗК го казва в решението си! Според ЕСО става  въпрос за 4,879 мегавата.    В решението на КЗК пише и друго – в Методиката за определяне  положението на предприятията на съответния пазар Комисията е приела, че  общ пазарен дял под 15% на предприятията-участници на съответния пазар  (ако участниците са конкуренти) не е притеснителен и презюмира, че в  тези случаи операцията няма потенциал да възпрепятства съществено  конкуренцията! 26 мегавата спрямо 1043 мегавата мощност със сигурност  обаче попада в рамките на под 15% дял!", "date": "2018.12.05", "title": "Съдът се намеси в сагата за продажбата на ЧЕЗ - в полза на Гинка Върбакова"}
{"url": "https://www.actualno.com/celebrate/pochitame-sv-sava-osveshteni-news_709919.html", "text": "  Свети Сава, основателят на много манастири в Палестина и на знаменитата лавра, известна под неговото име, се родил в областта Кападокия през ІV век от богати и знатни родители. Поради несъгласие между роднините, на които било поверено неговото възпитание през време на служебното пътуване на баща му в Александрия, той още 18-годишен се поселил в манастир. Там получил образование, обикнал монашеския живот и бил постриган за монах. Желаейки да служи на Бога в по-усамотено място, младият монах оставил манастира, в който живял, и се отправил за Йерусалим да се поклони на светите места и да посети палестинските пустинници.     По онова време на Изток бил прочут със своя строг постнически живот преподобни Евтимий Велики. Сава поискал да постъпи в числото на неговите ученици, но Евтимий го поверил на блажени Теоктист, брат в съседния манастир. Като го благословил, преп. Евтимий предсказал, че Сава ще просияе в иноческия живот, ще стане основател на обширна лавра и ще бъде славен наставник на всички палестниски отшелници.   В Теоктистовия манастир Сава се предал изцяло в служба на Бога и минал всички монашески служби с безропотно послушание и усърден труд. Всички се чудели на неговия строго добродетелен живот. Веднъж, пътувайки за Александрия, той срещнал по пътя родителите си, които искали да го отклонят от иноческия живот, но накрай отстъпили пред неговата непоколебима воля.\r\nКато прекарал дванадесет години в манастира, Сава пожелал по-голямо усамотение. Поселил се в една пещера и там прекарвал дни и нощи в молитва и труд. Работата му се състояла в плетене на кошници, за които от манастира му давали хляб и плодове. Така прекарал пет години, а после отишъл при преп. Евтимий Велики. След смъртта на този велик подвижник Сава живял известно време в Йорданската пустиня, в манастира на преподобни Герасим.  Но преподобни Сава желаел пълна самота, за да може всецяло да се предаде на молитва и богомислие. Веднъж, като заспал след дълга молитва, в съня си видял ангел, който му посочил една пещера на онова място, където се намирал изсъхналият Силоамски поток. Като се събудил, Сава се отправил към това място, намерил пещерата и се поселил в нея. Цял ден и през по-голямата част от нощта той се молел и пеел псалми, като се хранел само с корени, които растели покрай пещерата.\r\nЕдин ден, както събирал корени в пустинята, той видял четири разбойници, които били гладни и изнемощели. Пустинножителят изсипал пред тях събраните корени, и от тогава благодарните разбойници започнали понякога да му носят хлюб и плодове. Сава, облян в сълзи, си говорел: \"О, горко на душата ми! Тия люде за едно благодеяние тъй щедро плащат. А ние получаваме всекидневно от Бога благодеяния, но не благодарим, а в нехайство прекарваме дните си и не изпълняваме Неговите повели.\"   Тъй в постоянна молитва и съвършено уединение прекарал Сава няколко години. След това при него започнали да идват и други, които желаели тих и усамотен живот. Постепенно цялата долина на Силоамският поток се заселила от пустиножители. Оставили всички грижи за тукашния живот, те само на Бога възлагали своите надежди. Постоянно се молели, спазвали безмълвие и строго въздържание, и Бог чудесно ги охранявал. Преданията за пустиножителите са пълни с примери за чудесния Божи промисъл за тях: ту по чудесен начин им се изпращала храна; ту на жадуващ сред горещата пустиня се откривал неизвестен извор; пустинните зверове послушно оставяли своите леговища в пещерата, избрана от своя пустинник за жилище; чрез силата на кръста се прогонвали бесовски видения, смущаващи понякога самотния пустинник – с една дума всемогъщата Божия десница не преставала да укрепява и опазва отшелниците сред страданията, подвизите и трудовете на избрания от тях живот.    След много години, прекарани в палестинската пустиня, Сава имал радостта да види майка си, която, след като овдовяла, се поселила в един женски манастир близо до Йерусалим. Като получил след нейната смърт богато наследство, Сава построил няколко манастира и болници, основал две страноприемници – една в Йерихон, а другата при пещерите, из които вече се оформила лаврата или големият манастир. В него се събрали много братя и йерусалимският патриарх поставил Сава за духовен ръководител на отшелническите обители. Той поучавал братята с думи и със своя пример, учел ги на кротост, смирение, безмълвие, упование на Бога и на пълно отречение от собствената си воля. Починал тихо в пещерата си на 94-годишна възраст в 533 година. © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2018.12.05", "title": "Почитаме Св. Сава Освещени"}
{"url": "https://www.actualno.com/books/stajata-na-chudesata-roman-za-istinski-vajnite-neshta-v-jivota-news_709893.html", "text": "  Как един неочакван инцидент може да преобърне живота ни за секунди? На какво е способна една майка за своето дете? Кои са истински важните неща в живота? В дебютния си роман „Стаята на чудесата” (ИК „Сиела”) младият френски автор Жюлиен Сандрел търси отговорите на тези общочовешки въпроси, разказвайки ни трогателна история, преведена на повече от 20 езика в рамките на по-малко от година след излизането си във Франция!     Младата парижанка Телма е отдала изцяло живота си на своята кариера и отдавна е спряла да се занимава с нещата, които вълнуват дванадесетгодишния й син Луи – за нея детето е просто пречка по иначе гладкия й кариерен път. Ненадейно тежък инцидент сполетява момчето, което изпада в кома и животът му виси на косъм. Неочакваната и шокираща ситуация преобръща живота на студената кариеристка, провокирайки я да преосмисли всичко, което е постигнала – или пропуснала – досега.   Докато лекарите се борят отчаяно за живота на Луи, майка му открива в детската му стая списък с неговите мечти – неговия „бележник на чудесата“. Мечти, които той едва ли ще успее да изпълни някога… Затова Телма решава да ги осъществи вместо него, като записва на видео всяко от предизвикателствата и ги пуска в болничната стая на детето с надеждата то някак да ги чуе и да продължи да се бори. Скоро тази стая става известна като стаята на чудесата, а всички около малкия пациент съпреживяват приключенията, в които майка му се забърква.\r\nДокато опитва да спаси сина си Луи, Телма открива и неосъзнато чаканото от години спасение за самата себе си..  „Стаята на чудесата” е затрогваща история за истински важните неща в живота – тези, които често пропускаме несъзнателно, или на които не обръщаме внимание, улисани в забързаното си ежедневие.\r\nЖюлиен Сандрел е роден през 1980 г. в Южна Франция. Щастливо женен баща на две деца, Сандрел дебютира на литературната сцена в родината си през март 2018 г. със „Стаята на чудесата”. По-малко от година след излизането на романа правата за книгата са продадени в 20 държави по света.   Преводът на „Стаята на чудесата” от френски език е на Валентина Бояджиева, а дизайнът на корицата е на Фиделия Косева.    ", "date": "2018.12.05", "title": "\"Стаята на чудесата\" – роман за истински важните неща в живота"}
{"url": "https://www.actualno.com/curious/objaviha-naj-populjarnija-grad-za-pyteshestvenicite-news_709978.html", "text": "  Хонконг е най-популярният град за пътешествениците през 2018 г., сочи класацията на аналитичната компания „Юромонитор интернешънъл“.     От началото на годината Хонконг е посетен от 29,8 милиона туристи, допълва БГНЕС.   В първата тройка на най-привлекателните туристически направления влизат също така Банкок с 23,7 милиона посетители и Лондон с 20,7 милиона.\r\nВ топ 10 попадат Сингапур, азиатската „столица на хазарта“ Макао, Париж, Дубай, Ню Йорк, Куала – Лумпур и намиращият се по съседство на Хонконг южнокитайски мегаполис Шънджън.  ", "date": "2018.12.05", "title": "Обявиха най-популярния град за пътешествениците"}
{"url": "https://www.actualno.com/cars/volskwagen-i-ford-pravjat-syuz-news_709970.html", "text": "  Германският автомобилен концерн Volkswagen ще формира алианс с американската автомобилна корпорация Ford Motor Company. Това заяви ръководителят на Volkswagen Херберт Дис след срещата на ръководителите на германските автомобилни гиганти с президента на САЩ Доналд Тръмп в Белия дом, предаде БГНЕС.     \"Намираме се в много напреднал стадий на преговори и диалог с корпорацията Ford с цел създаването на глобален автомобилен алианс, което също така ще укрепи американската автомобилна промишленост\", заяви Дис. Той е убеден, че алиансът ще позволи на Ford да укрепи своите позиции в Европа.   Дис отбеляза, че Volkswagen в бъдеще могат да използват заводите на Ford в САЩ за производството на своите леки коли. \"Вероятно, ние ще използваме мощностите на Ford в САЩ, за да правим автомобили за себе си\", добави той. Топ мениджърът също така заяви, че в настоящия момент германският автомобилен гигант обсъжда възможността за строителството на свой втори завод на територията на САЩ.\r\nПо-рано беше съобщено, че автомобилните производители преговарят за потенциално сътрудничество в редица области.  Според съобщението на пресслужбата на Белия дом, във вторник президентът Доналд Тръмп се е срещнал с тримата германски автомобилни производители. По време на срещата с топ мениджърите на Volkswagen, Daimler и BMW американският лидер е споделил вижданията си, че всички автомобилни концерни откриват свои производства в САЩ и така създават по-приятелска делова атмосфера.", "date": "2018.12.05", "title": "Volskwagen и Ford правят съюз"}
{"url": "https://www.actualno.com/business/bankite-otnovo-pecheljat-pochti-tolkova-kolkoto-predi-krizata-news_709959.html", "text": "  Печалбата на банките продължава да бележи двуцифрен растеж с всеки пореден месец и вече достига рекорда отпреди кризата.     В края на октомври трезорите са отчели чиста печалба от 1.379 милиарда лева, сочи статистиката на БНБ. Така по всичко личи, че 2018-а ще бие рекорда от 2008 година, когато бе отчетена чиста печалба на банковия сектор от 1.387 милиарда лева, пише .   В сравнение с октомври миналата година ръстът е 38%. Тогава печалбата на банките е била 1.001 милиарда лева, посочва БНБ.\r\nОколо 60% от печалбата обаче идва от големите трезори - Уникредит Булбанк, Банка ДСК, ОББ и Пощенска банка, докато по-малките финансови институции и банкови клонове от трета група са на загуба.  Добрите финансови резултати трезорите постигат на фона на падащи лихви, достигнали исторически ниски нива, както и на банкови сливания. В края на октомври лихвите по ипотечните кредити паднаха средно до 3.26%.\r\nПотребителските заеми, въпреки че през последната година леко вървят нагоре, също са рекордно евтини - 8.6% средна лихва. Лихвите по депозитите пък все повече доближават нулата и на практика доходността по тях е отрицателна заради таксите и комисионите.   Именно таксите и комисионите компенсират през последните две години намалелите приходи на банките от техния основен бизнес - кредитирането.    Доходите от такси в края на октомври достигат 881 милиона лева, което е с 55 милиона повече в сравнение със същия период отпреди година. От лихви доходите за десетте месеца на годината са 2.275 милиарда лева при 2.235 милиарда лева през миналата година.\r\nВсъщност за по-голямата печалба спомага ръстът в кредитирането. Кредитният портфейл на банките се е увеличил от началото на годината с 8.4% и в края на октомври достига 60 милиарда лева.\r\nДруга причина за печалбата е оптимизирането на разходите - намалели са разходите за обезценка на финансови активи, като за десетте месеца на годината те са 365 милиона лева при 585 милиона година по-рано.   Въпреки почти нулевите лихви депозитите продължават да растат, показва статистиката на БНБ. В края на октомври те достигат 81.6 милиарда лева. С 469 милиона лева, или с 2%, са нараснали спестяванията на фирмите, а със 188 милиона лева, или с 0.4% - на домакинствата.", "date": "2018.12.05", "title": "Банките отново печелят почти толкова, колкото преди кризата"}
{"url": "https://www.actualno.com/showbusiness/jasno-e-koj-shte-vodi-oskar-ite-pojavi-se-i-klasacija-na-top-10-filmite-za-2018-godina-news_709974.html", "text": "  Американският актьор Кевин Харт ще води церемонията по връчване на наградите \"Оскар\" през 2019 година. Това съобщи самият той в Instagram.     \"В продължение на години са ме питали, дали ще водя някога наградите \"Оскар\", и моят отговор винаги е бил еднакъв. Казвал съм, че за мен, комедийния актьор, това ще бъде шанс, който се пада един път в живота, и това ще се случи, когато трябва да се случи. Много съм щастлив да заявя, че най-накрая това време дойде\", написа Харт, който е най-известен с филмите \"Джуманджи\" и \"Ченге за един ден\".   Американската филмова академия потвърди написаното от Харт в Twitter. Тя също е много радостна от реакцията на актьора на предоставеното му право да води наградите. Обикновено името на водещия се обявява от Академията, а не от него самия, посочва БГНЕС.\r\n91-та церемония по връчване на наградите \"Оскар\" ще се проведе на 24 февруари 2019 г. в театър \"Долби\" в Холивуд, Лос Анджелис.   Музикалната драма \"Роди се звезда\" на Брадли Купър, фантастичният екшън \"Черната пантера\" на режисьора Райън Куглър и филмът на ужасите \"Нито звук\" на Джон Кразински са сред десетте най-добри филми на тази година. Това сочи класация на Американския филмов институт, който се занимава с опадването на американското кино наследство.   Мелодрамата \"Роди се звезда\" е разказ за любовта на прочут кънтри изпълнител и млада начинаеща певица. Главните роли се изпълняват от Лейди Гага и Брадли Купър. Филмът \"Черната пантера\", който е от поредицата ленти за киногерои на \"Марвъл\", счупи всички рекорди по приходи, донасяйки на своите създатели 1,344 милиарда долара.    Институтът включи в първата десетка и следните ленти: \"Осми клас\" на Бо Бърнам, \"Мери Попинз се завръща\" на Роб Маршъл, \"Черният куклуксклановец\" на Спайк Ли, \"If Beale Street Could Talk\" на Бари Дженкинс, \"Фаворитка\" на Йоргос Лантимос и \"Дневникът на пастира\" на Пол Шрьодер.\r\nВ класацията влезе и филмът на американския режисьор Питър Фарели \"Зелена книга\", която спечели през септември Гран-при на 43 Международен кинофестивал в Торонто. Лентата разказва истинската история на пътешествието на прочутия джазов музикант Дон Ширли и неговия шофьор и охранител Тони Лип през 1962 г. в южните щати. За пътешествието си те използват така наречената \"Зелена книга\", в която са посочени безопасните места за афроамериканците. Главните роли в лентата изпълняват Виго Мортенсен и Линда Карделини.", "date": "2018.12.05", "title": "Ясно е кой ще води \"Оскар\"-ите, появи се и класация на топ 10 филмите за 2018 година"}
{"url": "https://www.actualno.com/europe/promenjat-imenata-na-ruskite-letishta-sheremetievo-i-domodedovo-news_709973.html", "text": "  Московското летище „Шереметиево“ ще се казва Александър Пушкин, а „Домодедово“ - Михаил Ломоносов. Това са част от резултатите от конкурса „Великите имена на Русия“, които бяха обявени от телевизия „Россия“.     В конкурса са участвали около 5 милиона души. Те са избрали допълнителни имена за 47 руски летища. В три града Архангелск, Нижневартовск и Санкт Петербург ще има втори тур на гласуването, защото избраните имена дублират победителите в други градове. Летище „Пулково“ в Санкт Петербург беше предложено да се кръсти на основателя на града на Нева император Петър Велики. Това, обаче, е името на аерогарата във Воронеж. Решението за московското летище „Внуково“ ще бъде взето в близките дни, предаде БГНЕС.   Конкурсът не мина без критика от страна на германските медии. Калининградското летище беше кръстено в чест на императрица Елисавета Петровна /1741-1762/, която в хода на 7-годишната война /1756-1763 г./ размазва войските на Фридрих Велики, чийто милитаризъм заплашва свободата в Европа през 18 век, също както през ХХ век Германския райх на два пъти ще заплаши свободата на Стария континент. В германските медии се появи несъгласие, че летището не е кръстено в чест на германския философ Имануил Кант, който е живял в града. В същото време Балтийският федерален университет в Калининград носи името на прочутия немец.", "date": "2018.12.05", "title": "Променят имената на руските летища \"Шереметиево\" и \"Домодедово\""}
{"url": "https://www.actualno.com/america/sasht-i-kitaj-s-vzaimni-uverenija-che-shte-rabotjat-da-njama-tyrgovska-vojna-news_709971.html", "text": "  САЩ възнамеряват да сключат или \"истинска сделка\" с Китай относно търговията, или да не сключват никаква и в този случай да въведат нови големи вносни мита върху китайските стоки. Все пак Вашингтон се надява, че ще успее да се споразумее с Пекин. Това написа в своя профил в Twitter американският президент Доналд Тръмп.     \"Ние или ще сключим истинска сделка с Китай, или няма да сключим никаква сделка и в такъв случай ще въведем големи вносни мита на китайските стоки, които се внасят в САЩ. Като цяло съм убеден, че ние ще сключим сделка – сега или в бъдеще. Китай не иска мита\", гласят думите на Тръмп.   Преговорите със САЩ за отстраняването на търговските и икономическите противоречия напредват успешно, Китай очаква положителни резултати от тях. Това съобщи министерството на търговията на Китай.\r\n\"Последната среща на групата за търговските консултации мина успешно. Убедени сме в осъществяването на поставената задача\", се казва в изявление на търговското ведомство. \"Ще се опираме на постигнатия консенсус и ще работим в съответните направление. Колкото по-бързо това се осъществи, толкова по-добре\", се казва още в документа.  През почивните дни президентите на САЩ и Китай Тръмп и Си Дзинпин се договориха в Буенос Айрес да положат усилия за сключването на ново търговско споразумение през следващите 90 дни. Стопанинът на Белия дом се съгласи да не повишава от 1 януари митата от 10% на 25% върху китайската продукция на стойност 200 милиарда долара.\r\nОт 24 септември в САЩ влязоха в сила 10% мита на вноса на китайски стоки на обща стойност 200 милиарда долара. От Белия дом обещаха, че от 1 януари 2019 г. митата ще скочат до 25%. Китай отговори с мита в размер на 5 до 10%, с които обложи вноса на американски стоки за 60 милиарда долара. Тръмп е готов да премине към третия етап на ограничителните мерки, ако Пекин предприеме ответни стъпки. Този трети етап включва мита върху вноса на китайски стоки и услуги на обща стойност 267 милиарда долара.   ", "date": "2018.12.05", "title": "САЩ и Китай с взаимни уверения, че ще работят да няма търговска война"}
{"url": "https://www.actualno.com/asia/opek-se-plashi-ot-rusija-za-petrola-benzinostancija-na-lukojl-prodava-dizela-naj-evtino-v-bylgarija-news_709977.html", "text": "  Укрепването на връзките между Москва и Рияд, а също така координацията на техните действия на петролните пазари предизвиква недоволство сред редица страни, влизащи в ОПЕК. Това пише в своя статия The Wall Street Journal, цитирана от БГНЕС.     \"Докато ОПЕК проучва възможностите за съкращаване на добива, за да коригира спада на петролните цени, членовете на картела негодуват заради тесните връзки между Саудитска Арабия и Русия\", констатира изданието. В статията се отбелязва, че представителите на тези страни \"са все по-загрижени за това, което Саудитска Арабия дава на Русия, която не влиза в ОПЕК, а именно - прекалено голямо влияние върху цената на петрола\". По думите им, плановете на картела за повишаването на цените на нефта могат да се окажат заплашени без съгласието на Русия\", пише The Wall Street Journal.   Докато връзката между двамата най-големи износители на нефта укрепва, много членове на ОПЕК, включително Венецуела, Алжир, Кувейт и Нигерия се чувстват отстранени от всичането на решения. Източник на вестника отбеляза, че някои членове на картела смятат, че закритите консултации на Москва и Рияд за петрола са несправедливи. Решението на Катар да излезе от ОПЕК до голяма степен е било продиктувано от сближаването между Русия и Саудитска Арабия.\r\nДруг източник на The Wall Street Journal посочва, че за Рияд връзките с Русия са важни на фона на убийството на журналиста Джамал Хашоги. \"Кралството все повече се сближава с Москва, защото се нуждае от сключването на нови съюзи след случилото се\".  Руският министър на енергетиката Александър Новак съобщи, че на днешното си заседание ОПЕК+ ще продължат преговорите за съкращаването на добива на \"черно злато\" през 2019 година. Русия и Саудитска Арабия играят водеща роля в споразумението. Двете страни още не са постигнали съгласие с какви количества да бъде съкратен добива догодина.    Цената на горивата в България отново е малко по-ниска спрямо началото на седмицата – средно поевтиняване с 1 стотинка на бензин А95 (2,04 лева на литър) и 2 стотинки за дизела (2,24 лева на литър), според данните на fuelo.net. Най-евтино бензинът се продава на бензиностанция „Никсметал груп” в Ботевград и SNG 807 в „Люлин” – 1,84 лева, а най-скъпо – на бензиностанцията на OMV Автокам на „Ботевградско шосе” в София – 2,42 лева. При дизела вече има цена от 1,99 лева – на бензиностанцията на „Лукойл” в Дряново, на изхода за Велико Търново. Най-скъпо, 2,48 лева на литър, се продава на бензиностанция Terminal Card в Бояново, като следващата най-висока цена е 2,43 лева, на три бензиностанции на Go Petroleum.    ", "date": "2018.12.05", "title": "ОПЕК се плаши от Русия за петрола, бензиностанция на \"Лукойл\" продава дизела най-евтино в България"}
{"url": "https://www.actualno.com/sofia/prevyrna-li-se-krusev-v-bushon-zapazvasht-posta-na-fandykova-news_709961.html", "text": "  Столичният кмет Йорданка Фандъкова охотно жертва заместника си Евгени Крусев заради ремонта на \"Граф Игнатиев\". Това е мнението за оставката на зам.-кмета по транспорта на София на .     Фандъкова прие оставката, без да каже и една добра дума за работата на довчерашния си заместник, и се постара дискретно да се разграничи от всякаква отговорност за ремонта.   \"Като възложител на проекта Евгени Крусев носи своята отговорност. Реконструкцията на ул. \"Граф Игнатиев\" е голям проект, при реализацията на който се изискват експертизата и компетентните решения на широк кръг експерти, в това число и проектантите. В този процес всеки един носи своята лична и професионална отговорност“, заяви неопределено тя. Внушението й беше подсилено от ГЕРБ, които на извънреден брифинг за качеството на въздуха изтъкнаха, че Крусев е \"един млад човек с потенциал\", който обаче не е член на ГЕРБ. Опозицията в лицето на БСП настоява за оставка на кмета и санкции надолу по ресорните комисии.\r\nКакто и други известни обвиняеми Крусев също заяви, че категорично ще си защити името, и оказва пълно съдействие на всички разследващи органи. От прокуратурата отказаха да кажат какво обвинение ще бъде повдигнато на зам.-кмета, но по случая явно се работи доста експедитивно, тъй като проверката започна на 26 октомври. Крусев е бил призован в Столичната следствена служба другата седмица. „В качеството си на възложител нося отговорност и ще продължа да я нося и в хода на проверката на прокуратурата. Ако съм бил подведен от проектант или друг участник в целия процес по направата на проекта, се надявам прокуратурата да го установи“, заяви той самият на извънредна пресконференция.  Прокуратурата започна проверка на цялата документация на ремонта, след като \"Спаси София\" разкри, че условията на конкурса за изпълнител са променени след приключването му, което е нарушение на Закона за обществените поръчки. Става дума за материала на виброизолационната подложка на трамвайното трасе, който е заменен с друг след началото на ремонта. Това нямаше да е толкова скандално, ако новият материал не е същият, заради който друг кандидат (ПСТ) е бил отстранен от конкурса. Ремонтът на \"Граф Игнатиев\" се изпълнява от \"Джи Пи Груп\".    Около \" \" се разшумя наскоро, след като \"Биволъ\" публикува разследване за злоупотреби с европари. Впоследствие двама журналисти - Димитър Стоянов от \"Биволъ\" и румънският му колега Атила Биро, бяха арестувани край радомирското село Егълница, докато се опитваха да снимат как се изгарят документи, за да се прикрият схемите. След скандала покрай задържането им прокуратурата обяви, че започва проверка на \"Джи Пи Груп\", оправдавайки се със сигнал на вицепремиера Томислав Дончев. Главният прокурор Сотир Цацаров заяви, че е спрян превод от 14 млн. евро в чужбина. След това стана ясно, че обвинения са повдигнати на Георги Василев, който е един от двамата мажоритарни собственици, и на един от създателите на фирмата - Владимир Лозанов. Обвиненията са за данъчни престъпления, пране на пари и деклариране на неверни данни, за да се получат кредити или средства от европрограми.      Отговорността за \"перките на акула\" на \"Граф Игнатиев\" е на конкурсната комисия, излезе от думите на Малина Едрева от ГЕРБ пред Нова телевизия. Заради тези \"перки\" вече има нови постижения в народното творчество за ремонта на \"Графа\". Едрева уточни и, че срокът за приключване на целия ремонт е март догодина, а трамвайното трасе ще тръгне \"всеки момент\".   \"Към  момента можем да кажем, че \"Граф Игнатиев\" от един ориенталски  битак, на  каквото приличаше преди, стана една от красивите улици на  София\", каза  на изпроводяк Крусев вчера.", "date": "2018.12.05", "title": "Превърна ли се Крусев в бушон, запазващ поста на Фандъкова?"}
{"url": "https://www.actualno.com/healthy/za-kogo-e-naj-opasen-sezonyt-na-myglite-news_709953.html", "text": "  Сезонът на мъглите е най-опасен за хората с хронични заболявания и пушачите. Това съобщи за Радио „Фокус“ д-р Васил Каменов, общопрактикуващ лекар.     Високата концентрация на влага във въздуха води до обостряне на пристъпите при хора с астма и хронична обструктивна белодробна болест. Засегнати са също и пушачите, възрастните хора и децата, допълни лекарят. Мъглата е особено опасна в населените места със замърсен въздух. Заради мъглата се повишава концентрацията на вредните вещества, които се вдишват. Това може да доведе до задух и дразнеща кашлица.   Затова лекарят препоръчва, при гъста мъгла, да не се излиза продължително време навън. Като предпазна мярка може да се използва плътно увит около устата и носа шал. Това е своеобразен филтър, който пречи на замърсителите да попадат в белите дробове, а също и стопля въздуха, което облекчава дишането.\r\nД-р Каменов съветва през сезона на мъглите да се консумират повече плодове и зеленчуци заради антиоксидантните им свойства.  \"Добре е да се откажат и цигарите, защото те увреждат защитната функция на белите дробове и водят до тежки дегенеративни изменения\", допълни д- р Каменов.", "date": "2018.12.05", "title": "За кого е най-опасен сезонът на мъглите?"}
{"url": "https://www.actualno.com/crime/kradci-zadignaha-vino-i-zimnina-ot-bashtinata-kyshta-na-valeri-simeonov-news_709965.html", "text": "  Къщата на бащата на лидера на НФСБ Валери Симеонов в село Бутан е била ограбена. Това е станало на 2 декември тази година, като основно са задигнати буркани със зимнина, вино и други по-дребни вещи. Според данни от полицията ставало въпрос за десетина буркана и десетина бутилки вино.     Крадците са били бързо хванати, тъй като в къщата имало видеонаблюдение и  СОТ. Оказало се, че са двама непълнолетни роми. Те се намират в ареста в  Козлодуй.   Самият Симеонов говорил с кмета на селото Ивайло Иванов и не изглеждало, че е много впечатлен от случилото се, пише в. \" \". По телефона политикът обещал на кмета, че тези дни ще отиде в Бутан, за  да огледа къщата си и да участва в тържествата в селото за началото на  коледните празници и запалването на елхата на площада.\r\nПо принцип къщата се ползвала като вила - бащата на Симеонов, Симеон Балевски, ходел там за по няколко дни в годината, колкото да я поддържа, но по принцип си живеел в село Зарево. Затова местен човек минавал отреме-навреме да я наглежда.  Симеонов идвал рядко в Бутан, най-често през юни. Тогава в селото се провежда фестивал на любителското творчество, или за конните състезания на местния хиподрум.", "date": "2018.12.05", "title": "Крадци задигнаха вино и зимнина от бащината къща на Валери Симеонов"}
{"url": "https://www.actualno.com/moresport/nikola-abadjiev-vtorijat-atlet-na-red-bull-ot-bylgarija-news_709964.html", "text": "  Никола Абаджиев е новият атлет в отбора на Red Bull. Младият сърфист e вторият българин след Весо Овчаров, който заслужи място редом до най-големите имена в света на спорта.     Да се потопи в стихията на водните спортове, Никола дължи на семейството си. \"Спомням си как гледах баща ми да кара сърф и исках да бъда с него във водата и част от това върховно преживяване\", казва Никола.\r\nНикола се състезава в кайт-сърфа, основно в дисциплината strapless hawaiian (кайт с дъска за сърф без страпове). Професионалният му път започва от България, където е национален шампион от хавайски сърф три поредни години от 2014 до 2016. Вече е постигнал много добри класирания на международни състезания.   - 2015: трети в състезанието Master of the Ocean в Доминиканската епублика, въпреки че е най-малкият участник и се състезава срещу много по-опитни кайтисти;  - 2016: девети в последния кръг от Световнатакупа, организирана от Global Kitesport Association (GKA) в Дакла, Мароко;\r\n- 2017: девети на Tarifa Strapless Kitesurf Pro 2017, отново организирано от GKA\r\nНикола е само на 18 години и като атлет на Red Bull през 2019 ще представя себе си и България на най-елитните кайт сърф състезания в света - GKA Wave & Strapless Freestyle Tour. Коки, както всички го наричат, практикува и още спортове на дъска – като уинд сърф, кайт, сноуборд, или само сърф. Също така обича спусканията с маунтийн байк. След завършване на гимназията, иска да бъде студент по Океанология в Португалия, за да може да съчетава двете си страсти – океана и сърфа.    ", "date": "2018.12.05", "title": "Никола Абаджиев - вторият атлет на Red Bull от България"}
{"url": "https://www.actualno.com/cite/vijdame-groznoto-lice-na-tozi-evropejski-syuz-kojto-iska-da-otkradne-150-000-bylgarski-rabotnici-news_709981.html", "text": "  Сега разбрахме какво е този Европейски съюз – 20 години се лигавим, че всичко е цветя и рози, а Франция и Германия искат да откраднат българските шофьори, това са техните интереси, подчерта зам.-председателят на ВМРО и евродепутат Ангел Джамбазки пред Нова телевизия във връзка с позицията на Европейския съвет за .     Франция и Германия се опитват да ни фалират, настоя Джамбазки. И поиска да има протести пред Европейския парламент като на жълтите жилетки, за да се откаже Макрон от пакет \"Мобилност\", както и да наложим вето в Европейския съвет на първото възможно важно решение за Германия и Франция, независимо какво е то.   ", "date": "2018.12.05", "title": "Виждаме грозното лице на този Европейски съюз, който иска да открадне 150 000 български работници"}
{"url": "https://www.actualno.com/chronicles/v-sofija-e-otkrit-goljam-kompleks-studentski-obshtejitija-izvesten-kato-studentskija-grad-news_709898.html", "text": "  Студентски град е жилищен комплекс в югоизточна София, граничещ с кварталите „Дианабад“, „Дървеница“, „Витоша“ и „Малинова долина“. Намира се в полите на Витоша и е част от административен район „Студентски“ на Столична община.     Първоначално кварталът е проектиран като студентско градче, наречено Студентски град „Христо Ботев“. Изграждат се десетки многоетажни общежития, с цел да се задоволят жилищните нужди на студентите от софийските висши училища. Днес, освен дом за хиляди студенти, районът е и територия, на която се намират шест престижни висши учебни заведения, четири от които са национални.   През последните години Студентски град изживява истински строителен бум, като се появяват нови жилищни, търговски, спортни и бизнес центрове. Освен с типичните за повечето квартали в София проблеми с бездомните кучета и липсата на места за паркиране, Студентски град (в някои свои части) се сблъсква с трудности, свързани с концентрираните в района многобройни питейни заведения. Въпреки това жилищният комплекс се превръща във все по-предпочитано място за живеене на млади семейства, особено в своята южна част – около Зимния дворец, Национална спортна академия и семейните общежития. В района съществуват отлични условия за спорт, разходка, забавления и др. Двете многофункционални зали Христо Ботев и Зимен дворец на спорта са домакини на редица събития през годината. В близост е и Зоологическата градина на София. Кварталът се намира в един от районите на столицата с най-чист въздух, в който по градоустройствен план не се предвижда изграждане на промишлени предприятия.\r\nЗасиленото жилищно строителство, дължащо се на благоприятното местоположение и удобна инфраструктура на квартала обаче не компенсира нуждата от действия за запазване на статута на района на Студентски град и за повишаване на престижа му като университетски център. За сметка на множеството заведения, все още липсват книжарници, кина, учебно-експериментални лаборатории и др. Общината се е ангажирала с оформянето на няколко кампуса, включващи общежития и площи за спорт, учение и почивка около тях. Предвижда се и изграждането на огромен парк в местността „Въртопо“, както и по-лесна връзка с намиращия се наблизо квартал „Симеоново“ и със Симеоновския лифт, което ще допринесе за нови възможности за разходка, спорт и за пряка връзка с Природен парк „Витоша“.  ", "date": "2018.12.05", "title": "В София е открит голям комплекс студентски общежития, известен като Студентския град"}
{"url": "https://www.actualno.com/europe/poroshenko-iska-nato-da-dojde-v-azovsko-more-s-voenni-korabi-news_709969.html", "text": "  Украинските власти очакват от западните държави конкретни действия във връзка със събитията в Керченския проток, а също така искат да поканят кораби на НАТО в Азовско море. Това заяви пред телевизия Bloomberg украинският президент Петро Порошенко, предаде БГНЕС.     Попитан дали е доволен от реакцията на Запада, Порошенко благодари на чуждестранните партньори. \"Изявленията на САЩ, на Г-7, на Евросъюза, на другите наши съюзници, различните остри изказвания безспорно са силна подкрепа за Украйна\", каза той. \"Но мисля, че докато западните партньори правят остри изявления, руският президент Владимир Путин действа\", добави украинският лидер.   Според него в тази ситуация е необходимо по-голяма координация. \"Да действаш – това не означава да започнеш война. Да действаш – това означава нов пакет санкции срещу Русия. Под  названието \"азовски санкции\" - увеличаване на присъствието на НАТО в  Черно море и, възможно, в Азовско море\", побърза да уточни Порошенко. Украинският президент заяви, че властите в Киев \"биха поканили кораби на НАТО, за да запазят стабилността\".\r\nСъщевременно САЩ използваха инцидента в Керченския пролив, за да настоят, че строежът на \"Северен поток 2\" е лошо решение. \"Инцидентът в Керченския проток трябва да бъде напомняне за всички наши европейски съюзници, защо „Северен поток-2“ е толкова лоша идея. Инцидентът в Керч трябва да бъде напомняне, че колкото по-голяма газова инфраструктура имате, заобикаляйки Украйна благодарение на „Северен поток-2“, то толкова по-слаби стават средствата за сдържане на руската военна агресия\", каза представител на Държавния департамент. Според него заради случилото се в Азовско море Германия почнала да гледа по-сериозно на критиките срещу газопровода.   На 25 ноември три кораба на украинските Военноморски сили нарушиха в Керченския пролив правилата за преминаване от Черно в Азовско море, предаде ТАСС. Украинците също така не реагираха по никакъв начин на предупрежденията на руските патрулни кораби, че навлизат в чужди териториални води. За да бъдат спрени, се наложи употребата на оръжие. Трима военнослужещи на украинските ВМС бяха леко ранени, оказана им бе медицинска помощ. Корабите бяха задържани и доставени в Керч. Води се наказателно дело за нарушаване на държавната граница на Русия. Москва определи случилото се като провокация, украинските власти въведоха военно положение, а ЕС и НАТО призоваха за деескалация на ситуацията.   ", "date": "2018.12.05", "title": "Порошенко иска НАТО да дойде в Азовско море с военни кораби"}
