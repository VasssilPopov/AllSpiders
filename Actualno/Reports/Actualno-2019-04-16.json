{"url": "https://www.actualno.com/football/barselona-ne-ostavi-shans-na-manchestyr-unajted-i-e-na-12-final-v-shampionska-liga-news_740392.html", "text": "  Отборът на Барселона се превърна в първия отбор, който си уреди място в 1/2-финалите на . Това се случи, след като каталунците се наложиха на своя \"Камп Ноу\" с 3:0 над Манчестър Юнайтед. По този начин с общ резултат 4:0 играчите на Ернесто Валверде продължават напред в надпреварата.     Още от първата минута каталунците натиснаха съперника си и между 16' и 20' вкараха две попадения. И двете бяха дело на Лионел Меси, който в днешната среща остана неразгадан за защитата на \"червените дяволи\". При първото си попадение Ла Пулга се възползва от грешка при изнасянето на Ашли Йънг, за да нанесе един от марковите си удари с вътрешен фалц с левия крак, при който Давид де Хеа остана безпомощен.   В 20' стражът на Юнайтед обаче допусна сериозна грешка при втория гол. Лео Меси нанесе удар този път с десния крак, а испанецът позволи кълбото да премине под плонжа му и да се оплете в мрежата. Третият гол пък бе дело на Филипе Коутиньо след час игра. Той напомни за силните си години в Ливърпул, след като се разписа с любимия си удар по диагонал с десния крак и направи безпомощен стража на гостите.\r\nЕдинствената отлична възможност за тима на Оле Гунар Солскяер пък дойде едва в 89', когато Алексис Санчес стреля с глава, но Марк Андре тер Стеген показа добър рефлекс и изби в корнер.  Всичко най-интересно за победата на Барселона над Манчестър Юнайтед, както и видео с попаденията, може да видите в .", "date": "2019.04.16", "title": "Барселона не остави шанс на Манчестър Юнайтед и е на 1/2-финал в Шампионска лига"}
{"url": "https://www.actualno.com/velikotarnovo/d-r-djani-bukikio-stana-pocheten-doktor-na-velikotyrnovskija-universitet-news_740360.html", "text": "  Председателят на Венецианската комисия д-р Джани Букикио бе удостоен със званието Doctor honoris causa на Великотърновски университет „Св. св. Кирил и Методий“. Високото отличие той получи за заслуги за реформите в съдебната система на Република България, както и за принос в развитието на конституционния диалог в света.     Инсигниите на Doctor honoris causa бяха връчени на д-р Букикио от ректора на Търновската Алма-матер проф. д-р Христо Бонджолов. Той припомни, че решението за наградата е на Академичния съвет на ВТУ  от 28 януари 2019 г. в съответствие със статута на наградната система, символите, ритуалите и празниците на висшето училище. Проф. Христо Бонджолов подари на новия почетен доктор копие на патронната икона на Великотърновския университет. Д-р Джани Букикио е една от забележителните личности в съвременна Европа. Той е изтъкнат учен, юрист и преподавател. От 2009 г. е председател на Европейската комисия за демокрация чрез право, известна като Венецианската комисия. Автор е на редица студии и статии в областта на основните права, конституционното и международното публично право. В качеството си на председател на Венецианската комисия д-р Букикио е оказвал подкрепа на демократичния процес в България чрез изработването на доклади и становища по ревизиите на Конституцията, както и по редица законодателни инициативи за реформиране на съдебната система.     „За мен е огромна чест да бъда удостоен с това високо звание“ – благодари новият Doctor honoris causa на ВТУ. В своето академично слово д-р Букикио разказа за създаването и дейността на Венецианската комисия, която е консултативен орган по конституционно-правни въпроси към Съвета на Европа. Официалната церемония се състоя в 321 аудитория на Ректората. Тя бе уважена от конституционните съдии с председател проф. д.ю.н. Борис Велчев.    ", "date": "2019.04.16", "title": "Д-р Джани Букикио стана почетен доктор на Великотърновския университет"}
{"url": "https://www.actualno.com/crime/uchenichka-e-v-bolnica-sled-ritnik-v-korema-ot-osmoklasnik-news_740366.html", "text": "  Ученици се биха в столичната професионална гимназия по хранително-вкусови технологии „Проф. д-р Георги Павлов”. Спречкването между момиче и момче завърши в болница. Момичето е откарано с линейка в „Пирогов“, където остава под наблюдение за 3 дни, предаде БГНЕС.     За случая информира бащата на пострадалото момиче Благовест Стоилов, който призова училищните власти да предприемат мерки, за да не се допускат такива инциденти.   „Това е трети инцидент с моето дете. Случи се един път, втори път и на третия път директно ми се обадиха и ми казаха, че детето ми е вкарано в шокова зала неконтактно. Вие как бихте реагирали на това? При разговора ми с нея разбрах, че момчето е имало спречкване с нейна приятелка. Тя се е притекла на помощ. Последвал ъперкът в корема, след което паднала на земята и била изритана с крак в корема“, заяви Стоилов.\r\nБащата уточни, че при първия инцидент, момичета са й късали кичури от косата, но напрежението помежду им било потушено.  Директорът на гимназията Нели Стоянова обясни, че от 8 години е на този пост и до викане на линейка се стига за първи път. Тя обясни, че инцидентът е станал преди началото на 5-я час, във фоайето, където се намира класната стая и кабинетът на медицинската сестра.\r\n„Учителката чува шума, излиза от стаята и вижда момичето, което е паднало във фоайето. На място е извикана и медицинската сестра, която веднага е извикала бърза помощ, защото се е притеснила момичето да няма разкъсвания.   По това време бях в час. Оставих учениците и отидох да видя ученичката. Тя вече беше в медицинския кабинет, където се беше превила, но беше контактна“, заяви Стоянова и добави, че в училището е дошъл патрул на 3-то районно управление. Разпитани са очевидци на случката, а по-късно беше разпитан и осмокласникът, който след инцидента е напуснал сградата на училището. След обаждане от страна на директорката обещал да се върне, но с майка си.    За него Стоянова каза още, че той идва от училище в Божурище, където е повтарял 7 клас, но в гимназията е за първа година. Стоянова разкри, че детето е ставало неколкократно свидетел на побои и скандали между майка му и баща му. Вече осмокласникът живее само с майка си.\r\n„Ученикът ще бъде наказан. Предстои педагогически съвет, на който ще решим какво да е то“, уточни тя и каза, че ще се работи с него.\r\nНа въпрос дали се обмисля вариантът той да бъде изключен, директорката заяви, че това ще се реши на педагогическия съвет, но е убедена, че по този начин проблемът не може да се реши.   От „Пирогов“ съобщават, че момичето се възстановява. „Момичето е докарано в детска противошокова зала на „Пирогов”. Подробно е прегледана и изследвана към момента. Тя е в стабилно състояние, без непосредствена опасност за живота и остава под наблюдение в детската хирургия на „Пирогов“, каза говорителят на УМБАЛСМ „Н.И.Пирогов“ Мария Пойразова.", "date": "2019.04.16", "title": "Ученичка е в болница след ритник в корема от осмокласник"}
{"url": "https://www.actualno.com/politics/deputatite-glasuvat-promjana-v-systava-na-chetiri-komisii-news_740333.html", "text": "  Депутатите ще започнат първото за седмицата пленарно заседание с гласуване за промяна в състава на четири парламентарни комисии, предаде БГНЕС.     Всички предложения идват от председателя на ПГ на ГЕРБ Даниела Дариткова. Те предвиждат депутатът Красен Кръстев да бъде освободен от състава на Комисията по политиките на българите в чужбина и да влезе в този на Комисията по икономическа политика и туризъм.\r\nНовият депутат на партията Лиляна Радева, която зае мястото на станалия правосъден министър Данаил Кирилов, е предложена за член на Комисията по вероизповедания и правата на човека. Ралица Добрева пък ще влезе в Комисията по труда, социалната и демографската политика.\r\nВ рамките на пленарното заседание парламентът ще дебатира и по промените в Закона за търговския регистър и регистъра на юридическите лица с нестопанска цел.  Целта на законопроекта е подобряване на организацията и ефективността в работата на двата регистъра, както и преодоляване на забавянето при обработването и разглеждането на всички категории заявления за вписване, заличаване и обявяване.\r\nДепутатите ще работят и върху промени в Закона за физическото възпитание и спорта. Те имат за цел да създадат механизъм, по който отчисляваните постъпления Български спортен тотализатор да могат да бъдат разходвани за поддържане, ремонт или създаване на нови спортни съоръжения в държавните и общинските училища.", "date": "2019.04.16", "title": "Депутатите гласуват промяна в състава на четири комисии  "}
{"url": "https://www.actualno.com/society/mvnr-kupuva-33-miliona-vizovi-stikeri-iziskva-super-sekretnost-news_740176.html", "text": "   .     Новият български визов стикер е самозалепващ се, отпечатан с различни  полиграфически техники (офсетов печат, дълбок (интаглио) печат, висок  печат и др. Състои се от две части - визата, която се поставя в паспорта  или друг документ за пътуване и два отделни талона за отчет.   Поръчката за \"Отпечатване и доставка на български визови стикери\" съдържа класифицирана информация на ЕС \"SECRET UE/EU SECRET” и представлява предоставяне на чувствителна услуга. Утвърдена е схема за класификация на етапите и задачи по изпълнението й, съгласувана със СД \"Класифицирана информация\" – ДАНС на 03.04.2019 г., се сочи в обявлението.  \r\nКандидатите следва да разполагат с валидно удостоверение за сигурност до ниво \"Секретно\" или по-високо, за достъп до КИ на ЕС до ниво \"SECRET UE/EU SECRET\" или по-високо, с валидни разрешения за достъп до класифицирана информация до ниво \"Секретно\" или по-високо на физическите лица от страна на кандидата, които ще са пряко ангажирани с дейностите. Трябва също да разполагат с валиден сертификат за наличие на регистратура за класифицирана информация до ниво \"Секретно\" или по-високо, за наличие на акредитирана комуникационно-информационна система до ниво \"Секретно\"/ \"SECRET UE/EU SECRET\" или по-високо.  Ако предвиждат участие на подизпълнител, той трябва да отговаря на същите критерии.\r\nПроизводствените помещения и сгради трябва да се поддържат в съответствие с изискванията за сертифициране на Intergraf (особено рискова категория Е \"Риск от физическо проникване и свързан с достъпа риск\") или в съответствие с равностойните национални разпоредби. За служителите, работещи в тях, се изисква също да са контролирани според тези разпоредби.   Кандидатите трябва да са изпълнили минимум три дейности с предмет и обем (не по-малко от 1 млн. лв. без ДДС), идентични на тази поръчка през последните пет години. .    Процедурата е ограничена и кандидатите представят заявление за участие в предварителен подбор. То съдържа информация за липсата на основания за отстраняване и съответствие с критериите за подбор. Оферти подават само тези кандидати, които възложителят е поканил след предварителния подбор. . Тя е била за отпечатване и доставка на милиона визови стикери и 1000 спесимена, отново за срок от 4 години. Конкурент в надпреварата за нея е била \"Печатница на БНБ\" АД.\r\nВ края на миналата седмица МВнР откри и друга процедура за \"Поддръжка и обновяване на програмното и техническо осигуряване на националната визова информационна система (НВИС) и на визовата дейност в консулските служби на Р България\", чиято прогнозна стойност е 6 383 333 лв. без ДДС. Тя е с две обособени позиции – за поддръжка и осъвременяване на техническото осигуряване и инфраструктурата на НВИС (на стойност 3 333 333 лв.) и за надграждане и обновяване на НВИС (3 050 000 лв.).   ", "date": "2019.04.16", "title": "МВнР купува 3,3 милиона визови стикери, изисква супер секретност"}
{"url": "https://www.actualno.com/blagoevgrad/vryshtat-chadyrite-na-glavnata-ulica-v-blagoevgrad-news_740345.html", "text": "  Големият вятър от предходната есен унищожи традиционната инсталация от чадъри в Благоевград. Символът на града - станал повод на десетки снимки \"под чадърите\" беше свален, за осигуряване на безопасност на жителите и гостите, които се разхождат по центъра на града. Днес, от общинската администрация съобщиха, че инсталацията ще бъде върната. Тя е част от цялостното украсяване на града по случаи предстоящите празници.     Великденското украсяване на Благоевград тече в пълен ход. \"Честито Възкресение Христово\" - огромна табела в червен цвят вече е поставена на входа на града.\r\nОсвен чадърите и приветственото слово, на центъра вече има композиция от декорации на пеперуди, която е разположена точно до търговския център. Очаква се подобни композиции да се изградят и в отделните квартали. Освен различни украси, градът се почиства основно, а всички зелени площи са засадени с цветя и храсти. От общината припомнят, че тази година бюджетът за озеленяване е почти троен, с което се цели както подобряване на въздуха, така и по-красив градски облик.", "date": "2019.04.16", "title": "Връщат чадърите на главната улица в Благоевград"}
{"url": "https://www.actualno.com/asia/partijata-na-erdogan-iska-kasirane-na-izborite-news_740346.html", "text": "  Управляващата турска Партия на справедливостта и развитието (ПСР) на президента Реджеп Ердоган представи извънредно обжалване кметските избори в Истанбул пред Върховния изборен съвет на Турция.     „Ние имаме съмнения (относно изборите в Истанбул) и не успяхме да разсеем тези съмнения”, заяви заместник-председателят на ПСР Али Ихсан Явуз.   Според неофициалните резултати Екрем Имамоглу води надпреварата за кмет с 48.79% от гласовете през кандидата на ПСР Бинали Йълдъръм с 48.51%.\r\nОспорването на изборите дойде след разкриването на „организационните нередности” благодарение, на които ПСР поиска повторно преброяване на гласовете.  ", "date": "2019.04.16", "title": "Партията на Ердоган иска касиране на изборите "}
{"url": "https://www.actualno.com/starazagora/v-denja-na-konstitucijata-starozagorski-uchenici-se-uchiha-da-bydat-grajdani-snimki-news_740350.html", "text": "  Как работят съдилищата в България, каква е ролята на съдии, прокурори и вещи лица в един съдебен процес разбраха при посещението си в Окръжен съд - Стара Загора, ученици от 4-ти клас на Второ основно училище “Петко Рачов Славейков” (ОУ) в Стара Загора. Съдия Румяна Бончева разказа на малките си гости за различните отделения в съда и кое с какви дела се занимава и как по цвета на папката може да се разбере какъв е характерът му.        В зелени папки са гражданските дела, а в червени - наказателните. В търговските отделения на съдилищата се работи с 3 цвята папки - оранжевото е за спорове между търговци жълто за производства, свързани с неправителствени организации, а синьо - за производства по несъстоятелност.     Преди обед бяха връчени и наградите от конкурса за есе и рисунка за 140-годишнината от приемането на Търновската конституция, организиран от Районен съд - Стара Загора, който се организира за втора поредна година. Във възрастовата група 4 - 9 клас първата наградата за есе получи 14-годишният Кирил Димов от Националното училище за пластични изкуства и дизайн „Акад. Дечко Узунов“ в Казанлък, а втората - за петокласника Александър Георгиев, от  ученик от 5-и клас на Второ ОУ „П. Р. Славейков“ в Стара Загора. Богомил Вълев, ученик от 10 клас на Гимназията с преподаване на чужди езици „Ромен Ролан“, получи първата награда за есе при учениците от 10 до 12 клас, както и наградата на Фондация „Св. Киприян Цамблак Чудотворец“, а митрополит Киприан обяви, че ако бъде приет за студент по права, Богомил ще е първият стипендиант на фондацията. Голямата награда за рисунка отиде при Галина Маринова от Търговище.     Част от отбелязването на Деня на Търновската конституция беше и откритият “Урок по Конституция”, организиран по идея на обществения посредник Надежда Чакърова. На урока присъстваха ученици от училищни съвети, Младежкия общински съвет и младите омбудсмани на Стара Загора. С презентация им бяха разказани интересни факти около свикването на Учредителното събрание във Велико Търново и как е била създадена Търновската конституция.", "date": "2019.04.16", "title": "В Деня на Конституцията старозагорски ученици се учиха да бъдат граждани (СНИМКИ) "}
{"url": "https://www.actualno.com/america/trymp-povtori-zaplahata-si-kym-es-s-nalagane-na-mita-news_740382.html", "text": "  Американският президент Доналд Тръмп повтори заплахата си, че търговските преговори с ЕС трябва да отворят пазарите за фермерите или той ще наложи мита  за европейския внос на автомобили.     Директивите на ЕС за водене на преговори показват,  че селското стопанство трябва да бъде изключено от планираните преговори.   \"Те едва приемат нашите селскостопански продукти, но въпреки това могат да продават \"Мерцедес Бенц\" и могат да продават всичко, което искат в нашата страна, включително и техните селскостопански продукти, и това не е честно\", заяви американският президент в понеделник в Минесота.\r\nЩо се отнася до търговския дефицит на САЩ с ЕС от 169 млрд. долара миналата година, Тръмп заяви, че страната е третирана \"зле\" от ЕС \"от толкова много години\", добавяйки: \"Тези времена се променят бързо, те го разбират.\"  След това той заплаши, че ще наложи мита върху вноса на автомобили и потенциално и на други продукти: „Говоря с тях и казвам„ приятели, [което] трябва да се промени, трябва да се промени “- и знаете, аз казах„ откровено“ ако не видим промяна,  ще обмитяваме всичките ви коли и всичко останало, което идва. Не можете да се отнасяте към нашите фермери по този начин, не можете да се отнасяте към нашите хора по този начин.\"\r\nЕврокомисарят по търговията Сесилия Малмстрьом изрази надежда в понеделник, че трансатлантическата търговска сделка може да бъде постигната \"доста бързо\", ако и двете страни могат да се споразумеят за основа за започване на преговори, но подобно споразумение изглежда трудно постижимо на фона на кавгите за земеделието.   Брюксел заяви, че ще прекрати незабавно търговските преговори, ако Тръмп въведе мита за колите.    ", "date": "2019.04.16", "title": "Тръмп повтори заплахата си към ЕС с налагане на мита"}
{"url": "https://www.actualno.com/analysis/gej-izpovjadvasht-hristijanskite-cennosti-tova-li-e-osnovnijat-sypernik-na-trymp-news_740234.html", "text": "  На 14 април кметът на Саут Бенд от щата Индиана 37-годшният Пит Бътиджич обяви, че ще се кандидатира за президентския пост на САЩ от Демократичната партия. Засега той не оглавява никакъв рейтинг, но е считан за един от най-перспективните кандидати. Ако бъде избран той може да стане най-младият американски президент в историята. Изборите предстоят през ноември 2020 година.     \"Настъпи време да се отдалечим от политиката на миналото и да се придвижим към нещо по-съвършено. Аз съм тук, за да разкажа друга история вместо \"Да направим Америка велика отново. Защото това не е нищо друго освен мит, който продадоха на промишлените градове и селските общини. Мит, сякаш може да спреш времето и стрелките да тръгнат назад.\", предизвика Бътиджич Тръмп.   Бътиджич, чиято фамилия е трудна за произнасяне дори за американците събра 7 млн. долара за кампанията си, при това повечето дарители са редови американци.\r\nБаща му е емигрант от Малта, който е бил свещеник-йезуит, а в става професор по литература. Майка му Дженифър Монтгомъри е израснала в семейство на военен. Самият Пит Бътиджич е завършил Харвард и от студентските си години участва в политически кампании.  Бътиджич свободно обяви, че е гей, а неговият мъж е преподавател в училище. Двамата се запознали с помощта на мобилно приложение. Ако успее в кампанията си Пит Бътиджич ще стане първият хомосексуален кандидат за президент. В същото време той се определя като вярващ християнин, но принадлежи към англиканската църква, пише Politico.\r\nПрез ноември 2011 година Бътиджич става кмет на Саут Бенд, като печели 74% от градовете и става най-младият кмет на град с население над 100 хил. души. През 2014 година служи 7 месеца в Афганистан, а година по0късно е преизбран за втори мандат с подкрепата на 80% от съгражданите си.   Бътиджич има радикални предложения за вътрешна политика - той предлага президентът да се избира пряко, обявява се за общо здравеопазване, разходите за което да се покриват солидарно от всички американци от събраните данъци. Заради тази идея е обвиняван в социализъм и близост към идеите на Бърни Сандерс.    Освен това е привърженик на идеята за подобряване на отношенията с Израел, но критикува за това, че не се съобразява със съюзниците на САЩ.\r\nСпоред The Economist слабостта на Бътиджич е недостатъчното му внимание към расовата проблематика. През 2012 година той уволнява двама чернокожи сътрудници на полицията заради незаконно записване на разговори на служители. Всички назначени началници след тях са бели.\r\nОсвен това през 2015 година в една от речите си той използва израза \"Всички животи имат значение\" (All lives matter) - този слоган често е използван от противниците на правозащитното движение \"Черните животи имат значение\" (Black Lives Matter). Мнозина в САЩ смятат тези думи за скрито расистки.   До момента нито един бивш кмет не е успявал в . Според CNN Бътиджич може да спечели от това, че американците искат да изберат за президент, който е пълна противоположност на предишния.", "date": "2019.04.16", "title": "Гей, изповядващ християнските ценности - това ли е основният съперник на Тръмп?"}
{"url": "https://www.actualno.com/europe/italianskite-vlasti-zapochvat-razsledvane-sreshtu-amazon-za-nelojalna-konkurencija-news_740381.html", "text": "  Италианският орган за конкуренцията обяви, че започва официално разследване срещу бизнес практиките на Амазон, като то ще се добави в списъка европейските с антитръст разследвания спрямо компанията, съобщава Политико.     Италианските власти са загрижени, че Амазон може би предлага по-добри условия за видимост и оптимизация на продажбите на продавачи на дребно, които възлагат логистиката си на базираната със САЩ компания, отколкото на тези, които не я възлагат.   Това е едно от последните официални разследвания от страна на Европа спрямо дигиталния гигант.\r\nЕвропейската комисия, и властите в Австрия и Германия също разследват компанията и особено нейната хибридна роля на продавач на дребно и на пазар.  Миналата година френският икономически министър Бруно Льо Мер подаде жалба срещу Амазон относно условията за ползване на компанията.\r\nИталианските власти обявиха, че „производството по случая ще приключи до 15 април 2020 г.”.   От Амазон заявиха, че „напълно сътрудничат на властите”.    ", "date": "2019.04.16", "title": "Италианските власти започват разследване срещу Амазон за нелоялна конкуренция  "}
{"url": "https://www.actualno.com/business/chez-pregovarja-samo-s-evrohold-za-bylgarskite-si-aktivi-news_740376.html", "text": "  Чешкото енергийно дружество ЧЕЗ е отказало да преговаря с \"Индия пауър\", което означава, че \"Еврохолд\" остава единствен кандидат за активите му в България. Това съобщиха от bTV, цитирайки чешкото издание \"Лидове новини\".     Оказва се, че от ЧЕЗ са отхвърлили офертата на \"Индия Пауър\". Миналата седмица пък електроразпределителното дружество прекрати и договора с \"Инерком\", след като компанията на Гинка Върбакова не получи разрешение от КЗК за придобиване на активите на ЧЕЗ.   От централата на ЧЕЗ в Прага са отказали да коментират темата.\r\nВ публикацията на \"Лидове новини\" се посочва, че все още не е ясно каква е офертата на \"Еврохолд\". Според източници на вестника обаче тя била по-добра от тази на \"Индия Пауър\".  Припомняме, в началото на април стана ясно, че от \"Еврохолд\" са отправили индивидуална оферта за придобиването на активите на ЧЕЗ Груп в България. С това сагата около електроразпределителното дружество се заплете.\r\nНа 30 ноември 2018 г. изтече крайният срок за закупуване на електроразпределителната компания ЧЕЗ, но от Инерком бяха превели парите. Информацията бе от централата на компанията в Прага.   От компанията отказаха да дадат подробности какво ще стане, ако сумата не постъпи по сметката. Сроковете за разплащането са договорени между двете фирми през февруари.    Лидерът на БСП Корнелия Нинова обяви пред чешки евродепутат, че \"при спечелване на избори в България, БСП ще предприеме необходимите действия българската държава да се заяви като кандидат-купувач и да участва в процедурата по продажбата\".\r\nПо искане на БСП в парламента бе създадена и временната комисия по случая ЧЕЗ, която обаче завърши работа със заключението, че й е необходима още информация.\r\nВ рамките на скандала в българския политически живот по едно време беше лансирано и желанието на държавата да се включи в сделката. Това стана по време на среща на Гинка Върбакова в Министерски съвет с премиера Бойко Борисов и министрите Дончев и Горанов. След това обаче идеята не получи развитие и уточняване.   ", "date": "2019.04.16", "title": "ЧЕЗ преговаря само с \"Еврохолд\" за българските си активи"}
{"url": "https://www.actualno.com/analysis/slavi-trifonov-da-ne-se-pravim-vsichki-tuka-parle-vu-franse-kato-sme-si-bulgar-bulgar-news_740404.html", "text": "  Българската държава е готова да подпомогне възстановяването на катедралата „Нотр дам дьо Пари“ - както с командироване на реставратори и живописци, така и финансово. Това обяви премиерът Бойко Борисов.     „Парижката Света Богородица“ е не само френски символ, тя е символ и на европейската култура, символ на християнството. Затова и болката е не само за французите, но и за всички европейци. Съвсем логично е българската държава да протегне ръка.\r\nВ това няма нищо лошо. Лошото е, че тази ръка е протегната от държава, която остави собствените си паметници на културата да тънат в разруха. И го направи къде от безхаберие, къде от неграмотност и простотия, къде от алчност и корупция.      През юли миналата година в София горяха Царските конюшни, собственост на МВР и на още около 30 частни лица. До ден днешен се води разследване имало ли е умишлен палеж. Знае се, че огънят е тръгнал от покрива на сграда, която по документи е на МВР. Нищо чудно накрая да го отнесе Карлсон.\r\nОсвен това върви и дело за умишлена безстопанственост и за неизгодна сделка, при която 7 декара и половина терен от Царските конюшни са продадени на частна фирма за 90 лв. на квадратен метър.\r\nСобствениците на Царските конюшни трябваше да получат предписание за възстановяване на сградите в автентичния им вид. За своя сметка. Това не се случи. Времето стигна само за временен покрив, платен от данъците на софиянци.       Преди 2 години и половина в Пловдив горяха Тютюневите складове, които са паметник на културата. Помните – накрая го отнесе един клошар. А частните собственици на Тютюневите складове бяха глобени с по 30 000 лева от министъра на културата Вежди Рашидов. 2 години и половина след палежа, укрепени са само фасадите на складовете.\r\n„Нотр Дам” е нашата история, нашата литература, част от нашата душа, място на всички наши велики събития, нашите епидемии, нашите войни, нашите освобождения, епицентър на нашия живот. Тържествено ви обещавам тази вечер, че ще възстановим катедралата, всички заедно\" Това са силните думи на френския президент Макрон от снощи. Французите имат дух, имат държава и ще се справят. Това е вън от съмнение.\r\nА ние? Ние да не се правим „всички тука парле ву франсе“, като знаем, че сме си „булгар, булгар“.\r\nСлави Трифонов, Фейсбук", "date": "2019.04.16", "title": "Слави Трифонов: Да не се правим „всички тука парле ву франсе“, като сме си „булгар, булгар“"}
{"url": "https://www.actualno.com/society/chast-ot-pytishtata-v-obhvata-na-tol-sistemata-shte-bydat-bez-taksa-uspokojava-avramova-news_740402.html", "text": "  \"На този етап е планирано само 50% от републиканската пътна мрежа, което е 10 800 км, да бъде включена в обхвата на ТОЛ системата. Част от тях ще бъдат с нулева ставка, което означава, че няма да се събират пътни такси, защото участъците не са в добро експлоатационно състояние.\"     Това съобщи в Ямбол министърът на регионалното развитие и благоустройството Петя Аврамова, информират от МРРБ в прессъобщение.   По думите на министъра останалите 10 хил. км републикански пътища ще бъдат без ТОЛ такса, както и още 20 хил. км общински пътища, за които не се изисква такава.\r\n\"Никой от превозвачите в момента не може да даде точна справка за това колко пари ще плати при един курс на негов тежкотоварен автомобил през България, тъй като ние все още не сме представили актуалната пътна карта с платени отсечки\", коментира още Аврамова и добави, че всички сметки за един курс при това положение са некоректни.  Тя съобщи още, че на 2 април е направена техническа свързаност между ТОЛ системата и системата на Агенция \"Митници\" и в момента тече синхронизиране на базата данни. Изграждала се и връзка със системата на МВР, където изискванията за сигурност налагат по-сложни процедури.\r\n\"Разчитаме на конструктивен диалог, в който да намерим най-вярното решение за България\", каза още Аврамова.   ", "date": "2019.04.16", "title": "Част от пътищата в обхвата на ТОЛ системата ще бъдат без такса, успокоява Аврамова"}
{"url": "https://www.actualno.com/society/novinite-naj-vajnoto-za-denja-16-april-news_740354.html", "text": "  Редакционният екип на ви представя най-важните новини за изминалия ден, 16 април.      Нови детайли около готвените от управляващите промени на статута на основните лица в съдебната система представи пред журналисти главният прокурор Сотир Цацаров. От думите му стана ясно, че целта е не просто мандатите на обвинител №1 и председателите на върховните съдилища да може да се прекратяват предсрочно, а даже да има възможност да бъдат разследвани, предаде bTV.   20 партии, от които 8 действащи, не са подали финансов отчет за миналата година (2018 г.). Това става ясно от съобщение на Сметната палата. Специализираната прокуратура предаде на съд народния представител Димитър Аврамов за търговия с влияние. Той и двама негови помагачи ( с инициали М. П. и В. Ч.)  са обвинени, че от 6 до 17 юли 2012 г. в Бяла Слатина, Плевен, Монтана са поискали 220 000 лева от бизнесмен и право на ползване на земеделски земи, собственост и арендувани от фирма на бизнесмена.     Антикорупционната комисия (КПКОНПИ) не дава достъп по Закона за достъп до обществена информация до документите (ЗДОИ), показващи сериозните разминавания в доходите и имущественото състояние на втория човек в ГЕРБ Цветан Цветанов. Въпросните документи обаче вече бяха публикувани от гражданско движение \"Боец\", както и от сайта за разследваща журналистика \"Биволъ\". Нивото на одобрение на руснаците на дейността на Йосиф Сталин достигна исторически високо ниво от времето, когато се правят изследвания по темата. Това сочат данни от анкета на \"Левада-центр\", съобщи РБК.    Кризата за кадрите в образованието: Проблемният немски във Френската гимназия 16.04.2019 11:30\t887 7 Share    Има ли проблем с учителите дори в елитните училища в София? Оказа се, че въпросът с учителските кадри е доста сериозен дори когато говорим за много престижни училища. Апелативният спецсъд потвърди отстраняването от длъжност на кмета на Созопол Панайот Рейзи, предаде БГНЕС. На свое заседание Апелативният съд потвърди определението на Спецсъда, в което кметът на община Созопол и главната счетоводителка Златка Мусева са отстранени от длъжност.", "date": "2019.04.16", "title": "Новините: Най-важното за деня, 16 април"}
{"url": "https://www.actualno.com/society/problem-vyv-fundamentite-promeni-dogovor-za-stroej-na-baza-za-zashtita-na-svideteli-news_740324.html", "text": "  Проблем във фундаментите и конструктивни деформации наложиха промяна в договора за преустройство на сгради за нуждите на Бюрото по защита на свидетели при главния прокурор.     Контрактът е сключен на 22 юни миналата година и е на . без ДДС. Изпълнител на обекта е консорциум „ГДС – Руен“, състоящ се от фирмите „Руен Холдинг“ АД - Кюстендил, „Георгиев Дизайн Студио“ и „Вамос“ ООД - София. Заради установено пропадане в основите на две сгради, което не е могло да се предвиди, на 11 април т.г. е сключено допълнително споразумение за увеличение на стойността на договора със 125 402 лв. без ДДС.\r\nСедем са били миналата година кандидатите да извършат инженеринговата поръчка – за проектиране и СМР по преустройство на обектите, но шест от тях са отстранени от участие. Накратко казано, заради несъответствие с изискванията на възложителите. Но честа грешка  при повечето от тях, даже със стотинки, е изчисляването на от общата стойност на оферираната цена, предназначена за непредвидени строително-монтажни работи. „Бул-ЕС Инженеринг“ ДЗЗД например е отстранена само заради това, но неточността не е със стотинки, а с левове. Грешката в сметките им е с над 29 хиляди.\r\nПоръчката е за извършване на основен ремонт и реконструкция на комплекс от 7 сгради на ул. „Подполковник Калитин“ № 21 в два поземлени имота с обща площ от 13 983 кв. м. С решение на МС те са предоставени в управление на Висшия съдебен съвет за нуждите на Бюрото по защита при главния прокурор.   ., и са в лошо състояние, две от тях подлежат на разрушаване.\r\nОстаналите трябва да се реконструират и пригодят за: учебна зала с капацитет до 30 души за провеждане на обучение и специализирана подготовка на служителите; дежурна част с център за видеонаблюдение; складови помещения, архив и помещение за съхраняване на въоръжение и спомагателно оборудване; стрелбищен комплекс и помещение за обслужване на въоръжение, зала за физическа подготовка с прилежащи съблекални и санитарни възли; открит и закрит гараж;   автомивка.\r\nДосега на изпълнителя е платен аванс от Главна прокуратура в размер на 855 749 лв.    ", "date": "2019.04.16", "title": "Проблем във фундаментите промени договор за строеж на база за защита на свидетели "}
{"url": "https://www.actualno.com/crime/desislava-ivancheva-i-biljana-petrova-otivat-v-slivenskija-zatvor-news_740351.html", "text": "  Бившият пиар на столичния район \"Младост\" Петър Кърджилов сигнализира за рестрикции, насочени към осъдените на първа инстанция бивша кметица и зам.-кметица на района - Десислава Иванчева и Биляна Петрова.      \"В момента съм в следствения арест на Г. M. Димитров със семействата на Десислава и Биляна да им предадем багаж за Сливенския затвор. Охранителите, които приемат багажа отказват да приемат шампоан и балсам!     Карат ги да си ги купуват от лафката в затвора! За информация, един шпеков салам в лафката в ареста на Векилски се продава на цена от 20 лева. Смятайте колко струват шампоана и балсама\", написа Кърджилов в профила си във Facebook.   Припомняме, че двете жени получиха много тежки присъди - 20 години затвор за Иванчева, 15 години за Петрова. Те прекараха месеци наред в следствения арест, като чак от трети опит бяха пуснати - малко преди Нова година. Първоначално на Иванчева и Петрова им беше разрешен - на 18 октомври 2018 година, но на втора инстанция и без те фактически да излязат. Същото се повтори на 16 ноември 2018 година, като тогава решението беше спряно още преди фактическото обжалване от прокуратурата, заради което имаше проверка от Върховния касационен съд (ВКС), която констатира нарушения, а нечувано прокуратурата буквално поиска от Апелативния наказателен съд да не позволява достъп до данните по делото на проверяващите от ВКС.", "date": "2019.04.16", "title": "Десислава Иванчева и Биляна Петрова отиват в Сливенския затвор"}
{"url": "https://www.actualno.com/tennis/djokovich-vze-revansh-ot-kolshrajber-i-e-v-treti-kryg-v-monte-karlo-news_740375.html", "text": "  Световният номер 1 Новак Джокович се класира за третия кръг на силния тенис турнир от сериите Мастърс 1000 в Монте Карло, след като надигра трудно Филип Колшрайбер в три сета – в отделните части 6-3, 4-6, 6-4.     Първият сет започна по-добре за германския ветеран, който пропусна четири възможности за пробив в първите седем гейма на мача. Решителният момент дойде в осмия гейм, когато той се пропука, а в последствие двукратният шампион в надпреварата затвори успешно откриващия сет.   Във втората част първите три гейма преминаха без пробиви, но след това последваха цели седем, а Колшрайбер направи един повече от съперника – 4-3 и по този начин възстанови равенството.\r\nВместо да продължи по възходяща линия, германецът допусна колебания в първия си сервис гейм в заключителния сет, а Джокович удържа своето подаване и продължи в трети кръг.  Така сърбинът записа осма победа от десет мача срещу 35-годишния си опонент и се реваншира за загубата си от германеца в трети кръг в Индиън Уелс, където отстъпи след 6-4, 6-4.\r\nВ следващия кръг номер 1 в света чака победителя от сблъсъка между Тейлър Фриц и Диего Шварцман.   Напред продължават още Камерън Нори, Феликс-Оже Алиасим, Пиер-Юг Ербер, Гуидо Пея, Жил Симон и Лоренцо Сонего, който изненадващо сложи край на участието на Карен Хачанов.    Останаха още два двубоя от програмата при мъжете – Хауме Мунар-Борна Чорич и Стан Вавринка-Марко Чекинато.", "date": "2019.04.16", "title": "Джокович взе реванш от Колшрайбер и е в трети кръг в Монте Карло "}
{"url": "https://www.actualno.com/europe/zaradi-pojara-v-notr-dam-partijata-na-makron-prekrati-kampanijata-si-za-evroizborite-news_740390.html", "text": "  Управляващата партия във Франция прекрати своята предизборна кампания за евроизборите заради пожара, който опустоши катедралата „Нотр Дам” в Париж в понеделник вечерта, съобщава Политико.     „Живеем в момент на дълбока тъга. Листата „Ренесанс” ще се присъедини към този момент на национално обединение.   Ние прекратяваме кампанията си до второ нареждане”, заяви Натали Лоазо, водещ кандидат на партията на Еманюел Макрон „Република, напред”. Партията кръсти своите кандидати за европарламента - листа „Ренесанс”.\r\nВчера вечерта Макрон трябваше да даде дългоочакваното си телевизионно обръщение към нацията, за да очертае мерките, които планира да предприеме след национални обществени дебати, проведени в отговор на протестите на „Жълтите жилетки”. Но то бе отменено заради пожара.  ", "date": "2019.04.16", "title": "Заради пожара в \"Нотр Дам\" партията на Макрон прекрати кампанията си за евроизборите "}
{"url": "https://www.actualno.com/crime/zadyrjaha-58-dushi-za-nezakonni-boeve-s-pitbuli-news_740307.html", "text": "  Полицията задържа 58 души за незаконни боеве с кучета от породата \"питбул\", съобщават от МВР.     Те са задържани при проверка в гориста местност над язовир Искър, в землището на Панчарево.   В изоставена панелна постройка, част от бивш пионерски лагер, са установени две дървени арени за провеждане на незаконните боеве, а около тях множество паркирани автомобили с регистрационни табели от различни области на страната.\r\nСлед проверката са задържани общо 58 души, жители на различни населени места.  В част от автомобилите на задържаните са установени 9 кучета от породата \"питбул\", които са иззети и предадени на служители от Столичното общинско предприятие \"Екоравновесие\".\r\nМеждувременно, един от задържаните-жител на Самоков, изхвърлил пред полицаите кутия с около 4 грама марихуана.   ", "date": "2019.04.16", "title": "Задържаха 58 души за незаконни боеве с питбули"}
{"url": "https://www.actualno.com/europe/francija-se-obedini-i-sybra-700-mln-evro-za-vyzstanovjavane-na-notr-dam-news_740380.html", "text": "  Водещи бизнесмени, компании, професионални обединения и институции във Франция се обединиха, обещавайки да дарят близо 700 млн. евро за възстановяване на парижката катедрала \"Нотр Дам\" след снощи.     Огънят, който горя цяла нощ, и нанесе тежки щети на прочутата катедрала, посещавана от около 13 млн. туристи годишно. Около 400 пожарникари се включиха в гасенето и , спасявайки основната конструкция. Случилото се бързо мобилизира френското общество и мнозина решиха да помогнат за реконструирането на архитектурния паметник.\r\nСобствениците на гиганта в козметиката и луксозните стоки L'Oreal - семейство Бетанкур ще дарят 200 млн. евро. Същата сума обеща и най-богатият европеец – милиардерът Бернар Арно, който е шеф на бизнес империята LVMH. Собственикът на Gucci и Yves-Saint Lauren о. .\r\nКметството на Париж ще дари 50 млн. евро, а регионът на френската столица – Ил дьо Франс ще участва с 10 млн. евро. Кметът на Париж Ан Идалго обяви планове за организиране на голяма международна дарителска конференция, за да се съберат допълнителни средства за възстановяването на \"Нотр Дам\".  Собствениците на конгломерата Bouygues Мартен и Оливие Буиг ще дарят 10 млн. евро, толкова ще даде и инвеститорът Марк Ладре дьо Лашариер. Френски банки също обещаха да помогнат - Societe Generale ще даде 10 млн. евро, а Credit Agricole ще се включи с 5 млн. евро. Хенри Кравис от инвестиционния гигант KKR ще помогне с 8.85 млн. евро, а производителят на гуми Michelin и технологичната компания Capgemini ще дарят по 1 млн. евро. Собственикът на Peugeot – PSA Group също ще осигури финансова помощ. Такава обеща и технологичният гигант Apple, съобщи с Twitter изпълнителният директор на компанията Тим Кук.\r\nКомпании от строителния сектор, начело с гиганта Vinci, също ще участват във възстановяването на шедьовъра на готическата архитектура.       Една от най-големите фирми за дъбова дървесина – Charlois обеща да осигури необходимата дървесина за покривната конструкция. Нейният изпълнителен директор - Силвен Шарлоа обяви, че ще помогне за откриването на най-качествените материали по света за възстановяването на изгорелия покрив. \"Ще са нужни хиляди кубически метра дърво, ще трябва да намерим красиви парчета, с големи диаметри\", казва Шарлоа пред France Info.\r\nСобственици на държавни и частни гори в страната ще бъдат призовани да дарят нужната дъбова дърверсина за възстановяването на \"Нотр Дам\". Застрахователната група Groupama също ще се включи с 1300 дъбови дървета от собствените си гори в Нормандия, пише BFM TV.\r\nКонфедерацията на малките и средните предприятия е готова да помогне със занаятчии за строителните дейности.\r\nAir France ще осигури безплатен транспорт за всички официални участници в реконструкцията на катедралата. Отделно авиокомпанията ще събира доброволни дарения от клиентите си, за да подпомогне финансирането на ремонта.\r\nВ събота ще се състои благотворителен концерт на някои от най-големите звезди на френската поп музика, за да се съберат още дарения. Концертът ще бъде излъчван пряко по обществената France 2.   ", "date": "2019.04.16", "title": "Франция се обедини и събра 700 млн. евро за възстановяване на \"Нотр Дам\""}
{"url": "https://www.actualno.com/bgfootball/ubeditelen-lokomotiv-krachi-uvereno-kym-finala-za-kupata-na-bylgarija-news_740403.html", "text": "  Отборът на Локомотив (Пловдив) е с единия крак във финала за Купата на България, след като надигра убедително у дома Септември с 4:0 в първия полуфинален сблъсък, игран на стадион „Лаута“ под тепетата.     Домакините решиха всичко в мача през първата част, когато реализираха три безответни попадения в мрежата на столичани.\r\nРезултатът откри нападателят на „смърфовете“ Димитър Илиев от дузпа в 14-та минута, а само пет по-късно централният защитник Стивън Езе покачи на 2:0 след асистенция на Един Бахтич.   Малко преди да изтече половин час Момчил Цветанов наказа нова грешка в отбраната на Септември и направи резултата класически.  В ролята на асистент за гола се превърна Анте Аралица. През втората част домакините логично намалиха оборотите, но въпреки това контролираха събитията на терена.\r\nКрайният резултат бе оформен в 87-та минута, когато Цветанов този път се отчете с точно подаване към Игор Банович, който не остави шансове на Валентин Галев.\r\nТака възпитаниците на Бруно Акрапович се доближиха до втория си финал в надпреварата, след като загубиха от действащия шампион на България Лудогорец с 2:1 през 2012. Реваншът в София е на 23 април от 19:00 часа.    ", "date": "2019.04.16", "title": "Убедителен Локомотив крачи уверено към финала за Купата на България "}
{"url": "https://www.actualno.com/curious/dneven-horoskop-za-17-april-news_740310.html", "text": "        Тази сряда ще имате успешна комуникация. Използвайте деня, за да научите повече за другите, но и  за себе си. Успешни ще са посещенията при лекар. Тази сряда е подходящ ден за решаването на краткосрочни задачи. При дългосрочните планове има риск от сериозна промяна в обстоятелствата, така че засега не се втурвайте натам.   Тази сряда може да бъдете изненадани от новина, която първоначално няма да ви зарадва. С развиването на събитията ще разберете, че ползите са повече от видимото за момента.     Тази сряда ви предстои интересно запознанство. Бъдете сигурни, че дори хората, които са много по-различни от вас има на какво да ви научат и какво да ви дадат. Тази сряда може да очаквате известна съпротива от страна на колеги или близки. Помислете дали не прекаляване с изискванията. Никой няма полза от напрежение в отношенията. Тази сряда може да си измислите причина, поради която да се заемете с нещо различно. Сега имате нужда от смяна на посоката. Някои от вас може да получат интересно предложение за работа.   Днес ви предстои да разрешите важен въпрос, свързан с личен проблем. Задачата ще бъде изпълнена в срок и качествено и може да уплаши някои от враговете ви. Тази сряда си поставете по-сериозни задачи за изпълнение. Сега ще може да повдигнете планини. Не се щадете и оставете конкуренцията далече зад себе си. Тази сряда може да се включите във всяко едно състезание, което зърнете. Все пак е добре да се ограничите с 1-2 спора, за да си оставите и малко време за себе си.    Тази сряда ще имате изключителен късмет. Сега може да опитате силите си там, където не сте и помисляли да се изявявате. Вечерта ще имате време и за романтична изненада. Тази сряда не се колебайте да споделите мнението си, ако бъде потърсено. В противен случай намесата ви може да изглежда не на място. Вечерта си направете малък подарък. Тази сряда ще изживеете нещо различно. Промяна в графика може да ви покаже една по-различна страна на нещата, която да приемете при сърце. Не се колебайте да мечтаете смело.", "date": "2019.04.16", "title": "Дневен хороскоп за 17 април"}
{"url": "https://www.actualno.com/europe/petrolen-gigant-syshto-darjava-100-mln-evro-za-parijkata-sveta-bogorodica-news_740312.html", "text": "   . Това предаде Reuters.     По-рано днес двама френски милиардери също обявиха, че ще дарят значителни суми. Собственикът на \"Гучи\" и \"Ив Сен Лоран\" ще спонсорира възстановяването със 100 млн. евро, а шефът на бизнес империята LVMH Бернар Арно обеща цели 200 млн. евро.   Започна събиране на дарения и от граждани. Много държави пък  предложиха да помогнат на Франция с изпращането на  експерти-реставратори.\r\nПрезидентът Еманюел Макрон обеща, че 800-годишната катедрала ще бъде възстановена.  За щастие пожарникарите са успели да спасят произведенията на  изкуството и реликвите, пазени вътре. Те са били преместени в Лувъра.", "date": "2019.04.16", "title": "Петролен гигант също дарява 100 млн. евро за Парижката \"Света Богородица\""}
{"url": "https://www.actualno.com/ruse/majstori-shte-demonstrirat-unikati-na-velikdenski-bazar-v-ruse-news_740189.html", "text": "  Дунавският център за изкуства и занаяти в сътрудничество с Mall Rousse за четвърти път организират Великденски базар от 19 до 21 април. Изложението ще бъде открито в търговския комплекс на 19 април в 10 часа.     Центърът е структура, основана от занаятчии за занаятчии в местния Дунавски регион. Работещи в секторите изкуства и занаяти, могат да членуват в организацията и да поставят логото на своите произведения, ако същите отговарят на съответно качество, социални и природозащитни стандарти.   Гостите ще се запознаят с образци от различни занаяти и технологията им на изработване. Сред тях са плъстене, текстилни кукли, скрапбукинг (декориран албум с фотографии, печатни текстове или сувенири), квилинг ( хартиени ленти за създаване на декоративни конструкции), рисувано стъкло, дървопластика, бижута от кожа и метал, моделин, карвинг свещи, иконопис, плетиво, художествена обработка на дърво и други приложни изкуства.\r\nВ базара, освен местните творци ще участват и майстори от Варна, Плевен и Разград. Посетителите ще видят оригинални ръчно изработени великденски яйца и сувенири. Изложението ще заеме партерния етаж в Mall Rousse, а работното му време е от 10 до 19 часа.  ", "date": "2019.04.16", "title": "Майстори ще демонстрират уникати на Великденски базар в Русе "}
{"url": "https://www.actualno.com/curious/tervel-pulev-djeni-sushi-e-travestit-news_740319.html", "text": "   сподели, че е имал съмнения, че целунатата от брат му Кубрат журналистка Джени Суши е мъж. Това призна боксьорът ни в интервю за \"ТВ+\".     \" Нейното поведение към Кубрат беше повече от журналистическо и аз го видях съвсем ясно. С това сигурно го е предразположила да я целуне.     Но той не целуна нея. Целуна победата. На мен тя ми изглеждаше на травестит, даже я наблюдавах на партито след мачовете дали е мъж, или жена\" , призна Тервел.\r\nТой отново защити брат си относно избухналия скандал и дори заяви, че той е \"добре дошъл\" за тях. \"Какво толкова направи Кубрат? Не е извършил криминално деяние. Да, не е прав, тя има правото да избира кой да я целува, а той го направи без да пита.    Не е лошо, по-скоро Кубрат влезе във всички емисии по този начин. Добре дошло, това му вдига още повече рейтинга\" , добави боксьорът.   \" Тя се възползва от тази ситуация, за да влезе в обективите, а може би и за да изкара пари\" , допълни по-малкият от братята Пулеви.     ", "date": "2019.04.16", "title": "Тервел Пулев: Джени Суши е травестит"}
{"url": "https://www.actualno.com/politics/borisov-gotov-da-pomaga-za-notr-dam-s-restavratori-i-pari-news_740300.html", "text": "   Това заяви премиерът Бойко Борисов на брифинг в Министерския съвет след среща с грузинския си колега Мамука Бахтаздзе, иноформира facti.bg.      Така България ще се включи във възстановяването на този символ на християнството.    И Грузия, и България сме православни християни. Сутринта на нашия посланик в Париж му предадох да предаде на президента Макрон и на нашите колеги там освен, че съжаляваме и скърбим за тази светиня, каквато е \"Нотр Дам\", че сме готови и за подпомагане, както и финансово, но на първо място България да предложи, защото има изключителни реставратори и живописци.\r\nНие ще ги командироваме да помагат и с това ще бъде нашата помощ, но да участват българи в бързото възстановяване на този символ. Имаме изключително надарени хора в тази област, за да подпомогнем и ние с нашия принос на Франция\", сподели Борисов.  Борисов призова журналистите да следят процеса, за да видят какво страната ни ще направи.", "date": "2019.04.16", "title": "Борисов готов да помага за \"Нотр Дам\" с реставратори и пари"}
{"url": "https://www.actualno.com/politics/smetnata-palata-dava-partii-za-zalichavane-gerb-njama-nito-edno-darenie-za-2018-godina-news_740259.html", "text": "  20 партии, от които 8 действащи, не са подали финансов отчет за миналата година (2018 г.). Това става ясно от съобщение на Сметната палата.     Оказа се, че 6 от неподалите отчети партии го правят за втора поредна година. Това са ПП „Български земеделски съюз“, ПП „ВОТ-консерватори“, ПП „Гражданска сила“, ПП „Другата България“, ПП „Обединена България“ и ПП „Федерация активно гражданско общество“. Именно заради това Сметната палата праща сигнал до прокуратурата, тъй като по закон партиите, които две поредни години не се отчетат, следва да бъдат разпуснати (чл. 40, ал. 1, т. 4 от Закона за политическите партии /ЗПП/).   Иначе осемте партии, които още развиват дейност към момента на периода за подаване на отчет, са  ПП „Български земеделски съюз“, ПП „ДЕОС (Движение за европейско обединение и солидарност)“, ПП „ВОТ-консерватори“, ПП „Гражданска сила“, ПП „Движение експерти за регионите“, ПП „Другата България“, ПП „Обединена България“ и ПП „Федерация активно гражданско общество“.\r\nОсвен това отчетите на 2 партии – ПП \"Движение за равноправен обществен модел\" (ДРОМ) и ПП \"Съюз за отечеството\", са подадени след законоустановения срок, но са спазени изискванията на ЗПП (чл. 34, ал. 5) относно формата, съдържанието и начина на представяне.  Заради нарушението ще бъдат глобени всички партии, които не са представили отчети, както и тези, чийто отчети са представени след законовия срок. Глобата е в размер от 5000 до 10 000 лв.    Уникално или не, но през 2018 година , сочи отчета им. Държавната субсидия на партията на Борисов обаче е най-голяма - 15 181 000 лева, като само от лихва по депозит има още 2800 лева. От членски внос ГЕРБ е събрала 161 000 лева, а от отписани задължения - 21 000 лева! Разходите пък са 9 450 000 лева.    За разлика от ГЕРБ, в отчета на БСП впечатление прави, че от членски внос е събрана сумата от 938 000 лева, а от безусловни дарения - 327 000 лева. Държавната субсидия обаче е 12 043 000 лева! А разходите на социалистите са 10 835 000 лева, от които 3 219 000 лева са за заплати.\r\nЩо се отнася до вечния \"балансьор\" и на ГЕРБ, и на БСП - ДПС, партията има 4 181 000 лева субсидия, 493 000 лева внос, а от лихви е спечелила 13 000 лева! Разходите пък са 2 974 000 лева.", "date": "2019.04.16", "title": "Сметната палата дава партии за заличаване, ГЕРБ няма нито едно дарение за 2018 година"}
{"url": "https://www.actualno.com/politics/kpkonpi-de-fakto-ne-komentira-dali-e-pusnala-cvetanov-vypreki-neobjasnimi-dohodi-news_740213.html", "text": "  Антикорупционната комисия (КПКОНПИ) не дава достъп по Закона за достъп до обществена информация до документите (ЗДОИ), показващи сериозните разминавания в доходите и имущественото състояние на втория човек в ГЕРБ Цветан Цветанов. Въпросните документи обаче вече бяха публикувани от гражданско движение \"Боец\", както и от сайта за разследваща журналистика \"Биволъ\".     За какво става въпрос? Проверка на финансовото състояние на Цветанов и семейството му във връзка с делата, които се водеха срещу него по времето на кабинета \"Орешарски\". Конкретно проверката засяга развитието на в полза на бившия шеф на РЗБОП във Велико Търново Орлин Тодоров, по което той беше оправдан. На бял свят излезе , която е писана от Георги Апостолов и е пратена на тогавашния ръководител на КОНПИ и сегашен председател на Антикорупционната комисия (КПКОНПИ) Пламен Георгиев. Основното разминаване касае това колко струват два апартамента (в груб строеж) и две паркоместа на ул. \"Елемаг\". Точно тези жилища Цветанов разменя за в сграда \"Летера\" на \"Артекс\". Само апартаментите са общо малко над 192 кв. метра (80,22 кв. метра и 112,54 кв. метра), а Цветанов ги купува през 2008 година, а му ги продава фирма \"Ти Ви Би\" на кумеца му Тодор Бояджиев. За всичко това са платени около 130 500 евро. В доклада си Апостолов обаче изчислява, че са платени 306 120 лева с ДДС.   Отделно има и несъответствие между доходите и разходите на семейството на Цветанов в размер на 118 849 лв., тоест доходите не са били достатъчни да покрият разходите и придобиваното имущество в период от 10 години (04.12.2003 до 04.12.2013 година). КОНПИ изчислява, че за изследвания период (бел.ред. - според съкратения преразказ на доклада в становище на дирекция \"Координация и контрол\" сумата е 1 057 461 лв. ).\r\nПрипомняме, че ръководителят на КПКОНПИ Пламен Георгиев също има  разминавания в имотните си декларации. Те касаят апартамент и две  паркоместа в столичния квартал \"Гео Милев\", които са купени за малко над  207 000 лева според на Георгиев, но в нотариалния акт сумата е над 264 000 лева. Освен  това, Георгиев има и жилище на последния етаж на сграда на ул. \"Професор  д-р Георги Павлов\", голямо 156 кв. метра, плюс тераса от 43 кв. метра ,  само че се оказа, че има още една тераса – на покрива на сградата, от  186 кв. метра. Георгиев твърди, че тя е \"обща част по смисъла на чл. 38  от Закона за собствеността\", но кадри от дрон на bTV показаха, че  терасата е преградена и на нея има барбекю.  Сега се оказва, че зам.-председател на КПКОНПИ Антон Славчев отказва да пусне тази информация след запитване на ЗДОИ - на \"Биволъ\". \"Не е ясно защо КПКОНПИ отказва дори и информацията за предмета на преписката и установените разминавания в сумите, които не съдържат лична информация, а и може да бъдат анонимизирани. \"Биволъ\" ще обжалва отказа в Административния съд\", съобщават от сайта за разследваща журналистика.", "date": "2019.04.16", "title": "КПКОНПИ де факто не коментира дали е пуснала Цветанов въпреки необясними доходи"}
{"url": "https://www.actualno.com/music/100-udarni-instrumenta-na-scenata-na-zala-bylgarija-za-detskija-koncert-muzikalno-pyteshestvie-news_740222.html", "text": "  100 ударни инструмента ще бъдат използвани за детския концерт „Музикално пътешествие“ от програмата на „Европейски музикален фестивал“ на 19 април от 11 ч. в зала „България“. Събитието ще запознае малките слушатели с богатството и разнообразието на най-голямата група музикални инструменти – ударните. Основна част от програмата заема атрактивната образователна пиеса „Музикално пътешествие“, композирана от създателя на перкусионната школа в България – проф. доктор Добри Палиев. Чрез нея децата ще научат кои са основните групи ударни инструменти и какъв е техният звук. „Пътешествието“ се представя от талантливите младежи от ансамбъл „Палиев Спаркълс“ и дуо „Малетс“, които са възпитаници на Националното музикално училище „Л. Пипков“, а техни преподаватели са дъщерите на професор Палиев - Мария и Искра Палиеви. Всяко дете на концерта ще получи специална книжка, която ще допълни знанията, придобити на концерта. Водещи на събитието ще бъдат  известният артист от Музикалния театър Александър Мутафчийски и деветокласничката от музикалното училище Алекса Атанасова. За трета поредна година „Европейски музикален фестивал“ организира образователни концерти за деца, които имат огромен успех. Представленията „Петя и вълкът“ през 2017 г. и „Приключенията на Пер Гинт“ през 2018 г. бяха посетени от стотици ученици от столицата. Деветнадесетото издание на фестивала тази година се провежда като част от Календара на културните събития на Столичната община, а съорганизатор е Министерството на културата.     Добри Палиев е роден в Перник през 1928 г. Започва да свири на акордеон, по-късно и на тромпет  в ученическия ансамбъл „Джазът на амбициозните“ в Шумен, където се премества семейството. Един ден, когато перкусионистът  на състава отсъства, Добри хваща палките, сяда на барабаните и повече не става от това място. По примера на брат си – Отокар Палиев, който е цигулар и един от създателите на камерния ансамбъл „Софийски солисти“, Добри постъпва в Музикалната академия. По това време се е свирело само на тимпани и малък барабан. Сам започва да се обучава на пластинковите инструменти ксилофон и маримба. Закупува първия вибрафон в България и толкова се влюбва в него, че разработва цяла школа за този инструмент. Добри Палиев е новатор и търси най-доброто за ударните инструменти, а поради липса на обучени преподаватели в България, сам достига до начините на изпълнение на различните инструменти и разработва своя методика, която дава началото на школата по ударни инструменти у нас. По настоящем неговата преподавателска традиция продължават дъщерите му Мария и Искра Палиеви.   „Музикално пътешествие“ се ражда като приказка за приспиване по време на следобедния сън на четиримата внуци на проф. Добри Палиев, които днес също се занимават професионално с ударни инструменти. Първи изпълнители на приказката са музикантите от перкусионен ансамбъл „Полиритмия\", създаден от Добри Палиев през 1976 г. А по подобие на „Полиритмия“, преди 5 години Искра Палиева създава „Палиев спаркълс“, включващ Алекса Атанасова, Александър Иванов, Боян Боков, Боян Манолов, Константин Куртев, Калоян Минчев и Сара Чакърова. Младите музиканти, заедно с „Дуо Малетс“, в което участват Анастас Паев и Александър Иванов, ръководени от Мария Палиева, ще пресъздадат увлекателната история на сцената на зала „България“ на 19 април. В програмата ще прозвучат  още няколко композиции, представящи ударните инструменти като „Дяволски танц“ от Д. Палиев, „Танц на барабаните“ от Дж. Кошински, „Тракийско настроение“ от Г. Минчев, няколко пиеси от Е. Копецки, и популярната миниатюра на Римски-Корсаков „Полетът на бръмбара“. „Концертът е подходящ за всички – от 4 до 99 години“, отправя покана Мария Палиева.\r\nБилетите за концерта „Музикално пътешествие“, който се реализира и с партньорството на Софийската филхармония, се продават на касата на „Кантус Фирмус“ в зала „България“ и онлайн на www.ticketsbg.com.  ", "date": "2019.04.16", "title": "100 ударни инструмента на сцената на зала „България“ за детския концерт „Музикално пътешествие“"}
{"url": "https://www.actualno.com/crime/akcija-sreshtu-sobstvenici-na-luksozni-imoti-vyv-vetovo-news_740228.html", "text": "  Екипи на полицията и жандармерията, с разрешение на Окръжния съд в Русе и под ръководството на Окръжната прокуратура, са извършили днес процесуално-следствени действия в имоти и жилища в град Ветово, област Русе. Това съобщи говорителят на Областната дирекция на МВР Даниела Малчева, цитирана от \"Нова телевизия\".     Окръжният прокурор на Русе Георги Георгиев коментира, че акцията е по образувани няколко досъдебни производства срещу хора от Ветово за пране на пари, придобити по всяка вероятност чрез телефонни измами.   Екипите на полиция и жандармерия са влезли в десетина имота тази сутрин. Основните им действия са били свързани с оценка на имуществото. Акцията е приключила по обяд, като не се е стигнало до задържане на хора. Работата по досъдебните производства продължава.", "date": "2019.04.16", "title": "Акция срещу собственици на луксозни имоти във Ветово"}
{"url": "https://www.actualno.com/starazagora/v-stara-zagora-kampanija-shte-nabira-sredstva-za-notr-dam-news_740302.html", "text": "  Кампания за набиране на средства в подкрепа на община Париж за възстановяването на , в която снощи избухна пожар, започва в Стара Загора по инициатива на кмета Живко Тодоров. “В очакване на Великден горя сърцето и душата на Европа. Ярък символ на християнството в Европа, Нотр Дам е нейната история, памет и култура. Всеки европеец свързва катедралата и с много лични моменти, емоции и преживявания. Като кмет на съвременен европейски град, изразявам солидарността си към кмета на Париж и френския народ”, обяви днес кметът Живко Тодоров.     На предстоящата сесия на общинския съвет на 25 април той ще внесе предложение за откриване на , а средствата по нея ще се внасят на това основание по бюджетната сметка на община Стара Загора. Кампанията ще се проведе съвместно с „Алианс Франсез“ - Стара Загора. Идеята е да се покаже съпричастността на старозагорци към загубата за всички французи, Европа и света са щетите, нанесени от пожара в Нотр Дам.   Стартът й ще се даде на във фоайето на общината, където български и френски студенти ще представят разработките си от архитектурното бюро, което работи 5 дни през октомври в Града на липите. Кутии за набиране на средства ще се поставят и на и на други обществени места. След края на кампанията средствата ще бъдат предадени на Ерик Льобедел, посланик на Франция в България, от кмета Живко Тодоров.", "date": "2019.04.16", "title": "В Стара Загора кампания ще набира средства за Нотр Дам"}
{"url": "https://www.actualno.com/burgas/specsydyt-otstrani-ot-dlyjnost-kmeta-na-sozopol-news_740237.html", "text": "  Апелативният спецсъд потвърди отстраняването от длъжност на кмета на Созопол Панайот Рейзи, предаде БГНЕС.     На свое заседание Апелативният съд потвърди определението на Спецсъда, в което кметът на община Созопол и главната счетоводителка Златка Мусева са отстранени от длъжност.   Самият Рейзи не говори пред медиите, след като чу определението на апелативните магистрати. „Нали чухте, че нямам право да говоря да не попреча на следствието“, каза единствено той.\r\nДвамата са с повдигнати обвинения за длъжностно присвояване в особено големи размери. Първоначално Панайот Рейзи бе привлечен към наказателна отговорност на 11.03.2019 г., а впоследствие на 01.04.2019 г. обвинението спрямо него е конкретизирано, като са посочени съучастниците му и точния размер на присвоената сума. Златка Мусева е привлечена към наказателна отговорност на 01.04.2019 г.  ", "date": "2019.04.16", "title": "Спецсъдът отстрани от длъжност кмета на Созопол"}
{"url": "https://www.actualno.com/plovdiv/300-dushi-v-plovdiv-chakat-za-lichen-asistent-news_740294.html", "text": "  550 болни хора са с личен асистент в Пловдив, още към 300 чакат. В доста от случаите личните асистенти идват за няколко часа и не всеки ден. в, поне хиляда от тях имат право на личен асистент, тъй като са с над 90% инвалидност. Истината е, че когато даден проект свърши, тази услуга отпада и болните хора са изправени пред риска да останат сами или човекът, който се грижи за тях, да остане без доходи. Предстои промяна в тази дейност и до 1 септември трябва да е ясно колко точно от болните ще имат право на личен асистент, чиито доходи вече няма да зависят от даден проект, а ще бъдат постоянни докато има нужда от грижите му.      Дотогава трябва да са готови социалните оценки. Дейността става делегирана. Пловдив е пилотен град с най-много социални услуги, затова днес тук се провежда национален форум \" Предизвикателствата пред общините и партньорството с държавата за реализация и развитие на социалните услуги в съответствие с новото законодателство\". На него присъства зам. министърът на труда и социалната политика Зорница Русинова, както и представители на общините и социални работници в цяла България.\r\n\"Три важни закона в социалната дейност бяха приети, сега се изработва нормативната база\", каза днес в Пловдив Зорница Русинова. \"Затова тези дискусии са полезни\". Особено внимание вече се обръща и на статута на социалните работници, а това досега не се визираше в документите. От тях зависи много за извършване на реформата.  55 са социалните услуги, които предлага община Пловдив. До 1 юни предстои откриването на два центъра за настаняване от семеен тип за хора с психични разстройства и за хора с умствена недостатъчност. Пред откриване е и център от подобен тип, за около 15 души, за хора с деменция и хоспис- за лежащо болни с невъзможност да се обслужват. В момента се подготвя и дневен център за хора с деменция, в който пациентите ще могат да остават до 14 дни.", "date": "2019.04.16", "title": "300 души в Пловдив чакат за личен асистент"}
{"url": "https://www.actualno.com/curious/kolu-ficheto-spasjava-notr-dam-istina-ili-legenda-news_740226.html", "text": "  С унищожителния пожар в катедралата „Нотр Дам“ в медийното пространство отново се завъртя историята как преди повече от 150 години лично Колю Фичето спасил прочутата сграда. Легендата, разказана от игумена на Преображенския манастир край Велико Търново архимандрит Георги пред арх. Николай Тулешков, периодично се появява из социалните мрежи и събира стотици реакции и споделяния. По всичко личи, че първоначално материалът е публикуван в блога на Илия Пехливанов – дългогодишен журналист, родом от дряновското село Горни Върпища.     Според разказа на архимандрит Георги, събитията се разиграват през 1866-та година по времето, когато майстор Колю Фичето градял моста над река Янтра. Тогава се разбрало, че известната катедрала „Света Богородица“ в Париж била заплашена от срутване. Забелязали, че тя започнала да се руши и дори една от стените се пропукала. Мнозина видни архитекти се опитвали да спрат процеса на разрушението, но без никакъв успех. Опасността ставала все по-сериозна и парижките власти трябвало да вземат мерки. Новината достигнала и до българските земи. Управителят на Русенската област Мидхат паша научил първи и като френски възпитаник валията поддържал близки връзки с френското правителство. Без да се поколебае, той откликнал на отправения апел за помощ към него и изпратил най-добрия архитект, когото познавал – небезизвестния Колю Фичето, в чиито умения вече се бил убедил лично. Българинът пристигнал с влак във френската столица, като на гарата французите не могли да повярват, че скромно облеченият човек е прочут строител. Майстор Колю Фичето веднага се заел с проучванията и само за няколко дни открил дълбока подпочвена вода, която предизвиквала ерозията. Извел водата навън, каптирал я и дори изградил една малка чешмичка, от която тя да се изтича на площада. Разрушението било преодоляно, а стената била възстановена.  Французите изпитали огромна благодарност към опитния български архитект и много настоявали той да остане в Париж. Нямало как да го склонят за това – чакали го на строежа на Беленския мост, заради който той бил заложил главата си пред Митхад паша. Огледал отново внимателно катедралата и след като се убедил, че опасността е отминала, поел обратно за родината си. Според легендата, за спомен Фичето оставил до катедралата малката чешмичка. Някои твърдят, че от нея и до днес струи вода. Според официалните източници, строежът на „Парижката Света Богородица“ започва през 1160-та година и продължава близо два века. Тя е изградена на остров Сите на река Сена, върху основите на древен римски храм. Нотр Дам буквално означава „Нашата дама“ и е популярно римокатолическо наименование, което носят много християнски храмове в чест на Света Богородица. В годините на Френската революция след 1790 претърпява сериозни поражения, като много безценни реликви са унищожени. Десетина година по-късно – през 1804-та, Наполеон Бонапарт е коронясан именно тук за император на Франция. В световен мащаб се разгаря огромен интерес към катедралата след излизането от печат през 1831-ва година на книгата „Гърбушкото от Нотр Дам“ на Виктор Юго. Именно заради това започва огромен ремонт на емблематичната сграда, който обхваща периода от 1844-та до 1864-та година. Тук някъде според легендата се намесва Колю Фичето, който спасява „Парижката Света Богородица“ от подпочвените води.     Нито в български официални източници, нито във френски такива до момента има подобна версия. Подтикнати от идеята да потвърдят тази теория българи също съобщават, че при многократните си посещения в Нотр Дам не са виждали нито чешмичката, за която пише, нито каквото и да е писмено свидетелство в архивите на прочутата сграда или в изнесената официална история. Както отбелязва самият арх. Николай Тулешков, биографията и ранните години на майстора са обвити в мистериозност. Приема се, че Колю Фичето е роден в Дряново, но в района и до днес има спорове къде точно е роден бележитият българин. „Както за родно място на Омир спорели седем града, така се оказа, че за същата чест по отношение на Никола Фичев търсят признание едва ли не всички дряновски села и колиби“, пише големият архитект. Като един от най-последователните изследователи на живота и творчеството на Колю Фичето, архитект Тулешков разсейва и един друг мит, битуващ у много българи - че майсторът е един самоук и полуграмотен творец. „Архитект Никола Фичев не е бил нищо от това. Той е професионално образования, интелигентен, високо талантлив творец, доказал на съвременниците си своя съзидателен гений с не една сграда и съоръжение. При всичко това е бил и обществено ангажирана личност, болееща за свободата и просперитета на своя народ. Бил е дълбоко вярващ в християнските добродетели човек. С други думи, с право Никола Фичев се счита за една от най-ярките ренесансови фигури на българското Възраждане“, твърди големият архитект. И въпреки че няма никакви конкретни доказателства за участието на Колю Фичето в спасяването на „Парижката Света Богородица“, никой не може да твърди със сигурност, че това не се е случило. Факт е, че по това време Мидхат паша е управител на Дунавския вилает, като развива огромна строителна дейност. Именно по негова инициатива Колю Фичето построява Беленския мост над река Янтра при град Бяла. За моста били необходими 3 милиона гроша, но такава сума пашата не искал да даде. Затова повикал известния строител Кольо Фичето. В срок от две седмици майсторът представил восъчния макет, а Мидхат Паша се възхитил с думите: „Ашколсун, уста Кольо! Златни ръце имаш!“ И наистина – за времето си съоръжението имало внушителни размери – 276 метра дължина и 9,5 метра ширина. Така в крайна сметка мостът бил построен за две години и струвал 700 000 гроша, а майсторът си спечелил огромното уважение на Мидхат паша. Освен това е историческа истина, че турският управник е в много близки отношения със западните страни, особено с Англия и Франция. Именно англичаните го спасяват от смърт, след като през 1879-та година той е осъден на смърт заради участието му в убийството на султан Абдул Азис.\r\nДоказана или не, много българи приемат историята за великият майстор Колю Фичето и спасението на „Парижката Света Богородица“ за истина. За всеки, запознат с построеното от него, легендата звучи правдоподобно. И както при всеки гениален творец, в живота на майстор Колю Фичето истина и легенда се преплитат. Един от най-великите българи ни е оставил огромно културно-историческо наследство и неслучайно изследователите казват за него: „Той не е живял, той е строил”.", "date": "2019.04.16", "title": "Колю Фичето спасява \"Нотр Дам\" – истина или легенда?"}
{"url": "https://www.actualno.com/business/kakvi-sa-naj-vajnite-pravila-za-da-pechelim-ot-spestjavanijata-ni-news_740278.html", "text": "  Инвестициите, разпределени между различни видове активи, търпението и дисциплината са ключовите фактори, за да постигнем добра доходност, ако решим да вложим спестяванията си, дори и събраното да е скромно по размер.     Това стана ясно по време на панела, посветен на личните финанси в рамките на 10-ото юбилейно издание на финансовия форум \"Шумът на парите\", организиран от Profit.bg.\r\n\"Най-доброто, което можете да направите, е да инвестирате в добре диверсифициран портфейл. Разпределението по различните класове активи е факторът, който най-много определя крайния резултат от инвестицията\", заяви Явор Ачев, мениджър за България на Амунди Асет Мениджмънт.\r\n\"Взаимните фондове и колективните инвестиционни схеми, които вече навлязоха доста широко на българския пазар, ви дават възможност за такава диверсификация, включително такива, които инвестират и в земеделски земи, първокласни акции, първокласни облигации и различни видове портфейли\", обясни Ачев.  Инвестиционните решения изискват дългосрочна визия и трябва да проучим най-добрите алтернативи, за да постигнем желаната доходност. Инвеститорите не трябва да се съсредоточават върху един актив или един пазар. Портфейлите им трябва да включват различни финансови продукти, посъветва Петко Вълков, ръководител на дирекция \"Частно банкиране\" в Първа инвестиционна банка.\r\nСпоред него взаимните (договорни) фондове също са добър вариант за инвестиции. \"У нас можете да откриете фондове, които са се представили много добре през последните години и имат потенциал за още по-добър растеж през следващите няколко\", заяви Вълков.\r\nДори да разполагаме с малко пари, това не е пречка да започнем да изграждаме дългосрочна инвестиция. По-важното е да си създадем навик да спестяваме и инвестираме, да бъдем търпеливи, защото инвестирането е дългосрочен процес. Всеки инвеститор трябва да се стреми към устойчивата доходност в дългосрочен план, а не постигането на \"бърза\" печалба в рамките на една или две години.    \"Инвестирането на малки суми, но регулярно, в дълъг период от време, може би е най-доброто решение. Колкото и да е проста, тази стратегия води до най-добри резултати\", съветва банкерът.\r\nЕдни от най-сигурните инвестиции са тези в земеделска земя. Цената й расте ежегодно с 5%, а на места - до 10%. Допълнително има и сигурна доходност от рента - отново 5-10%, посочи Анатоли Георгиев, изпълнителен директор на \"Агрион\".   Хубавото на тези инвестиции е, че не е нужен голям финансов ресурс. Инвеститор може да закупи и 10 декара земя, от която веднага да започне да получава доходи, смята Георгиев.\r\n\"Всяка година се търгува много земя, пазарът е добре развит, неслучайно расте всяка година, а доходността е висока и стабилна\", добави той.\r\nСпоред експертите всеки спад или криза на финансовите пазари е идеален момент за инвестиция.   Можем да си позволим да влагаме само малка част от парите ни в най-рисковите инвестиции, но не трябва да се осланяме и на смятаните за най-сигурни и безрискови. \"На този свят няма нищо безрисково, но ако вземем предвид общоприетото схващане за безрисковите инвестции, те в повечето случаи носят загуби заради реалната инфлация\", обясни Вълков.\r\nЕдинственият начин да правите пари и да продължите да живеете добре, е да заложите на продукт, чиято доходност е по-висока от инфлацията, посъветваха експертите.", "date": "2019.04.16", "title": "Какви са най-важните правила, за да печелим от спестяванията ни?"}
{"url": "https://www.actualno.com/showbusiness/vijte-bremennata-aleks-raeva-snimka-news_740214.html", "text": "  От известно време се носят слухове, че очаква първото си дете.     Тези дни в Instagram се появи снимка, която потвърждава, че 38-годишната певица е бременна.\r\nОт големината на коремчето й може да заключим, че тя е около 4-ия месец, което означава, че трябва да роди в края на лятото.      Алекс пази в пълна тайна бащата на бъдещето си дете. До момента не се знае нищо, освен че са заедно от две години.     ", "date": "2019.04.16", "title": "Вижте бременната Алекс Раева (СНИМКА)"}
{"url": "https://www.actualno.com/blagoevgrad/sled-poveche-ot-50-godini-edna-ot-centralnite-ulici-v-blagoevgrad-veche-e-remontirana-news_740276.html", "text": "  С поредица от тържествени откривания и рязане на ленти премина днешния ден в Благоевград. Кметът на града д-р Атанас Камбитов окончателно откри - ул. Марица и велоалея.     Първото откриване беше именно на централната улица в града. , а благоевградчани често се оплакваха от лошото й състояние. Не добре поддържани тротоари, дупки и лоша инфраструктура превръщаха \"Марица\" в - до днес, когато вече всичко е променено. Проектът стартира през ноември 2016 г., като средствата за него за от оперативна програма и частично съфирансиране от общината. \"Прави ми впечатление, че днес тук са граждани, общественици, живущите от блоковете пред мен, но ги няма онези, които плюеха, няма ги онези, които обясняваха, че този проект е ненужен, че не се прави добре. Е, питам ги къде са сега, за да дойдат да видят крайните резултати и постигнатите цели?\" - заяви Камбитов в пламенна реч, докато прерязваше лентата на улицата. Той благодари както на общинската администрация за доброто сътрудничество, така и на благоевградското ВиК, които също ремонтираха своята мрежа по улицата в срок.\r\nВторият обект, на който Камбитов и колегите му отидоха, е велоалеята, която от централната градска част в Благоевград. Обектът отново е част от европрограма и с неговото реализиране се освободиха зони за паркиране за жителите и гостите на града.\r\n\"Това е показателно как работи Общината- за един ден откриваме 2 обекта. Някои откриват за една година толкова. Колкото за обекта- виждате колоездачите се движат, използват се масово от млади хора, поставихме и пейки, които също се използват много. Имаме идея да надградим проекта и с външно финансиране да купим велосипеди, които да се ползват от гражданите по съответния ред, по пример на много европейски градове\" - заяви Камбитов. След приключването и на тази велоалея, общината вече може да се похвали с . Така се облекчава транспорта и трафика в града, а и се постигат целите за създаването на екологична среда.  Освен двете мащабни и тържествени откривания на нови обекти, днес започва и кампанията за събиране на батерии и акумулатори, . Инициативата е на общината в партньорство с месни фирми, като се организират пунктове, на които всеки може да остави: лекарства, домакински уреди, батерии, замърсени опаковки и др. опасни отпадъци. Целта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на отпадъците.", "date": "2019.04.16", "title": "След повече от 50 години една от централните улици в Благоевград вече е ремонтирана"}
{"url": "https://www.actualno.com/sofia/iniciativen-komitet-lozenec-namekva-che-dnsk-pak-se-mychi-da-si-izmie-rycete-za-zlaten-vek-news_740223.html", "text": "  Защо ДНСК не иска да си изпълни задълженията относно разрешителното за строеж на \"Златен век\" и да каже, че то е изтекло? Това пита Инициативен комитет \"Лозенец\" в специално обръщение относно нашумелия проект за небостъргач.     \" С учудване разбрахме, че общото становище на всички компетентни по казуса институции липсва в на ДНСК (бел. ред. - ), която не констатира изтеклото строително разрешение на \"Златен век\".       Вместо това се ляга на констатираните 3 седмици по-рано \" \" (най-значимото е изменения в конструкцията, които не са отразени в проекта) и за пореден път се прехвърля топката между институциите като този път се иска становище от главния архитект на София Здравко Здравков за това дали е изтекло разрешението. Това заявяват в своя позиция Инициативен комитет \"Лозенец\" относно заповедта за спиране на строителството на сграда \"Златен век\".    Ние от Инициативен комитет \"Лозенец\" смятаме, че това по никакъв начин не отразява нито реалната правова ситуация на сградата, която според нас се строи незаконно, нито отразява постигнатия консенсус между отговорните институции – Столична община, Направление \"Архитектура и градоустройство\", МРРБ и ДНСК. Още на срещата ни в Министерски съвет, архитект Здравков обясни, че няма правно основание той да декларира или констатира факти относно изтичането на строителното разрешение, когато няма внесена от инвеститора преписка. Това твърдение е вярно съгласно закона и ни учудва, че ДНСК продължава да отказва да встъпи в задълженията си и отговорно да констатира изтеклият срок на разрешението за строеж.  Не разбираме последователният опит на всички институции да избягат от задълженията си в момент, когато гражданите на София, а и гражданите на България, особено в тези тежки дни на раздор, скандали и обвинения в корупция държат да видят решителни действия за запазване на законността. Не ни интересуват оставките, а по-скоро резултатите. Искаме да живеем в един уреден и красив град, столица на една просперираща правова държава. Това няма да стане с прехвърляне на топката и бягане от отговорност. А поемането на отговорност не означава само оставка, означава взимане на принципни, честни и законови решения.           За нас най-доброто решение в момента е и така да се възстанови законността.  Тъй като не виждаме решителните действия, които законът налага, а обществото очаква, ние подновяваме действията си за борба срещу липсата на адекватна реакция от страна на ДНСК, ще внесем последващи сигнали до институциите и оставаме в готовност за протестни действия \".", "date": "2019.04.16", "title": "Инициативен комитет \"Лозенец\" намеква, че ДНСК пак се мъчи да си измие ръцете за \"Златен век\""}
{"url": "https://www.actualno.com/politics/sydyt-ne-se-vpechatli-ot-bsp-i-otkaza-da-im-dade-koalicija-za-bylgarija-news_740235.html", "text": "  Жалбата на БСП относно марката \"Коалиция за България\" е оставена без разглеждане от Върховния административен съд (ВАС), става ясно от съобщение на съда.     БСП обжалва решение на ЦИК, с което беше позволено \"Коалиция за България\" да бъде използвано като име от АБВ и партньорите ѝ за участие на предстоящите европейски избори. Лидер на тази листа е Боян Дуранкев, а лидерът на АБВ Румен Петков е на последното, 17-то място.   С определение № 5713 се прекратява производството по адм. дело № 4254/2019г. по описа на Върховния административен съд, четвърто отделение. Определението не подлежи на обжалване.\r\nОснование за оставяне на жалбата без разглеждане и прекратяване на производството по делото са разпоредбите на чл. 128, ал. 6 и чл. 141, ал. 3 от Изборния кодекс. Съгласно тези разпоредби пред ВАС по реда на чл. 58 от Изборния кодекс . Тези текстове не са изменяни от приемането на Изборния кодекс.  ", "date": "2019.04.16", "title": "Съдът не се впечатли от БСП и отказа да им даде \"Коалиция за България\""}
{"url": "https://www.actualno.com/varna/kmetyt-na-varna-predlaga-sinjata-zona-da-raboti-i-v-pochivnite-dni-news_740227.html", "text": "  Предложение за удължаване на Синята зона във Варна е изпратено до Общинския съвет от кмета на морската ни столица - Иван Портних. В наредбата, която трябва да се разгледа от местните депутати, са посочени две промени – Синята зона да работи през почивни дни и празници, както и удължаване на работното й време до 20.00 часа. В момента работното й време е само през делнични дни от 9.00 до 19.00 часа.     От община Варна съобщават, че са постъпили сигнали от граждани и фирми, които алармират за липса на свободни паркоместа в обхвата на синята зона извън работното й време.   В предложението на Иван Портних се посочва още, че промяната в работното време вероятно ще донесе близо 900 хил. лева допълнителни приходи за година. От тях 680 000 лева ще са от кратковременното паркиране, а 210 000 лева – от поставяне на „скоби”.\r\nПредложението на кмета на Варна за промяна в Наредбата за организация на движението на територията на Община Варна следва да бъде разгледано от две комисии към местния парламент – “Правна комисия” и “Структури и общинска администрация”. За да влезе в сила трябва да бъде гласувано и на сесия на Общинския съвет.  ", "date": "2019.04.16", "title": "Кметът на Варна предлага Синята зона да работи и в почивните дни"}
{"url": "https://www.actualno.com/business/bylgarski-eksperti-problemyt-ne-e-izkustvenijat-intelekt-a-lipsata-na-estestven-news_740295.html", "text": "  Трябва ли да се  страхуваме от изкуствения интелект, който вече започва да навлиза в  живота ни? Този въпрос коментираха ключови фигури от българския технологичен сектор по време на форума \"Шумът на парите\".     „Изкуственият интелект неизбежно ще ни промени. Ние все повече ще влизаме в компютрите. заяви Цветан Алексиев, главен изпълнителен директор на Сирма Груп Холдинг.   „В момента и най-нискоквалифицираният човек още не може да бъде заменен от изкуствен интелект. “, смята от своя страна Невен Дилков, основател на \"Нетера\".\r\nСпоред Атанас Райков, генерален директор „Бизнес развитие“ на Viber за Източна Европа, Близкия изток и Северна Африка, човешкото отношение към виртуалния свят е в постоянно движение и се адаптира към промените. в свят, в който всяка услуга (от предоставяне на информация до купуване  на самолетен билет) ти се осигурява само от Google, без да има нужда да  посещаваш други сайтове.   Как се развива и какви са начините за справяне с - тези и още подробности прочетете в ", "date": "2019.04.16", "title": "Български експерти: Проблемът не е изкуственият интелект, а липсата на естествен"}
{"url": "https://www.actualno.com/burgas/jurnalistka-predstavja-pyrvata-si-kniga-v-burgas-news_740169.html", "text": "  Излиза първата книга на дългогодишна журналистка, която работи в Бургас. Тя носи заглавието \"Роуз Вълшебната ми Кръстница\", а стилът  всеки читател определя сам, след като се докосне до нея. Екатерина Капрова разказва 12 различни истории, за които казва, че са се родили съвсем лесно, без никакво насилие. Нейните приятели, които са чели книгата, определят стила като магически реализъм. Редактори са Ваньо Вълчев и Динко Динков.      се свърза с авторката, за да разбере, какво кара един журналист да напише книга: “Роуз Вълшебната Кръстница е в главата ми от много години, сама се измисли. Виждам я, сънувам я, как седи на едно дърво, яде круши, плюе семки и от тях израстват цветя. И сега си намери мястото в тази книга. Тя започва с разказ за моето раждане и завършва с раждането на сина ми. Роуз кръщава бебета, дава им най-хубавите неща и след това се меси в живота им, като се опитва да оправя кашите, които са забъркали“.   Книгата е написана само за два месеца. В нея има разказ за приятел на авторката, който е починал, но тя го „намира“ отново в социална медия. Разказ за български актьор, играл на Бродуей, който загива в Ню Йорк след събитията от 11 септември.\r\n„Бебетата са само една малка част от книгата. Това са различни мои истории и на мои приятели, някои са истински, други не са, а само са вдъхновени от истински истории“, добавя Капрова.  Тя е щастлива от факта, че нейният син Никола Христов е автор на корицата на първата и книга, заедно със Стефан Димитров.\r\nПремиерата е на 19 април в Бургаската художествена галерия \"Петко Задгорски\".   \"Накрая всичко свършва добре. Ако не е добре, значи това още не е краят\", добавя Катя, която определено вярва във вълшебства и чудеса, но без забравя за истинския живот.    ", "date": "2019.04.16", "title": "Журналистка представя първата си книга в Бургас"}
{"url": "https://www.actualno.com/crime/bivsh-deputat-ot-gerb-i-nastojasht-na-dps-e-obvinen-v-tyrgovija-s-vlijanie-news_740269.html", "text": "  Специализираната прокуратура предаде на съд народния представител Димитър Аврамов за търговия с влияние.     Той и двама негови помагачи ( с инициали М. П. и В. Ч.)  са обвинени, че от 6 до 17 юли 2012 г. в Бяла Слатина, Плевен, Монтана са поискали 220 000 лева от бизнесмен и право на ползване на земеделски земи, собственост и арендувани от фирма на бизнесмена.   Прокуратурата твърди, че депутатът взел 100 000 лева, за да упражни влияние на директора на Областна дирекция \"Земеделие\" в Монтана да отмени своя заповед. Парите били искани още, за да се упражни влияние и върху началника на полицията Монтана, за да осигури охрана за достъп до масив в землището на с. Стубел.\r\nДеянията са извършени в Бяла Слатина, Плевен, Монтана и в местността \"Тировец\" в землището на Монтана (в производствена база на \"Гала - М\" ООД). Предстои Специализираният наказателен съд да насрочи разпоредително заседание по делото.  Димитър Аврамов е избран за депутат с листата на ДПС в избирателен район Монтана. Той е и член на комисиите за борба със сивата икономика и контрабандата и по европейските въпроси и еврофондовете.\r\nТой бе депутат и от листата на ГЕРБ в първия мандат на кабинета \"Борисов\".   На 17 юли 2012 г. Аврамов бе арестуван за търговия с влияние. През 2016 г. той бе оправдан от Софийския градски съд, но от прокуратурата обявиха, че ще протестират.    Припомняме още, че братът на депутата Борис Аврамов, е сочен за лидер на престъпна група, която е обвинена за палеж на автомобила на убития данъчен Иво Стаменов. Поръчката обаче не била изпълнена, а за нея разследващите органи разбрали по показанията на хората, на която била възложена.\r\nСъбрани са обаче доказателства, че групата е възлагала поръчки за следене и нанасяне на побой над застреляния на 19 декември 2017 г. в София директор на звено „Фискален контрол” в НАП Иво Стаменов.\r\nУбийството на  Стаменов не е разкрито. Той бе застрелян посред бял ден в центъра на София и по-късно почина от раните си.   ", "date": "2019.04.16", "title": "Бивш депутат от ГЕРБ и настоящ на ДПС е обвинен в търговия с влияние"}
{"url": "https://www.actualno.com/ruse/tancov-festival-obedini-artisti-ot-tri-dyrjavi-v-ruse-news_740168.html", "text": "  При подчертан интерес в Русе се проведе XIII издание на международния танцов фестивал „Танцуваща река“. Организатори на фестивала са Община Русе, Общински Младежки дом-Русе и Сдружение „Импулс“.     Участваха 27 състава от България, Румъния и Италия, а танцьорите бяха 540, които показаха 188 вдъхновяващи изпълнения. Всички те се състезаваха в следните категории: солови изпълнения - в първа, втора и трета възрастови групи, а малки и големи групи - в подготвителна, първа, втора и трета възрастови групи. Фестивалът има конкурсен характер и  включва следните стилове: съвременни танци, джаз танц,  танцово шоу/Show Dance/MTV шоу и тематичен танц, улични танци и хип-хоп.   Фестивалът е посветен на Международния ден на балета – 29 април и има за цел да популяризира танцовото и балетно изкуство сред децата и младежите, да стимулира и развива таланта им и да дава възможност за нови контакти и изяви.\r\nПоради повишения интерес конкурсът се проведе на две сцени – Голяма зала на Доходно здание и зала Опера, където се представиха рекордните 88 солови изпълнения. Публиката оцени с възторжени аплодисменти емоционалните изпълнения на участниците в танцовия празник. С подобаваща тържественост премина и церемонията по награждаването. Голямата награда - Гран При на конкурса получи Балет „Елемент“ от град Варна.  Специална и изненадваща награда получиха 3 участнички от 3 български града, от румънската хореографка – Флори Йордаче, дългогодишен участник на конкурса, която връчи призове за безплатно участие на конкурса за модерен балет в град Брашов, Румъния през 2019 г.", "date": "2019.04.16", "title": "Танцов фестивал обедини артисти от три държави в Русе "}
{"url": "https://www.actualno.com/curious/naj-netyrpimite-myje-sa-tochno-tezi-zodii-news_740165.html", "text": "  Някои хора вярват в зодии, други ги отричат напълно. Може би истината е някъде по средата и трябва да имаме предвид някои особености, които са присъщи на повечето хора.      Това са зодиите, които никоя жена не иска да има до себе си, ето защо:     Мъжете овни са импулсивни, конфликтни и мног трудни като характер. Те не са внимателни с жените, никога не си признават, че грешат и не се променят, каквото и да ви казват. Имат огромни изисквания и очаквания от другите, а те самите не дават нищо от себе си. Егоизмът също не им е чужда черта. Като цяло - да се разбереш с мъж Овен е почти обречена кауза.    Страшно романтична натура, но не бързайте да се радвате. Мислите на мъжете Стрелци се реят винаги в един идеален свят, в който никоя жена не е достатъчно добра за тях и винаги може ОЩЕ. Те са хора, които обичат да пътуват и това, че имат половинка до себе си няма да ги задържи на едно място, колкото и да са сериозни отношенията им. По-добре стойте далеч от мъжете с тази зодия. Те са изключително независими и никога нямат нужда от сериозна половинка до себе си. Рискуват много и не се интересуват какъв ще е резултатът. Страшно инатливи са и държат на своето, независимо дали са прави или не. Мъжете с тази зодия са истински работохолици и не отделят внимание на половинката до себе си.        ", "date": "2019.04.16", "title": "Най-нетърпимите мъже са точно тези ЗОДИИ"}
{"url": "https://www.actualno.com/europe/ispanija-shte-prerazgleda-sigurnostta-na-nacionalnite-si-pametnici-news_740171.html", "text": "  Испания ще преразгледа сигурността на своите национални паметници, като \"очевидна последица” от пожара, който опустоши катедралата в Париж, заяви испанският министър на културата Хосе Гуирао.     \"Това е предупреждение”, каза той. \"Опасността е в остарелите електрически системи, които ще трябва да се подновят”.   Той не дава повече подробности относно това, кои паметници ще бъдат включени.\r\nВсе още не се знае причината за пожара в \"Нотр Дам\", но катедралата е подложена на интензивна реставрация, която може да е свързана с причината за пожара.  ", "date": "2019.04.16", "title": "Испания ще преразгледа сигурността на националните си паметници"}
{"url": "https://www.actualno.com/dobrich/osydiha-posrednik-oshtetil-s-blizo-22-miliona-leva-firma-news_740175.html", "text": "  Щета от малко над 2,188 млн. лв. претърпяла фирма в резултат на действия на свой пълномощник, съобщават от Окръжния съд в Добрич. Дружеството е упълномощило 46-годишен мъж от Пловдив да изкупува земеделски земи от собственици в Каварна и Шабла, предаде кореспондентът на .     В периода от 26 февруари до 28 юни 2007 г. са били сключени 14 сделки с имоти. Пълномощникът е договарял цена, приемлива за продавачите, но в нотариалните актове вписвал по-висока стойност на закупените ниви. Разликата от реалните и вписаните цени продавачите трябвало да му предават на него или на посочено от пълномощника лице. Собствениците на земите се съгласили с условието му, желаейки да реализират сделката.   Магистратите са приели, че мъжът съзнателно е действал против интересите на фирмата и ѝ е нанесъл значителни имуществени. Окръжният съд потвърди решението на Районен съд – Каварна. Присъдата е една година лишаване от свобода с 3-годишен срок на изпитание и 100 лева глоба за злоупотреба с доверие. Той ще трябва да плати и разноските по делото, възлизащи на 5962 лв.", "date": "2019.04.16", "title": "Осъдиха посредник, ощетил с близо 2,2 милиона лева фирма"}
{"url": "https://www.actualno.com/moresport/zlatnite-momicheta-otpraznuvaha-svojata-poredna-pobeda-v-hotel-marinela-sofia-news_740156.html", "text": "  След като , диамантените момичета от ансамбъла в състав Симона Дянкова, Мадлен Радуканова, Стефани Кирякова, Лаура Траатс и Ерика Зафирова отпразнуваха своята поредна бляскава победа на официална вечеря в зала София на хотел Marinela.     Златните момичета на България със съчетание на три обръча и два чифта бухалки в края на тридневната надпревара. Българският ансамбъл се представи отлично и получи оценка 24.050 точки от съдиите (15.900 трудност, 8.150 за изпълнение), с което изглеждаше близо до титлата, но след това ансамбълът на Украйна също игра на много високо ниво и получи оценка 20.100. На трето място се нареди съставът на Япония с 23.600 точки.\r\n„Каквото и да кажем за тези момичета, за техните треньори, за композиции и изпълнения, все ще е малко. Просто ги подкрепяйте, обичайте и вярвайте в тях, защото в техния труд, постоянство и себераздаване е събрана гордостта на България. Илиана Раева, честит златен медал в многобоя на ансамбъла. Една частичка от него е специално за теб. Всички в залата най-добре знаят защо“, заявиха от федерацията.", "date": "2019.04.16", "title": "“Златните момичета” отпразнуваха своята поредна победа в хотел Marinela Sofia"}
{"url": "https://www.actualno.com/scene/lubimijat-balet-na-led-sankt-peterburg-na-gastrol-s-dve-predstavlenija-v-shest-bylgarski-grada-prez-noemvri-i-dekemvri-news_740146.html", "text": "  Една страхотна новина за всички фенове на приказните сюжети и пищните сценични продукции:  Руски държавен балет на лед  „Санкт Петербург“  този ноември ще предложи богата програма на ценителите в цели шест български града, при това с цели две представления – „Лешникотрошачката“ и „Лебедово езеро“.       20.11 „Лебедово езеро“, 17:30  и 20:00 ч  21.11 „Лешникотрошачката“, 17:30 и 20:00 ч 23.11 „Лебедово езеро“, 16:30 и 19:00 ч    24.11 Лешникотрошачката, 16:30 и 19:00 ч. 26.11 „Лебедово езеро“, 17:30 и 20:00 ч 28.11 „Лебедово езеро“, 19:00 ч   Пловдив, Дом на културата „Борис Христов“  2.12 „Лешникотрошачката“, 20:00 ч\r\n3.12 „Лебедово езеро“, 20:00 ч Цените на билетите са  мeжду 45 и 65 лв от Eventim и локалните каси в градовете. По традиция, за най-малките почитатели ще има специални цени на билетите 12 лв. от всички ценови категории. Първите 200 най-бързи фена ще могат да се възползват от отстъпка 10% в цената във всеки град. Онлайн билети: По правило, няма поява на руската театрална формация на олимпийските шампиони по фигурно пързаляне у нас, която да не е отбелязала напълно разпродадени спектакли във всички точки у нас, в които са поставяни. През  декември 2018 г. постановката „Лебедово езеро“ реализира своеобразен рекорд – цели три изцяло запълнени салона в зала 1 на НДК.\r\nПрез 2017 г. създаденият от уважавания хореограф Константин Боярски  Държавен балет на лед „Санкт Петербург“ отбеляза своя 50-годишен юбилей със серия от представления в целия свят, между които и България.", "date": "2019.04.16", "title": "Любимият Балет на лед „Санкт Петербург“ на гастрол с две представления в шест български града през ноември и декември"}
{"url": "https://www.actualno.com/europe/putin-komentira-pojara-v-notr-dam-news_740188.html", "text": "  Руският президент Владимир Путин заяви, че руснаците са сериозно натъжени от пожара в в Париж и предлагат помощ във възстановяването на катедралата, предаде  БГНЕС.     \"Нотр Дам\" е исторически символ на Франция, безценно съкровище на европейската и световна култура, един от най-важните християнски обекти. Трагедията, който се случи снощи в Париж остави тъга в руските сърца”, заяви Путин в съобщение до френския президент Еманюел Макрон.   Путин се надява, че катедралата ще бъде възстановена и предлага да изпрати руски експерти, за да помогнат във възстановяването ѝ.", "date": "2019.04.16", "title": "Путин коментира пожара в Нотр Дам"}
{"url": "https://www.actualno.com/europe/moskva-osydi-bivsh-norvejki-granichen-slujitel-na-14-godini-zatvor-za-shpionaj-news_740196.html", "text": "   осъди 63-годишният норвежец Фрод Берг на 14 години затвор при стриктен режим заради шпионаж, съобщи BBC. Берг бе арестуван в Москва през 2017 г. и отхвърли обвиненията. Той е работил като пазач по норвежко-руската граница, предаде БГНЕС.     Берг призна, че е действал като куриер за норвежкото разузнаване, но заяви, че е имал малко познания за мисията. Бившият руски полицай, който е обвинен в това, че е дал документите на Берг вече е в затвора.   ", "date": "2019.04.16", "title": "Москва осъди бивш норвежки граничен служител на 14 години затвор за шпионаж"}
{"url": "https://www.actualno.com/analysis/v-rusija-otbeljazvat-rekordna-tyga-po-stalin-news_740161.html", "text": "  Нивото на одобрение на руснаците на дейността на достигна исторически високо ниво от времето, когато се правят изследвания по темата. Това сочат данни от анкета на \"Левада-центр\", съобщи РБК.     Според изследването общото ниво на одобрение и безразлично отношение към Сталин е достигнало 77%. Отбелязва се, че 52% от респондентите се отнасят към бившия ръководител на Съветския съюз с възхищение, уважение или симпатия. При това с 12% е нараснал делът на тези, които заявяват, че уважават политика. От 2015 година забележимо намалява броя на неутрално или отрицателно настроениети руски граждани към Сталин.   Също така 70% от руснаците смятат, че Сталин е изиграл \"по-скоро положителна\"  или \"изцяло положителна\" роля в живота на . За отрицателната роля на Сталин са се обявили 19% от анкетираните. От 2008 година насам броят на хората, смятащи за неоправдани \"човешките жертви, които е понесъл съветския народ в сталинската епоха\" е намалял от 60 на 45%.\r\nПрез 2017 година бе съобщено, че 50% от руснаците оценяват положително дейността на Сталин като ръководител на СССР по време на Великата отечествена война, а четвърт от анкетираните смятат, че сталинските репресии са били политическа необходимост, затова са исторически оправдани.  ", "date": "2019.04.16", "title": "В Русия отбелязват рекордна тъга по Сталин"}
{"url": "https://www.actualno.com/prasspress/celuvkata-na-kobrata-news_740203.html", "text": "  Боксьорът Кубрат Пулев - Кобрата по време на интервю с американската журналистка Джени да Суши я изненада с целувка, на която тя първо каза thank you, но като преспа се почувства унижена и оскърбена, хвана се да съди Кобрата, бяха му отнети боксьорските права в Калифорния, а по света и у нас избухна за три дни ожесточен обществен дебат на тема - честно ли е, селско ли е, насилствено ли е, на кого оная му работа мирише на суши, кой не спазва етични стандарти, чии етични стандарти са по-етични... И разбира се, основната тема във всички интелектуални спорове - опонентът ми е лайно, а аз съм Ален Делон. Или както е казал съветският народ: вы все пидорасы, только я - Д’артанян!     Аз няма да се включвам в този обществен дебат - да се оправят, както знаят, всеки си плаща изборите.\r\nКубрат плаща цената да е Балканджи Ганьо в нетолерантна среда, Сушито плаща хонорар на адвокатката си и печели вечното презрение на балканския мачизъм.\r\nНезависимо от това дали Сушито е златотърсачка, а Кобрата - жертва на курткапан, той научи по трудния начин, че в Рим се прави като римляните.  Строго погледнато - едновремешният маниер на Бойко Борисов да пъха залък от питката в устата на момата, която го посреща в носия (има много такива снимки в интернет) - това е много по-груб сексуален жест на доминация, но у нас по принцип чорбаджията има право на такова поведение. Ако не искаме да е така, трябва да се променим като общество.\r\nА всичко това ни служи за повод да си припомним още някои видове целуване в нашия обществен живот.     Ръка се целува на свекър и на поп, на дама и на по-възрастен, на Прошка и на Бойко Борисов.\r\nВсички сме гледали клипа, в който Цветан Цветанов, Георг Георгиев и още един гербоид целуват ръка на Бойко Борисов. Поводът е Прошка, но инициативата за ръкоцелуването изглежда е на самият Борисов. В клипа с тези интимности ясно се вижда, че Борисов буквално си тика ръката пред лицето на целувача, както някога пъхаше питката в устата на момите.\r\nВъобще Борисов - макар да твърди, че не му се нравят слагачите, всъщност много обича да му се сторва ихтибар, да му целуват ръка, да падат от него на тенис и футбол и да му гъделичкат президентите на Венецуела. (Ако приемем условно, че президентите Мадуро и Гуайдо са съответно тестикул и скротум.) Кракоцелуването бива два вида. Единият вариант е като Октай Енимехмедов - човекът, който преди години изскочи с пистолет пред Ахмед Доган и бе пребит от актива на ДПС. Рядко съм виждал с толкова страст да се рита човек по лицето. Тогава Доган и Местан още бяха единомишленици, “в една парадигма”, както обичат да витийстват в тая партия. Местан тогава обясни и похвали действията на съпартийците си, които проявили мъжество да защитят лидера си и да ритат едва ли не до смърт паднал на земята човек.   Другият вид кракоцелуване е доброволно - когато плонжираш в краката на Бойко Борисов и когато го оставиш да бие дузпи, докато вкара. Целуването на скут може да става в поза “партер” или просто на колене, но преди всичко това е жест на покорство пред нечий трон.\r\nТова специфично целуване е описано в историческите хроники, има го и в новелите на Иван Вазов. Когато татарските ханове Ногай и Чокай (Чоки) по различно време идват да опустошават България и влизат в столицата Търново, българските царе им целуват скута. Технически подробности за самия акт на скутоцелуването историята не е оставила, затова всеки да даде воля на въображението си. На “още по-друго място” знае да целува Бай Ганьо. За съжаление и Алеко Константинов се е посвенил да даде подробности какво представлява това “още по-друго място” и как се целува правилно. “Виждаш ли как викам да живей, пък ти си взел да казваш, че съм бил против. Завиждаш ми, да те вземе дяволът. Знайш си ти, че ако вземем да се надвикваме, не се знай кой кого ще надвика. Па и за почитание ако дойде думата, аз пак не се давам. Ти ще цалунеш ръка, аз - двете ръце; ти ще цалунеш скута, аз - краката; ти ще цалунеш на друго място, аз - на още по-друго място. Че ти с мен ли ще се надпреварваш бе, кьорпе?”\r\nЗа още по-голямо съжаление нашите съвременници - целувачи на още по-другото място на Борисов, също ревниво крият тайните си.\r\nИ не от срам се крият - не дай, Боже! - просто си пазят секретите на занаята.\r\nПодозираме обаче, че това “още по-друго място” не е Банкя. Г-н Балев,  ", "date": "2019.04.16", "title": "Целувката на Кобрата"}
{"url": "https://www.actualno.com/society/94-godini-ot-naj-kyrvavija-atentat-v-bylgarskata-istorija-snimki-news_740155.html", "text": "  На 16 април се навършват 94 години от най-кървавия атентат в българската история и един от най-кървавите в световната. На тази дата през 1925 година в катедралния храм „Света Неделя” загиват 213 души, а 500 са ранени. Дълго време /почти до 11 септември 2001 г./ кървавото събитие държи печалния рекорд за най-много избити представители на елита на едно място.     След провала на Септемврийското въстание от 1923 г. БКП е забранена и минава в нелегалност. Комунистите решават да отвърнат на удара. Ръководството на Военната организация на БКП възлага извършването на атентата на една от „шесторките“, ръководена от Петър Абаджиев, който през втората половина на януари 1925 година влиза в контакт с клисаря на „Света Неделя“ Петър Задгорски. С негова помощ в продължение на няколко седмици Петър Абаджиев и Асен Павлов внасят на тавана на църквата общо 25 кг експлозив. Планът за атентата предвижда първо да бъде убит достатъчно високопоставен човек, чието опело да събере политическия и военен елит в църквата „Света Неделя“, за да може взривът да предизвика по-голям ефект. Комунистите се спират на о.з. генерал Константин Георгиев, който е убит пред църквата „Свети Седмочисленици“ на 14 април. Опелото на генерал Георгиев е насрочено за 16 април, Велики четвъртък. В 7 часа сутринта Задгорски пуска на тавана на сградата извършителите на атентата. Траурното шествие влиза в църквата в 15 часа. Службата се ръководи от софийския митрополит и бъдещ екзарх Стефан. Първоначално ковчегът е поставен до колоната, която трябва да бъде взривена, но след това е преместен по-напред, поради големия брой хора, дошли на церемонията. Така по случайност най-видните присъстващи са отдалечени от мястото на взрива.  Експлозията избухва около 15:20 часа и събаря главния купол на църквата, затрупвайки вътре множество хора. Взривната вълна в затвореното помещение нанася допълнителни поражения.\r\nПри атентата загиват 134 души, други умират по-късно от раните си. Ранените са около 500. Загиват 12 генерали, 15 полковници, 7 подполковници, 3 майори, 9 капитани, 3 депутати и множество граждани, включително деца.    По случайност, всички членове на правителството се отървават само с леки наранявания. Цар Борис III не е в църквата, тъй като присъства на погребенията на убитите в атентата срещу него в прохода Арабаконак два дни по-рано.\r\nВечерта на 16 април в страната е обявено военно положение, което остава в сила до 24 октомври. По време на военното положение правителството предприема репресивни действия срещу крайната левица.\r\nЧаст от организаторите на атентата – Димитър Златарев, Петър Абаджиев и Никола Петров – успяват да избягат през Кралството на сърби, хървати и словенци в Съветския съюз. Заговорниците се опитват да ликвидират своя съучастник Петър Задгорски, но той успява да се предаде на полицията и прави пълни самопризнания. Бързо е разкрито местоположението на ръководителите на Военната организация на БКП Коста Янков и Иван Минков, като първият е убит, а вторият се самоубива преди да бъде заловен. Делото за атентата е гледано от военен съд от 1 до 11 май в казармите на Четвърти артилерийски полк в София. Марко Фридман, най-високопоставеният от обвиняемите, признава, че организацията получава финанси „през Виена” от Съветския съюз, но прехвърля отговорността за атентата върху Коста Янков и Иван Минков, които според него са действали без съгласието на ръководството на БКП. Смъртни присъди получават Петър Задгорски, подполковник Георги Коев, в чиято къща се укрива Иван Минков, и Марко Фридман, ръководител на секция във Военната организация на БКП. Задочно на смърт са осъдени и Станке Димитров, Петър Абаджиев, Димитър Грънчаров, Николай Петрини и Христо Косовски, като последните трима вече са убити през предходните седмици. Смъртните присъди са изпълнени публично чрез обесване на 27 май.   Източник: БГНЕС ", "date": "2019.04.16", "title": "94 години от най-кървавия атентат в българската история (СНИМКИ)"}
{"url": "https://www.actualno.com/vraza/dete-e-napadnato-ot-kuche-vyv-vraca-news_740179.html", "text": "  Куче нахапа 8-годишно дете във Враца, съобщиха от полицията, цитирани от Дарик Нюз. Инцидентът е станал на 15 април на бул. „Демокрация“ в центъра на града.     Кучето е от породата източно-европейска овчарка и е било водено без намордник от 72-годишна жена, когато се е нахвърлило на детето.   Момчето е прегледано във врачанската болница. На собственичката на животното е съставен акт, допълва БГНЕС.", "date": "2019.04.16", "title": "Дете е нападнато от куче във Враца"}
{"url": "https://www.actualno.com/curious/mistichnoto-nezaljazvashto-slynce-na-finlandija-ojivjava-v-centyra-na-sofija-news_740216.html", "text": "        Тази година Finlandia Vodka идва на българския пазар с нова, вълнуваща форма, която отразява необикновения характер на скандинавската страна. Това е и поводът за събитието, което ще ни потопи в тайнствената скандинавска атмосфера с три интерактивни инсталации. Всяка от тях е посветена на елементите, вплетени във вкуса и новата бутилка на водката — Luonto (Природа), Tislaus (Дестилация) и Muotoilu (Дизайн).\r\nОт 20 до 25 април посетителите ще имат шанс сами да контролират и наблюдават уникалния природен феномен „Midnight Sun” — мистичното незалязващо слънце, което не слиза от хоризонта през арктическите бели нощи за цели 72 дни. Публиката ще може да види, докосне и усети формата на ледената вода по кристално чистите фински глетчери и да направлява дестилационния процес в интерактивна инсталация. ще ви очаква на площад Света Неделя №5 от 20 до 25 април в компанията на оригинални коктейли и атмосферична музика. Входът е свободен, а събитието ще бъде отворено за посетители всеки ден от 18 до 22 ч.  #ElementsOfFinlandia      ", "date": "2019.04.16", "title": "Мистичното незалязващо слънце на Финландия оживява в центъра на София"}
{"url": "https://www.actualno.com/society/cik-objavi-obshtestvena-porychka-za-buletinite-za-evrovota-news_740147.html", "text": "  Централната избирателна комисия (ЦИК) стартира процедура за възлагане на обществена поръчка чрез договаряне без предварително обявление с предмет \"Изработка и доставка на хартиени бюлетини за гласуване в изборите за членове на от Република България на 26.05.2019 г.\". Това съобщиха от институцията.     С решението, което е взето вчера, за отговорно длъжностно лице е определен Николай Желязков - главен юрисконсулт в дирекция \"Администрация\" в ЦИК, съобщи в. \"Сега\". Той трябва да публикува документи за участие на интернет страницата на ЦИК в профила на купувача, да изпрати до регистъра на Агенцията по обществени поръчки необходимите документи по възлагането на обществената поръчка, да осъществява дейностите, свързани с провеждането на обществената поръчка, включително и да приема документи за участие.   ", "date": "2019.04.16", "title": "ЦИК обяви обществена поръчка за бюлетините за евровота"}
{"url": "https://www.actualno.com/curious/3-te-jenski-zodii-s-koito-myjete-ostavat-zavinagi-news_740164.html", "text": "  На някои зодии им е писано да бъдат с един човек завинаги. Някои жени имат качества, от които мъжете не могат да се откажат и за това цял живот ги обичат безусловно.          Добротата на Раците в причината те винаги да имат дълги и здрави връзки. Жените  с тази зодия са сладки като външност и не придават важност на облеклото си, но това няма значение за мъжете, които искат истинска и дълбока връзка. Раците се раздават цял живот, правят огромни усилия, за да поддържат пламъчето живо и дават много любов и подкрепа в трудни моменти. Мъжете обожават своите половинки, защото най-накрая намират спокойствие с тях.   Жените от тази зодия са истински грациозни дами, които обожават да се грижат за външния си вид, а както знаем... мъжете обичат с очите си. Те никога не допускат да се занемарят, дори и след дълги години съвместен живот. Освен това Везните са много верни партньори и мъжете държат на тази тяхна черта. Умеят да поддържат дома стилен и да създават изискан уют. По душа жените Везни са силно привързани към своя партньор и правят много усилия за връзката си, за това и винаги печелят дълги години любов.        ", "date": "2019.04.16", "title": "3-те женски зодии, с които мъжете остават завинаги"}
{"url": "https://www.actualno.com/cars/novijat-opel-corsa-shte-teji-pod-edin-ton-news_740217.html", "text": "  Компанията Opel разкри първи подробности за следващото поколение на хечбека си Corsa. Според представител на марката, автомобилът ще тежи със 108 кг по-малко от предшественика си, което означава теглото от под 1 тон. Новата Corsa ще запази дължината си - 4060 мм, като в най-леката си модификация ще има тегло от 980 кг. Това е постигнало благодарение на новата каросерия, тежаща с 40 кг. по-малко от сегашната. Капакът от алуминий смъква още 2,4 кг, а предните и задните седалки - съответно 5,5 и 4,5 кг. Изцяло алуминиевите двигатели снижават масата с 15 кг., подобна роля играе и новата шумоизолация на автомобила. Вече е известно, че новата Corsa е изградена на модулната платформа CMP (Common Modular Platform), разработена от френската група PSA Peugeot Citroen, която през 2017 г. стана собственик на германския производител Opel. Всъщност, именно продажбата на компанията стана причина за забавянето на модела, който беше готов. След идването на французите обаче се наложи той да бъде разработен изцяло наново. За 6-ото поколение на популярния хечбек са предвидени бензинови и дизелови двигатели, а след тях ще се появи и изцяло електрическа модификация. Премиерата на новата Corsa ще е в края на годината.     ", "date": "2019.04.16", "title": "Новият Opel Corsa ще тежи под един тон"}
{"url": "https://www.actualno.com/europe/nebostyrgach-s-mnojestvo-posolstva-e-evakuiran-v-madrid-zaradi-bombena-zaplaha-news_740266.html", "text": "  Небостъргач в Мадрид, в който се помещават британското, канадското, холандското и австралийското посолство, беше евакуиран заради бомбена заплаха, съобщиха властите, цитирани от световните агенции.     \"Получена е бомбена заплаха. Налице е евакуация, трябва да работим и да направим проверки\", уточняват още от полицията.   Евакуацията се извършва в четвъртия най-висок небостъргач в Испания – „Де Торе Еспасио“. Небостъргачът, разположен в Пасео де ла Кастелана в Мадрид, е 57-етажна сграда с височина 235 метра.\r\nНа място са пристигнали службите за спешна помощ, включително пожарникари и служители на националната и общинската полиция, пише БГНЕС.  Националната полиция призова всеки, който все още е вътре или в близост до сградата, да следва указанията на персонала по сигурността. ", "date": "2019.04.16", "title": "Небостъргач с множество посолства e евакуиран в Мадрид заради бомбена заплаха"}
{"url": "https://www.actualno.com/balkani/cipras-smjata-che-ikonomicheskata-svoboda-na-gyrcija-e-syvsem-blizo-news_740055.html", "text": "  Гръцкият премиер Алексис Ципрас обяви, че Гърция ще се сдобие с икономическа свобода, след като е върнала предсрочно дългове на Международния валутен фонд (МВФ), пише англоезичното издание на вестник \"Катимерини\", цитирано от БГНЕС.     Страната планира тази седмица да поиска от Европейският стабилизационен механизъм (ЕСМ) съгласие, за да може Атина да осъществи предсрочните плащания.   В интервю, излъчвано на живо по телевизията, Алексис Ципрас каза още, че Гърция няма да свали прага на доходите, освободени от данъци. Това е мярка, която страната договори с международните си кредитори и трябва да се въведе от следващата година, за да увеличи броя на гражданите, от които събира данъци.\r\n\"Прагът няма да се променя, докато \"Сириза\" е на власт\", заяви Ципрас, имайки предвид собствената си партия, която пое управлението през 2015 г.  Тази година се очаква Гърция да покрие финансовите изисквания, които са ѝ поставени от международните кредитори. Ципрас обеща остатъка да бъде раздаден на гражданите.\r\n\"След великденските празници ще се съберем с министрите и ще решим какво можем да предложим. Не като подарък преди изборите, а като постоянни мерки за облекчаване на положението, защото гръцката икономика се развива по-добре\", каза Ципрас.", "date": "2019.04.16", "title": "Ципрас смята, че икономическата свобода на Гърция е съвсем близо"}
{"url": "https://www.actualno.com/politics/otneha-shofiorskata-knijka-na-mestan-news_740210.html", "text": "  С постановление на Окръжна прокуратура – Кърджали от днес по отношение на Лютви Местан, привлечен като обвиняем за престъпление по транспорта, в резултат на което е причинена смърт, на основание чл.69а, ал.1 от Наказателно-процесуалния кодекс, е наложена мярка за процесуална принуда – временно отнемане на свидетелството му за управление на моторно превозно средство, съобщиха от Апелативната прокуратура в Пловдив.     Припомняме, че лидерът на ДОСТ Лютви Местан е обвинен за причиняване на смърт по непредпазливост. Той е пуснат от 10 хиляди лева. Местан беше задържан на пътя за КПП \"Маказа\", при която загина 6-месечно бебе, а неговите родители и по-голямо братче пострадаха.   Под наблюдението на Окръжна прокуратура -Кърджали е започнало разследване. Направен е оглед на мястото на произшествието, проведени са разпити на свидетели очевидци и са назначени са съдебномедицински експертизи, които да дадат заключение относно причините за смъртта на 6-месечното дете, както и за вида на причинените увреждания на здравето на родителите на починалото бебе и неговия 9-годишен брат.\r\nРазследването по делото продължава, предстои събирането на гласни доказателства, огледи на моторните превозни средства, които са иззети по делото като веществени доказателства и назначаване на съдебна автотехническа експертиза.  ", "date": "2019.04.16", "title": "Отнеха шофьорската книжка на Местан"}
{"url": "https://www.actualno.com/burgas/tyrnovskata-i-srebyrnata-konstitucija-shte-bydat-posreshtnati-v-burgas-s-voenni-pochesti-news_740183.html", "text": "  Бургас отбелязва 140 годишни от приемането на Търновската конституция с различни инициативи. Едната е „Урок по Конституция”, който се преведе днес в училищата. Той запозна децата с историческите факти и работата по създаването на първия български закон, както и с информация за Учредителното събрание.     Другото събитие посветено на годишнината е изложба. В нея посетителите ще могат да видят предмети от Националния литературен музей и експонати, които са свързани с бургаското участие в значимите събития станали през 1879 година.   Най-ценните експонати в изложбата ще бъдат оригиналите на Търновската и Сребърната конституция. Те ще бъдат посрещнати в града с военни почести на трети май.\r\nТърновската конституция е първият основен закон, възродил България след петвековно османско иго. А \"Сребърната конституция\" носи името си, заради промени в основния закон, които са приети на 9 юли 1911 година. Наречена е по този начин, заради своята корица от ковано сребро и позлата.  Реликвите, които свидетелстват за демокрацията в България ще бъдат изложени от трети до осми май в Културен център \"Морско казино\".", "date": "2019.04.16", "title": "Търновската и Сребърната конституция ще бъдат посрещнати в Бургас с военни почести"}
{"url": "https://www.actualno.com/sofia/poddryjka-na-zelenata-sistema-vyzlaga-stolichna-obshtina-za-nad-78-mln-lv-news_740187.html", "text": "  Поддръжка на паркове, градини, зелени площи към транспортни трасета и дървесни насаждения за три години възлага Столична община. Прогнозната стойност на поръчката е почти 78,5 млн. лв. с ДДС (или 65,4 млн. без ДДС), предаде репортер на .     Тя е разделена на 19 обособени зони (позиции), от които 10 зони с паркове, градини и зелени площи към градски магистрали (в това число една зона с лесопарк и една с основни центрове в Природен парк „Витоша“), четири зони с дървесни насаждения и пет – с транспортни трасета.   Дейностите ще се изпълняват спрямо годишния бюджет за целта с възлагане (единични манипулации) за поддръжка на тревни площи, дървесна и храстова растителност, цветя, алеи и други паркови елементи на обекти от зелената система на Столична община.\r\nКонкретните работи включват: косене на тревните площи, събиране и извозване на окосената трева, резитба на храсти, подраст и издънки, отсичане на дървета, засаждане на цветя, засаждане на дървета и храсти, събиране на шума, поддържане на чистота и извозване на събрани отпадъци, тесане на алеи и площадки, грапане на тревни площи, прекопаване на рози и храсти, изкореняване (раздробяване) на дънери, затревяване и дейности по ремонти на паркови елементи и инфраструктура и всички други необходими съпътстващи дейности, се сочи в документацията.  Контролът по изпълнението ще се изпълнява от дирекция „Зелена система“ на Столична община.  Оферти ще се приемат до 20 май, а ще се отварят на следващия ден.", "date": "2019.04.16", "title": "Поддръжка на зелената система възлага Столична община за над 78 млн. лв."}
{"url": "https://www.actualno.com/europe/rekorden-spad-na-bezraboticata-vyv-velikobritanija-vypreki-nesigurnostta-s-brexit-news_740212.html", "text": "  Заетостта във Великобритания достигна рекордно високо ниво, отърсвайки се от упоритата несигурност около оттеглянето на Великобритания от Европейския съюз, показват официални данни.     \"Равнището на заетост във Великобритания се е увеличило със 179 000 до рекордно високо ниво от 32,72 милиона души за трите месеца до февруари 2019 г.\", се казва в изявление на Службата за национална статистика, цитирано от БГНЕС.   Това е най-високото ниво от началото на статистическите проучвания през 1971 г.\r\nНивото на безработица остана на 3,9%, което е най-ниското ниво от 1975 г. насам.  \"Пазарът на труда в Обединеното кралство остава окуражаващо оживен през февруари, като намаляващата безработица е причина за скока с едни от най-бързите темпове, наблюдавани след глобалната финансова криза преди повече от 10 години\", отбеляза Кристофър Уилямсън, главен бизнес икономист в IHS Markit.\r\nПрез изминалата седмица европейските лидери се договориха с британския премиер Тереза Мей да отложи Brexit най-късно до 31 октомври, спасявайки континента от хаотично излизане.   Забавянето избягва евентуално икономическо бедствие от двете страни на Ламанша, но не допринася много за разрешаването на политическите тревоги след постоянните провали в контрола на Мей над нейните депутати и кабинета.    ", "date": "2019.04.16", "title": "Рекорден спад на безработицата във Великобритания, въпреки несигурността с Brexit"}
{"url": "https://www.actualno.com/viewpoint/dogarjame-v-razvalini-news_740041.html", "text": "  Парижката \"Света Богородица\" такава, каквато я разказа Виктор Юго, потъна в ада. От пламъци. И догаря сред песнопенията на стотици християни, изпълнили френската столица, в нощта на Велики вторник от Страстната седмица за католиците. Европа осиротява. Бавно и отново. И то във време, в което идеите ѝ за един по-добър свят се посрещат враждебно от  чужди и все по-свои.     Междувременно у нас, а и по целия православен свят, все още не е време за възкресението на Лазар. И по пътя към своята Голгота сигурно е поела Демокрацията. И там не я очаква спасение по библейски образец, а чисто и просто бесило, вдигнато накриво от сляпата Темида. А около нея догарят останки от правосъдие и правов ред, разписани някога от люде, гледащи повече към звездите, отколкото към нозете си. \r\nПо цялата \"Виа Долороса\" на България личат развалини - от справедливост, доблест, самочувствие или страхливост, маскирана в новите им закони. В разрухата на постоянното бързане догарят животи по пътищата. Вдигат им паметници, за да ги връхлети забравата. Виновни никога няма. За какво им е на мъртвите възмездие? Ако пък потрябва на живите - ще си платят. Или с пари, или тъкмо с живота.\r\nА междувременно Темида сменя бесилката с гилотина, за да си открадне сякаш от времето на Френската революция, когато 28 статуи на библейски крале са съборени и \"обезглавени\" от тълпата в катедралата на Богородица. Безмилостно деяние към монархията на Париж. И пример за онези, които са си помислили, че историята е забравила да приготви кръст за делата им.  Сред развалините на мрака преди великото Възкресение Христово изплуват останките на вчерашния ден. Ден, в който сме били отново или злобни, или лицемерни, или щастливи на чуждия гръб, или тържествуващи над сбоствените си заблуди. Или пък всичко това накуп, вярвайки, че и днес ще ни се размине наказанието или покаянието.\r\nОсиротяваме бавно, догаряйки в развалини. И в очакване от тях да се вдигне болният Лазар, за да спаси телата ни. Понеже душите не ни трябват, защото тежат. Особено на съвестта. А тя, ако има още сили, може да попита притежателите си какво предстои за един свят, в който ежедневно изгаря човещината и справедливостта сред хората? Ако има сили, може и да се хвърли на кладата. С отворени очи.      ", "date": "2019.04.16", "title": "Догаряме в развалини"}
{"url": "https://www.actualno.com/viewpoint/borisov-ne-moje-da-si-nameri-hora-za-ministyr-i-tova-e-prekrasno-news_740162.html", "text": "  Премиерът Борисов преди дни кахърно , че вече много трудно можел да си намери министри. Причината: че заради всеки се притеснявал да приеме властови пост, понеже имал тук-там някой имот и не искал да го разследват. А после премиерът каза, че му се искало да има чук и да ходи да троши тераси, сауни - защото хората, заради тези апартаменти, пак не виждали колко хубави неща прави ГЕРБ (това вече от години се говори - ГЕРБ постоянно правели някакви хубави неща, но никой не ги вижда заради едни скандали, и ако не бяха тия скандали, всички щяха да гледат слисани всички тия хубави неща).     В изказванията на Борисов обаче има нещо твърде хубаво. И то е следното: заради разследванията с апартаментите, започнали от \"Свободна Европа\" и подети от \"Биволъ\", започва да се осъществява обрат, който се чака отдавна. Този обрат предполага следното: политиката да стане непривлекателна професия. В момента политиката е бърз начин за забогатяване, който дори включва една обичайна размяна, която се прави непрекъснато от управленския елит. Тази размяна гласи: ще взема едни огромни суми и ще почнат принципно да ме мразят - ако се разбере. Изглежда обаче има суми и квадратури след които, това че те мразят, не ти прави впечатление; има някаква пропорционална зависимост между начина, по който медиите раздухват, снимат и питат за баснословните ти имоти, и все пак твърде успокояващия ефект на собствената ти сауна, където под влиянието на маранята и високата температура въздъхваш облекчено и докато някой ти трие гърба все пак знаеш, че си постъпил правилно. \r\nВ момента всеки политик, сгащен с такива имоти, се хваща като удавник за едно-единствено изречение: \"Не е морално, но е законно\". Първо, много е интересно дали е законно при положение, че дори базовата логика води до просто заключение: едно нещо е продадено за 4 пъти по-ниска цена и тъй като един строителен предприемач работи за печалба, то той би могъл да смъкне от тази цена заради това, че тя е срещу определена услуга - за какво му е иначе, щото Цветанов, Цецка и всички останали са просто готини пичове? за да се смъкне въпросната цена самият политик е упражнил заплаха и рекет към строителния предприемач, за да получи евтин на 4 пъти по-ниска от пазарната цена. И в двата случая става дума за злоупотреба с власт, а злоупотребата с власт е престъпление. \r\nНо да се върнем на Борисов - ето, няма хора за министри. Хората получават предложения, после се сещат там за едни сделки от едно време, отварят чекмеджето, преглеждат нотариалните си актове и си казват - заеби...По-добре не. Ще ме изтипосат от \"Биволъ\", върви се оправяй.  И тук нека все пак кажем нещо за журналистиката. Не мога да разбера защо въобще бяха всички тия 100 000 000 000 часа сутрешни блокове, в които един политик е поканен да говори заедно с друг политик по някакъв въпрос и всички се държат така сякаш и двамата нямат сауна. Достатъчно е в рамките на три месеца всички медии да действат така, както действа \"Биволъ\". Както казваше героя на Ал Пачино в \"Серпико\" - ако всички кажем дори в рамките на един ден всичко, което знаем, този град ще се разчисти.  Райко Байчев     ", "date": "2019.04.16", "title": "Борисов не може да си намери хора за министър - и това е прекрасно"}
{"url": "https://www.actualno.com/politics/otkys-ot-knigata-na-kostov-svidetelstva-za-prehoda-1989-1999-news_740219.html", "text": "   Със съдействието на изд. \"Сиела\" публикуваме откъс от на Иван Костов \"Свидетелства за прехода - 1989-1999\". Тя излезе преди няколко дни и предизвика полярни позиции: от мнението, че както през социализма е имало опашки за хляб, така и сега има пак същите - но за книгата на Костов, елиминирал тъкмо този проблем; до изказването на Слави Трифонов, че \"книгата на Иван Костов струва повече от \"Кремиковци\".       А ето и откъс от политическите мемоари:      Обществени и политически причини \"Посткомунистическото българско общество не осъзнаваше крайната нужда и още по-малко крайната неотложност на западноевропейските реформи. Те не бяха желани от бившите комунисти и от присламчилите се към тях нови демократи. Срещу тези реформи имаше ожесточена политическа съпротива. При това организирана от БКП/БСП с нейния опит в управлението на страната и в манипулирането на общественото мнение, основано на познаване на тежненията на хората. За да стане ясно от какво естество е предимството на организираността, ще посоча само един факт. Още първите предизборни кампании на бившите комунисти бяха професионално проведени. Бяха привлекли експерти по социална психология от Лабораторията по психология към Единния център по философия и социология на БАН, създаден от секретаря на ЦК на БКП и един от инициаторите на насилствената депортация на българските турци чл.-кор. проф. д-р Стоян Михайлов. Впрочем съставът на този силно политизиран Център неслучайно взе много активно участие в политическите процеси след 1989 г. Самият му създател беше избран за депутат в 7-ото ВНС. Тези експерти знаеха как да манипулират нагласите на избирателите. Бяха го правили десетилетия наред.\r\nИсторията предопредели неорганизираните, аморфни и постоянно разпадащи се демократични коалиции да преодоляват организираната съпротива на бившата комунистическа партия срещу западноевропейските реформи. Сред политиците, които стояха в челните редици на СДС (изключвам нарочно поставените там лица от репресивните служби), имаше много блестящи хора, но много малко от тях знаеха какво е политика, още по-малко – какво е социология, социална психология и съвсем нямаха представа от пазарна икономика. Някои като Стефан Савов и Петър Дертлиев имаха семеен или личен политически опит, но събран преди половин век. Като нямаха представа от политика, повечето много лесно се поддаваха на манипулации от внедрените сред тях агенти на ДС, още повече че имаха различни цели и стремежи. Много от тях виждаха в демократичната коалиция поле за реализация на личната си представа за демокрация. Дисциплината в общото политическо действие, коректността към съмишлениците и способността да влагат упорити усилия в продължителна и тягостна работа бяха качества, които твърде рядко се срещаха при тях.    Липсата на обществен дебат и опорочените през годините на комунизма обществени нрави допринесоха западноевропейските реформи да не бъдат осъзнати като абсолютна необходимост. Дебатът най-често дерайлираше в дребнотемие, израждаше се в лични разправии и най-вече скандали. Увлечението на медиите към скандалното започва от самия старт на прехода. Нямаше как при жалкото ниво на този дебат хората да разберат къде отиваме, какво ще ни струва това усилие, какви ще бъдат ползите. Самият дебат на хора с различни мнения, изказвани открито и защитавани с аргументи, беше непознат за посткомунистическото общество. Мнозинството гледаше с подозрение всеки, който има смелостта да защитава личната си гледна точка. Хората бяха свикнали с анонимността. Самата поява на публични говорители дразнеше. Повечето не търпяха и не толерираха появата на нови лидери на обществено мнение. Може би и защото желаещи за тези роли имаше в изобилие. В голямата си част тези кандидати за публично внимание и слава нямаха нужните политически идеи и качества, срещаха присмех и отхвърляне.\r\nОсвен това хората не вярваха на думите и аргументите. Повечето думи бяха загубили смисъла си – не изразяваха нищо. Комунистическата практика, която ги беше родила, загиваше пред очите ни. Нова практика още нямаше. Нямаше ги и новите понятия за нея. Когато се появяваха, първоначално ги разбираха малцина. До мнозинството стигаха бавно и по изкривен начин. На него му беше необходимо много време, за да осмисли какво изразяват. Нямаше публични представи какво е „демокрация“, „партия“, „опозиция“, „бизнес“, „предприемачески риск“, „данък добавена стойност“, „данъчен кредит“. Нямаше отговор на въпроса „как така едни имат с пари назаем, а други не?“. Лесно беше обобщението: „Щом имаш повече от мен, значи си откраднал“. Тази представа беше вярна за всички, които имаха повече от останалите при комунизма, но тя се пренесе и в прехода. Порочните практики от миналото, които основно познаваше обществото, дефектираха смисъла на новите понятия за демократични институции, за пазарната икономика и за нейните герои – частните предприемачи. Самата дума „демокрация“ се изпълни с отрицателно съдържание. С нея нарекоха властта на организираната престъпност и олигархията.\r\nНа всичко отгоре дебатът много рядко се водеше с аргументи. Малцина говореха с аргументи, повечето крещяха. Никой никого не чуваше. Дори не се правеше, че слуша. Политическият авторитет въобще не произтичаше от силата на аргументите. Те бяха заменени с агресия, с охулване и със заплахи. Крещящите не искаха да убеждават в своята правота, а по сталински – ако може, да отстранят опонента, да го няма, да не говори, да се подчини, да бъде осъден, ако не осъден – поне оклеветен. Злоупотребяваше се с доверието на лековерните избиратели, защото то бе единственият източник на сила и политическа тежест. И сега продължава да е така.   Големият дефицит беше пълното отсъствие на обществено убеждение, че на страната е необходимо лидерство. В просветените среди авторитарното лидерство на Тодор Живков беше подигравано десетилетия наред. Освен това то даде плачевен резултат дори за излъчилата и поддържалата го комунистическа партия. Този жалък опит бе изкоренил самата представа, че лидерството е необходимо, за да може обществото да върви напред и да се развива, още повече когато трябва да се реформира. Колцина разбираха, че без самоотвержено лидерство реформите на прехода са невъзможни?\r\nНамирахме се в някаква безизходица, защото българското посткомунистическо общество трудно излъчва лидери. Отнася се осъдително към всяка проява на самочувствие и дързост, които са така характерни за всеки водач. Посреща подозрително всяка чужда способност да се вземат трудни и оспорвани решения; и категорично не вярва, че някой има искрено желание да му служи... Заради самото него, а не заради себе си.\r\nВтората коалиция саботира западноевропейските реформи, защото водеше политиките на бившата комунистическа партия. Най-красноречивите примери за това бяха скрояването на удобна съдебна власт и реанимацията на старите служби за сигурност. Те бяха поставени в основата на реда и сигурността на демократична България.\r\nТакава политика бе и поемането на необслужваните кредити и лихви на държавните предприятия и кооперативите. Историята на БНБ показва, че скриването и опрощаването на безстопанствеността и кражбите е извършвано неколкократно между 1950 и 1989 г. Така десетилетия стереотипът на финансова безотговорност на управляващите на всички равнища – от тези на предприятията до тези на върха на режима, бе оживявал отново и отново. Никога не е било проблем при комунизма да бъдат накарани данъкоплатците да платят сметката на безстопанствеността. Винаги е било считано за допустимо да бъдат ограбвани вложителите в банките. Взима се от пестеливите и се дава на разсипниците, за да има социалистическо равенство. Тази политика бе продължена в огромни мащаби в 1993 и 1994 г.\r\nИмаше ли алтернатива? Напълно съм убеден, че имаше. Ако това поредно опрощаване на дългове не беше направено, първите предприятия и кооперативи щяха да започнат да фалират. Чак тогава фалиралите, а и останалите, щяха да видят с очите си последиците от допуснатите от тях безстопанственост и кражби. Всички щяха да направят и невъзможното, щяха да понесат лишения, да създадат организация и дисциплина; щяха на намерят вътрешни резерви, за да спасят работните си места. Принудата на фалита щеше да дисциплинира държавните предприятия и кооперативите. Тази пазарна принуда бе ампутирана и последиците от нейната липса бяха, че държавата тръгна отново към всеобщ фалит.\r\nУправляващите на държавните предприятия и сега продължават да натрупват безотговорно дългове и очакват държавата да им ги поеме.\r\nНямаше управленски потенциал да се правят реформите. Политиците се сблъскваха с високата цена на реформите и отказваха да я платят. Затова не вземаха непопулярни решения, не ги налагаха и не изискваха тяхното изпълнение . Това се отнася не само за политиците отляво, но и за значителна част от тези отдясно. Нашата съществена отлика от тях бе, че ние, от управлението на Филип Димитров, имахме волята да вземаме решения, да действаме, да плащаме за грешките си, но страната да продължава напред. Такава воля и управленски потенциал втората коалиция на БСП, ДПС и отцепилите се от СДС нямаше. Затова реформите загубиха своя политически двигател.\" ", "date": "2019.04.16", "title": "Откъс от книгата на Костов - „Свидетелства за прехода 1989-1999”"}
{"url": "https://www.actualno.com/healthy/vas-zadylji-nzok-da-zaplashta-lechenieto-na-pacienti-sys-skolioza-news_740097.html", "text": "  Решение на , потвърди становището на съдии от Административен съд - София-град, с което задължава Националната здравноосигурителна каса да поеме лечението на пациенти със сколиоза.     В хода на делото е доказано, че Комисията за защита от дискриминация (КЗД) установява, че с неосигуряването на пълно или частично заплащане на имплантируеми медицински изделия във връзка с лечението на нуждаещите се от поставянето им пациенти с установена диагноза \"сколиоза\", Национална здравноосигурителна каса (НЗОК)е допуснала нарушение на чл. 10 и чл.11 от Закона за защита от дискриминация (ЗЗдискр.)   Производството пред КЗД е образувано по жалба на Недко Ангелов, който е посочил, че по рождение е със заболяване - тежка форма на прогресивна сколиоза. Поради заболяването си имал три операции с цел фиксиране на изкривяването, намаляване на болки и натиск върху органите. Оперативната намеса, която се наложила, е поради усложняване на здравословното му състояние. С цел да се освободят нервните окончания между прешлените и предотвратят произтичащите от това усложнения се наложило стабилизация на гръбначния стълб с титаниеви импланти, чиято цена е непосилна за човек с доход от пенсия поради трайна неработоспособност. Същите не се заплащат или доплащат от НЗОК, описани в КП - 205 - Скъпоструващи медицински изделия за провеждане на лечения. Благодарение на дарители успял да събере нужните средства и макар и със закъснение на 16.01.2013 г. е бил опериран и фиксиран с нужните импланти в МБАЛ „Св. Панталеймон“ гр. Плевен.\r\nСпоред Ангелов, той е здравноосигурен български гражданин, а се оказва, че няма достъп до лечение и здравеопазване, което в случая е жизнено необходимо и гарантирано от КРБ. Допълва, че поради заболяването си и липсата на адекватно лечение е дискриминиран, унижен и посочва, че смисълът на недискриминацията като основно право е точно обратният - закрила на индивида, за да упражнява предвидените в закона основни права.  Споре съда КЗД е събрала доказателства, от които установява, че НЗОК заплаща само стойността на дейностите посочени в диагностично-лечебната последователност на КП № 205, но не заплаща скъпоструващите медицински изделия, включително поставените импланти на жалбоподателя. Считано от 01.07.2014 г. е създадена възможност медицински изделия извън стойността на клиничните пътеки съгласно „Списък с медицински изделия, които НЗОК заплаща № РД -НС-04-61/10.06.2014 г. по реда на Методика за условията и реда за договаряне на стойността на медицинските изделия, предназначени за заболявания, включени в списъка по наредбата по чл. 45, ал. 3 от ЗЗО, и на медицинските изделия, които се заплащат в условията на болничната медицинска помощ.\r\nОсвен това КЗД е приела, че е налице нормативно нормативно установено правомощие, което дава право на НЗОК да предприеме съответните действия предвид осигуряване на необходимото лечение, което се съдържа в чл. 30а от Закона за медицинските изделия и Наредба №40/2004 година за определяне на основния пакет от здравни дейности, гарантирани от бюджета на . Прието е, че в болничната помощ не съществуват реални предпоставки, които да създават реална възможност болничните заведения да закупят въпросното медицинско изделие. Гарантиране на равните възможности на определени групи пациенти надхвърля класическото здравно осигуряване. Като се е позовала на разпоредбата на чл. 32, ал.1 от Наредбата, според която Министерството на здравеопазването договаря медицински изделия, за които в нормативен акт или в общ административен акт е посочено, че се осигуряват със средства от републиканския бюджет, .    , а НЗОК е осъдена да заплати и разноските по делото на Недко Ангелов.    По думите му това е изключително важна победа, която ще помогне на всички хора, които имат нужда от животоспасяващо лечение.", "date": "2019.04.16", "title": "ВАС задължи НЗОК да заплаща лечението на пациенти със сколиоза"}
{"url": "https://www.actualno.com/europe/gazprom-vyzobnovi-vnosa-na-gaz-ot-turkmenistan-news_740102.html", "text": "  Руският \"Газпром\" възобнови вноса на газ от Туркменистан, който спря преди три години, според държавната енергийна компания на Туркменистан, \"Туркменгаз\".     Той заяви на своя уебсайт, че доставките на газ са възобновени \"след търговска пауза, инициирана от „Газпром“ в началото на 2016 г.\"   „Тюркменгаз“ не споменава обема, който компанията ще изнася за Русия или стойността на новата сделка, предава БГНЕС.\r\nГлавният изпълнителен директор на \"Газпром\", Алексей Милер, каза, че доставките ще се възобновят в началото на годината. Това ще стане при пътуване до Туркменистан за преговори по договора през октомври.  Преди време Русия беше водещ вносител на туркменски газ, докато не бе изместена от Китай в началото на десетилетието.\r\nСравнително евтиният внос на газ от Туркменистан и други страни от Централна Азия позволи на Русия да увеличи износа си за Европа.   През 2015 г. „Газпром“ обяви планове за намаляване на вноса на туркменски газ на 4 милиарда кубически метра годишно, което е спад от 10 милиарда кубически метра през 2010 година.    Този ход бе последван от пълно прекратяване на закупуването, обявено в началото на 2016 г., което увеличи натиска върху икономиката на Туркменистан, силно зависима от въглеводороди като източник на твърда валута.", "date": "2019.04.16", "title": "\"Газпром\" възобнови вноса на газ от Туркменистан"}
{"url": "https://www.actualno.com/europe/zapochna-sybiraneto-na-sredstva-za-notr-dam-news_740109.html", "text": "  Държавният фонд за опазване на културното наследство на Франция стартира набирането на средства за възстановяването на катедралата \"Нотр Дам\". Потребителите му са поканени да направят еднократно дарение или да организират ежемесечен фонд, предаде РИА Новости, цитирана от БГНЕС.     Пино, една от най-богатите фамилии във Франция, вече обеща 100 милиона евро за каузата. изпращат своите съболезнования на ръководството на Франция. Потребителите на социалните мрежи обсъждат случилото се и пишат, че 15 април е един от най-лошите дни в историята не само на страната, но и на света.\r\nПожарът в катедралата , но е нанесъл огромни щети.     В продължение на часове около 400 пожарникари се бориха с голям пожар, който срути покрива на световноизвестната средновековна църква. Един пожарникар е пострадал сериозно по време на гасенето.\r\nДвете камбанарии, които се издигат над фасадата на \"Нотр Дам\" бяха спасени, както и известният, прозорец със стъклопис във формата на роза над централния вход. Високата кула, която се издигаше над основния кораб на .\r\nНай-ценните артефакти, пазени в катедралата \"Нотр Дам\" са били спасени от избухналия пожар. Короната от тръни и туниката на канонизирания за светец крал на Франция от 13-ти век Луи IX са на сигурно място, обяви ректорът на \"Нотр Дам\" Патрик Шове.     Снимка: Getty Images/Guliver    Причината за пожара остава неясна. Част от катедралата е била закрита от гори. Възможно е пожарът да е започнал заради нарушаване на техниката за безопасност по време на реставрацията й. Ремонтите започнаха наскоро, след като в каменните стени на 850-годишния храм бяха забелязани пукнатини, които предизвикаха опасения, че сградата може да е станала нестабилна.\r\nФренският президент Еманюел Макрон и съпругата му влязоха в катедралата, когато на тавана все още проблясваха искри. Той благодари на пожарникарите и обеща, че една от най-важните културни забележителности на столицата ще бъде възстановена.\r\n\"Нотр Дам\" е един от символите на Париж. Катедралата се посещава от 13 милиона души годишно, повече отколкото другата известна забележителност в града - Айфеловата кула.   \"Нотр Дам\" е дала името си на един от най-известните френски романи \" \" на Виктор Юго.\r\nПостроената през 12-ти и 13-ти век готическа катедрала е обявена е за световно културно наследство от ЮНЕСКО през 1991 г. За последно \"Нотр Дам\" е търпяла сериозни повреди по времето на Великата френска революция в края на 18-ти век. По време на двете световни войни известната сграда не понася никакви поражения.", "date": "2019.04.16", "title": "Започна събирането на средства за \"Нотр Дам\""}
{"url": "https://www.actualno.com/sofia/bez-voda-v-chast-ot-centyra-na-sofija-news_739744.html", "text": "  „Софийска вода” временно ще прекъсне водоснабдяването в някои части на столицата на 16 април. Това съобщиха от пресцентъра на „Софийска вода“. във връзка с монтаж на спирателен кран на ул. „Цар Симеон“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:     - ул. „Цар Симеон“ от ул. „Георги Сава Раковски“ до ул. „Сердика“;   - ул. „Сердика“ от ул. „Цар Симеон“ до ул. „Искър“;\r\n- ул. „Екзарх Йосиф“ от ул. „Сердика“ до ул. „Искър“;  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“.\r\nВъв връзка с подмяна на сградно водопроводно отклонение на ул. „Лепенец“ кв. „Васил Левски“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на:\r\n- ул. „Лепенец“ от ул. „Витиня“ до ул. „Бесарабия“;       При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лепенец“ №9.\r\nВъв връзка с реконструкция на уличен водопровод на бул. „Св. Климент Охридски“ местност „Малинова долина“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- бул. „Св. Климент Охридски“ от №100 до ул. „Георги Кьосеиванов“;\r\n- бул. „Св. Климент Охридски“ от №67 до №105;\r\n- ул. „Георги Кьосеиванов“, ул. „Евгений Силянов“, ул. 5;      При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Св. Климент Охридски“ ъгъла с ул. 5.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - www.sofiyskavoda.bg/water_stops.aspx.", "date": "2019.04.16", "title": "Без вода в част от центъра на София "}
{"url": "https://www.actualno.com/scene/dnes-zapochva-nacionalnoto-turne-vsjaka-godina-po-syshtoto-vreme-news_740088.html", "text": "  Спектакълът « » е поредният съвместен проект с участието на и Майсторската им игра завладява театралната публика още в първата част на продукцията – - пиеса по сценарий на блестящия драматург . Препълнените зали, при представления на родна сцена, бурните аплодисменти и широкия медиен отзвук ни мотивираха да поставим и естественото драматургично продължение на пиесата -„ . В нея, актьорите продължават завидната си творческа симбиоза, за да разкрият, чрез героите си - и , тайните на трогателна любов, неподвластна на житейските обстоятелства! Прекрасният превод е дело на проф. . Режисьорът - успява интуитивно да изгради образите по най-добрия начин и заедно с целия екип да подари на публиката един очакван и незабравим спектакъл, който вярваме, ще има същия изключителен успех!               Продуценти:  Лилия Грънчарова и Cити Марк Арт Център   „ “ е пиеса, която рисува история с палитрата на всички човешки емоции и състояния. Чувствен и забавен диалог за неизбежните лутания между удобните самоизмами и отрезвяващите истини. За онзи етап, в които изпитваш нужда да осмислиш пропуснатите възможности и да се отдадеш на неосъществените идеи, заедно с някой, който те обича и подкрепя! За моментите, в които бързаш да прекосиш пустинята на неполучените отговори и да изкачиш своя личен Еверест.                               ", "date": "2019.04.16", "title": "Днес започва националното турне \"Всяка година по същото време\""}
{"url": "https://www.actualno.com/europe/germanija-francija-i-norvegija-otkrivat-gigantski-vjatyren-park-news_740057.html", "text": "  Канцлерът на Германия Ангела Меркел и министри от Франция и Норвегия ще открият гигантски парк с ветрогенератори в Балтийско море, предаде БГНЕС.     Проектът е важен за Германия, която се ангажира \"да направи преход\" към екологично чиста енергия. Гигантските ветрогенератори се намират в морето между германския остров Рюген и бреговете на Швеция. Те бяха построени само за три месеца и вече дават 385 мегавата електричество.   Франция подписа договор за покупка на ток от комплекса в следващите четири години. Това ще се осъществява с помощта на построена от Франция подстанция на около 150 километра от ветрогенераторите.\r\nГермания има реномето на държава, която усилено въвежда екологично чистата енергия, но напоследък процесът е по-скоро обратен. Решението на Ангела Меркел да бъдат спрени ядрените реактори след аварията във Фукушима през 2011 г. доведе до недостиг, подпомаган от непредсказуемите количества електроенергия, доставяна от соларните паркове и ветрогенераторите. Недостигът често е попълван с употребата на силно замърсяващите лигнитни въглища и други въглеводороди.  В момента процентът на електроенергия, която Германия добива от възобновяеми източници, е 38 на сто, а следваната от германската държава програма предвижда през 2030 година да бъде 65%. Досега федералното правителство не успява да изпълни собствените си планове както за процента на възобновяема енергия, така и за ограничаването на емисиите парникови газове.\r\nСериозен проблем представлява и цената на електричеството от възобновяеми източници. Заради амбициозните планове на федералните власти цената на тока в Германия е 30 евроцента/kWh. Това е два пъти по-високо от съседна Франция, която все още използва ядрените си реактори.", "date": "2019.04.16", "title": "Германия, Франция и Норвегия откриват гигантски вятърен парк "}
{"url": "https://www.actualno.com/velikotarnovo/velikotyrnovskijat-universitet-otbeljaza-140-godishninata-na-tyrnovskata-konstitucija-s-ubilejna-nauchna-konferencija-news_740083.html", "text": "   е поводът за провеждането на във Великотърновския университет „Св. св. Кирил и Методий“ на тема Съорганизатори на събитието са Университета и Института за исторически изследвания към БАН.      Конференцията беше открита от ректора на ВТУ проф. д-р Христо Бонджолов. В своето приветствие към участниците, той заяви: Директорът на Института за историческия изследвания при БАН доц. д-р Даниел Вачков изпрати поздравителен адрес до участниците, в който се казва:    С научни доклади в конференцията участват проф. д.и.н Милко Палангурски от ВТУ по темата , проф. д-р Екатерина Михайлова от НБУ и проф. д-р Веселин Методиев от НБУ, които разискват теми за , проф. д-р Веселин Янчев от СУ по темата и др.    Конференцията се провежда в две части с представянето на 17 научни разработки.", "date": "2019.04.16", "title": "Великотърновският университет отбеляза 140-годишнината на Търновската конституция с юбилейна научна конференция"}
{"url": "https://www.actualno.com/books/mejdunaroden-den-na-hajku-poezijata-v-stolichna-biblioteka-news_738993.html", "text": "  В България за първи път ще бъде честван Международният ден на хайку поезията. Българският хайку съюз и Столична библиотека отбелязват събитието с благотворителна цел за набиране на средства за БХС, които ще подпомогнат заплануваното издаване на българо-английската хайку антология „Морето“, а също и участията на Съюза в различни събития през 2019 г.     Музикално-поетичната програма включва изпълнения на поетесата, музикантка и художничка Александра Ивойлова - член на Българския П. Е. Н. център, изпълнения на Диляна Георгиева - оперна певица и председател на БХС в акомпанимент на млади музикални дарования, хайку рецитал с наградени творби от IV Международен конкурс „Вишнев цвят“, подготвен от Зорница Харизанова, в изпълнение на членове на Съюза, а също и изложба-базар на хайку книги, тематични списания, сумие, класически и фото хайги, както и ръчно изработени предмети с декоративна цел.    ", "date": "2019.04.16", "title": "Международен ден на хайку поезията в Столична библиотека"}
{"url": "https://www.actualno.com/pleven/zapochna-remont-na-jazovir-totlebenov-val-v-park-kajlyka-news_740205.html", "text": "  С ритуална първа копка започна ремонтът на язовир „Тотлебенов вал“ в плевенския парк „Кайлъка“, предаде кореспондентът на .     Ремонтът предвижда за най-много 150 календарни дни да бъдат извършени неотложни възстановителни работи на преливника, на отводняващ канал и на подпорната стена, съобщиха от областната управа в Плевен.   Заради предстоящия ремонт в началото на март започна контролирано източване на язовира. То ще продължи, докато нивото спадне до работна кота, поясняват специалистите. Изпълнението на обекта е възложено на ДЗЗД ”НПС2019”.\r\nВъзстановителните работи ще бъдат финансирани със средства на „Напоителни системи“ ЕАД. Те включват обработка и запълване на фугите, полагане на хидроизолационна мембрана, бетониране на откосите и дъното, ремонт на канала, от който се пълни язовир „Мъртва долина 1”, възстановяване изправността на преливника и други.  ", "date": "2019.04.16", "title": "Започна ремонт на язовир \"Тотлебенов вал\" в парк \"Кайлъка\""}
{"url": "https://www.actualno.com/europe/parijkata-sveta-bogorodica-istorija-na-edin-hram-kojto-nadjivja-vremeto-news_740030.html", "text": "   Катедралата \"Нотр Дам\" в Париж се запали снощи (15 април). Целият покрив на Парижката \"Света Богородица\" (както наричат още храма) . Католическа и православна Европа е в шок от трагедията, която идва в навечерието на най-светлия празник за християните - Възкресение Христово.        припомня историята на едно от върховите достижения на църковното изкуство в целия свят.\r\nПарижката „Света Богородица“ (на френски: Notre-Dame de Paris – Нотр Дам дьо Пари) е построена през 1163 – 1345 г. като една от първите катедрали в готически стил на остров Сите на река Сена - в центъра на града. Повечето от скулптурните орнаменти по украсата на фасадата, която се смята за една от най-красивите, датират от 19. век. Тук Наполеон I е коронясан като император.  \"Нотр Дам\" буквално означава „Нашата Дама\" и е популярно римокатолическо наименование на Пресвета Богородица, отговарящо например на немското Unsere Liebe Frau/Liebfrauenkirche, италианското Nostra Signora, испанското Nuestra Seňora, полското Nasza Panna и хърватското Velika Gospa. Съществуват много християнски храмове, носещи подобно име. е издигната на остров Сите върху основите на древен римски храм. Идеята за изграждането ѝ е на парижкия епископ Морис де Сюли, който финансира проекта със средства, получени от духовенството, краля, благородниците, дори и от дребната буржоазия. През 1163 г. папа Александър III полага първия камък и в продължение на близо два века няколко поколения архитекти и работници работят по сградата. Катедралата е напълно завършена през 1345 г. Тя е едно от най-великите постижения на готическата архитектура.    Храмът е един от върховете във френското изкуство с удивителното равновесие на пропорциите и хармоничната си фасада. Дълъг е 130 м и е широк 50 м, а 3-етажните квадратни кули са високи 69 м. В южната кула са разположени камбаните, най-голямата от които тежи 15 т, а само езикът ѝ надвишава 500 кг. Стрелата пък е с височина 96 м. Катедралата има 3 портала. Първият е на Света Ана (майката на Дева Мария), средният изобразява Страшния съд, а третият е на Дева Мария. Двата крайни портала са напълно еднакви. Легендата разказва, че майсторът на порталите не могъл да направи средния, тъй като бил продал душата си на дявола, затова той бил направен от друг и се различавал от останалите портали. Над входовете е разположена розетката с диаметър 10 м, а под нея се намират 28 статуи на библейски личности.\r\nОще с влизането погледът на посетителя обхваща високия кораб, широката напречна галерия и централния олтар. Прекрасни розети от 13. век красят катедралата от запад, север и юг. Витражът на северната розета изобразява Света Богородица, заобиколена от персонажи от Стария завет. Витражът на южната розета показва Христос, заобиколен от девите, светците и 12-те апостоли. Западната розета изобразява Светата Дева, заобиколена от добродетелите и пороците. В катедралата се намира статуя, известна под името . Тази скулптура от 14. век е пренесена тук от параклиса Сент Енян. Зад главния олтар се намира прекрасната скулптурна композиция на Никола Кусту – „Пиета“. Там се намират и статуите на Луи XIII и Луи XIV.   След дълъг брачен период, без да има наследник, Луи XIII дава обет, че ако има син, ще реконструира катедралата. Когато през 1638 г. му се ражда момче, той започва изпълнението на обета си. Тази работа отнема 60 години. От този обет са креслата в хора на катедралата, покрити с чудесни дърворезби, изобразяващи сцени от живота на Света Богородица.\r\nВ западната част на катедралата се намира съкровищницата, където се съхраняват ценни богослужебни предмети. В археологическата крипта под площада пред катедралата са изложени гало-римски и по-късни останки, намерени на това място.\r\n„Парижката Света Богородица\" има чудесен орган и съвършена акустика. Там всяка неделя в 17:30 часа се провеждат безплатни концерти. Катедралата побира 9000 души. Храмът е свидетел на редица важни събития от живота на Париж. Тук през втората половина на 16. век се състои сватбата между Маргьорит дьо Валоа и Анри Наварски, който обаче по време на церемонията стои вън. През 1804 г. в катедралата е бил коронясан Наполеон Бонапарт I. Също тук е извършено опелото на генерал Дьо Гол през 1970 г.\r\nНа 15 април 2019 г. в 18:50 ч. местно време на покрива на църквата, причинявайки срутването на шпила и покрива. Първоначално размерът на щетите е неизвестен. Предполага се, че пожарът е свързан с текущите ремонтни дейности. ", "date": "2019.04.16", "title": "Парижката \"Света Богородица\" - история на един храм, който надживя времето"}
{"url": "https://www.actualno.com/politics/sled-pokaznoto-s-ivancheva-ot-ek-ochakvat-rezultati-po-apartamentgejt-news_740060.html", "text": "  След произнасянето на присъдите срещу , Биляна Петрова и Петко Дюлгеров мнозина се питат какво ще се случи с участниците в скандала \" Обнадеждаващото е, че от Европейската комисия очаква резултати от разследванията придобиването на имоти на ниски цени. Това стана ясно от отговори на първия зам.-председател на Европейската комисия Франс Тимерманс по време на пресконференция в Брюксел, предаде в      \"За апартаментите, очевидно придобити на много ниски цени, разбирам, че всички тези случаи се разследват и не е редно да коментираме преди края на разследването\", заяви той. Веднага след това добави: \"Очакваме резултатите\".   По време на пресконференцията Тимерманс даде да се разбере, че  \"служителите на ЕК, които работят с България и Румъния, са наистина  много добре осведомени за това, което се случва там\" и че не чакат само  от съответните страни да им разказват, показват и доказват. \"Казах, че  отчитаме напредък, но остава още огромна работа за . Тези две държави дойдоха от доста мрачно място през 2007 г., когато бе въведено наблюдението на ЕК\", добави той по адрес на България и Румъния.\r\nТимерманс се е срещнал в Брюксел с главния прокурор Сотир Цацаров. Новината беше разпространена от българската прокуратура. Според официалното съобщение двамата са провели работна среща. \"Основна тема на разговора бяха необходимите действия за изпълнение на препоръките от докладите на ЕК по Механизма за сътрудничество и проверка от януари 2017 г. и ноември 2018 г.\", съобщи българското държавно обвинение.  Прокуратурата отбелязва, че по време на срещата е бил \"подчертан постигнатият напредък по реформите в българската съдебна система\", били обсъдени и проблемите, които все още са в процес на решаване. и Франс Тимерманс дискутирали и \"следващите стъпки и мерки, които следва да се предприемат, включително чрез необходими законодателни промени\". Главният прокурор информирал зам.-председателя на ЕК за резултатите от противодействието на корупцията и организираната престъпност, като го запознал с актуални текущи разследвания.\r\n\" \", похвали се прокуратурата.   \"Остава още работа, но българските власти полагат усилия. Да, има проблеми - обсъдихме ги днес, има разследвани служители, подадени са оставки. Има причина да следим внимателно всичко това. Важното е, че водим конструктивен разговор с българските власти за приложението на препоръките на ЕК. Докъде ще стигнем, ще се разбере в следващите месеци и години\", заяви пред журналистите Тимерманс.    До момента покрай имотния скандал оставки подадоха зам.-председателят на ГЕРБ , министърът на правосъдието Цецка Цачева, зам. енергийният министър , зам. спортният министър , депутатът от ГЕРБ , зам. областният управител Томи Николов. За Цветанов, , Първанов и Вежди прокуратурата пусна проверки в . Държавното обвинение нареди НАП да провери и самия шеф на КПКОНПИ Пламен Георгиев, който бе принуден да излезе в отпуск. Прокуратурата обяви проверки и за зам.-главния прокурор и ръководител на следствието , както и на .", "date": "2019.04.16", "title": "След показното с Иванчева от ЕК \"очакват резултати\" по Апартаментгейт"}
{"url": "https://www.actualno.com/cinema/130-godini-charli-chaplin-v-muzeja-na-humora-i-satirata-v-gabrovo-news_739846.html", "text": "  На 16 април, Музеят на хумора и сатирата в Габрово ще отбележи 130  години от рождението на една от най-талантливите личности от ерата на  нямото кино - Чарли Чаплин.     Чаплин е най-известният актьор в ранните холивудски филми, а  по-късно и забележителен режисьор. Ето какво отбелязва самият той в  книгата си „Моята автобиография“: „Бях вестникарче, майстор на детски  играчки, духач на стъкло, прислужник на лекар и т.н., но като брат ми  Сидни по време на всички тези „професионални отклонения“ нито за момент  не забравих крайната си цел – да стана актьор.“   Още през 1973 година чрез Комитета за културни връзки с чужбина,  председателят на организационния комитет на 9-тия Фестивал на хумора и  сатирата арх. Карл Кандулков отправя покана към Чарли Чаплин да гостува в  Габрово. Комикът не успява да дойде, но в архива на Музея на хумора и  сатирата се съхранява благодарственият му отговор: поласкан е, че са  помислили за него.\r\nНе е случайно, че в Габрово се намира единственият паметник на  Чаплин в България. Оригиналната композиция е дело на акад. Георги  Чапкънов и е разположена в Парка на смеха до Музея на хумора и сатирата.  Точно в деня на юбилея Музеят ще покаже панорама от творчеството  на великия актьор, От 9:00 до 18:00 часа във фоайето на третия етаж ще  могат да се видят едни от знаковите късометражни филми на Чаплин.\r\nОт 16:00 часа в Залата на жирафите Цветомир Цанков ще проведе  кинолектория, след която публиката ще се наслади на филма „Светлините на  града“, оценен от Британския филмов институт като най-доброто  постижение на великия комик.   ", "date": "2019.04.16", "title": "130 години Чарли Чаплин - в Музея на хумора и сатирата в Габрово"}
{"url": "https://www.actualno.com/america/zaradi-trymp-ima-smyrtni-zaplahi-kym-kongresmen-demokrat-news_740051.html", "text": "  Коментари на Доналд Тръмп срещу конгресмен-мюсюлманин доведоха до смъртни заплаха срещу нея, пише BBC. Според Илхан Омар, Тръмп подклажда \"крайнодесен екстремизъм\" и президента трябвало \"да престане веднага\".     Твърденията за нови смъртни заплахи идват, след като лидерът на демократите в Камарата на представителите Нанси Пелоси обяви, че засилва охраната на мюсюлманката Илхан Омар заради по-голяма опасност за сигурността ѝ след постинг от Тръмпм предаде БГНЕС.\r\nВсичко започна, след като Доналд Тръмп публикува извадка от реч на Илхан Омар пред мюсюлмани, която може да се разчете като омаловажаване на терористичните атаки срещу кулите близнаци в Ню Йорк през 2001 година. Извадката беше придружена от кадри как самолетите се забиват в кулите, а Тръмп написа с големи букви \"НИЕ НИКОГА НЯМА ДА ЗАБРАВИМ\".\r\nИлхан Омар обвини президента в манипулация, а демократите подчертаха, че 20-минутната реч, в която Омар разисква спазването на гражданските права на американците мюсюлмани след 11 септември, не може да се определи като омаловажаване на терористичните атаки.     Тръмп не отстъпи и написа, че Илхан Омар е \"извън контрол\". Конгресменът обаче отвърна: \"Откакто президента написа този туит в петък вечерта се увеличиха директните заплахи към живота ми. Много от тези заплахи изрично споменават видеото на президента\".  Илхан Омар благодари на службите за сигурност, че разследват отправените заплахи и обвини Доналд Тръмп, че предизвиква \"разрастващия брой престъпления с насилие, дело на крайнодесни екстремисти и бели националисти.\"    \"Насилническата реторика и всички форми на речта на омразата нямат място в нашето общество, още по-малко от главнокомандващия на страната\", каза Омар. \"Всички ние сме американци. Това е заплаха за човешки животи. То трябва да спре\".", "date": "2019.04.16", "title": "Заради Тръмп има смъртни заплахи към конгресмен-демократ"}
{"url": "https://www.actualno.com/europe/svetovnite-lideri-skyrbjat-za-notr-dam-news_740027.html", "text": "  Германия е разтърсена от огромния пожар, който разруши в Париж в понеделник, като от канцеларията на канцлера Ангела Меркел определиха сградата като \"символ на Франция и европейската култура\", предава AFP.     \"Ужасните сцени от пожара в Нотр Дам са болезнени\", написа говорителят на Щефан Зайберт в \"Туитър\". \"Нотр Дам е символ на Франция и нашата европейска култура. Мислите ни са с нашите френски приятели\".   Лондон тъгува заедно с Париж заради опустошителния пожар в катедралата Нотр Дам, заяви кметът на британската столица Садик Хан, допълва агенция Фокус.\r\nПо-рано френският президент Еманюел Макрон написа, че \"част от всеки французин е изгоряла днес\", съобщи АФП.  \"Нотр Дам обхваната от пламъци. Емоцията на цялата нация\", написа Макрон в Туитър.\r\n\"Като всеки мой сънародник, аз съм натъжен да видя как част от нас изгоря тази вечер\", каза още Макрон.   Той изрази съчувствие и солидарност с \"всички католици и всички французи\".    Същата вечер Еманюел Макрон трябваше да обяви какви ще са първите конкретни промени в резултат на многомесечните протести на \"жълтите жилетки\" срещу неговото управление.\r\nПрезидентът отмени речта, която щеше да се предава на живо по националната телевизия, за да отиде до катедралата \"Нотр Дам\", където все още продължават опитите да бъде загасен пожара.", "date": "2019.04.16", "title": "Световните лидери скърбят за \"Нотр Дам\""}
{"url": "https://www.actualno.com/politics/140-godini-ot-priemaneto-na-tyrnovskata-konstitucija-news_740049.html", "text": "  С тържествено заседание във Велико Търново днес, 16 април, 44-ото Народно събрание ще отбележи 140 години от приемането на Търновската конституция. Тържествената сесия ще започне в 10:30 часа в залата на Учредителното  събрание с възстановка на събитията от 1879 г., съобщиха от Народното  събрание.     Народните представители от 44-то Народно събрание ще приемат Обръщение към българския народ на тържествено заседание във Велико Търново по повод 140-годишнината от Учредителното събрание и приемането на Търновската конституция. Очаква се участие да вземат и бойкотиращите работата на сегашния парламент депутати от БСП, а денят е неучебен във Велико Търново.   Председателят на парламента ще открие заседанието със звънеца, с който през 1879 г. е открито Учредителното събрание във Велико Търново.\r\nДеца от вокална група „Пеещи камбанки“ ще изпълнят акапелно химните на Република България и на Европейския съюз. Оригиналът на Търновската конституция ще бъде внесен от гвардейци в залата, където преди 140 години е подписан документът.  Председателят на Народното събрание Цвета Караянчева и председателите на парламентарни групи в 44-ото Народно събрание ще направят изказвания по повод годишнината. Проектът на обръщение към българския народ ще бъде излъчен на запис, в който участват едни от най-младите парламентаристи от всички парламентарни групи. След това той ще бъде гласуван от народните представители.\r\nНа тържественото заседание са поканени да присъстват президентът на Република България Румен Радев, министър-председателят Бойко Борисов, членовете на Министерския съвет, на Конституционния съд, ръководителите на Върховния административен съд и на Върховния касационен съд, главният прокурор, омбудсманът, членовете на Висшия съдебен съвет, предишни председатели на Народното събрание, евродепутати и представители на различните вероизповедания в Република България и др.   Предвижда се обща снимка на депутатите и гостите на тържествената сесия пред сградата на Учредителното събрание.    Тържественото честване на годишнината ще започне с молебен в Катедрален храм „Рождество на Св. Богородица“ в 9:00 часа. Народните представители ще бъдат посрещнати в 10:00 часа в музей „Възраждане и Учредително събрание“, където ще бъде тържествената сесия на 44-то Народно събрание.\r\nВ 12:30 часа депутатите ще поднесат венци и цветя на паметника „Майка България“. Те ще наблюдават спектакъла „Искри“ на Националната гвардейска част и изпълнения на младежите от Детско-юношески фолклорен ансамбъл „Българче“.\r\nТържествената заря-проверка по повод 140-годишнината от Учредителното събрание и приемането на Търновската конституция ще започне в 20:30 часа на площад „Цар Асен I”. Присъстващите ще наблюдават и аудио-визуалния спектакъл „Царевград Търнов - звук и светлина“.", "date": "2019.04.16", "title": "140 години от приемането на Търновската конституция "}
{"url": "https://www.actualno.com/europe/obeshtanija-za-vyzstanovjavane-na-notr-dam-i-pyrvo-darenie-za-100-mln-evro-news_740037.html", "text": "  Френски милиардер обяви, че дава 100 милиона евро за реконструкцията на в Париж, съобщава АФП.     Франсоа-Анри Пино, който притежава производителите на луксозни стоки \"Гучи\" и \"Ив Сен Лоран\", обеща да се включи с голямата сума в обявената от френския президент Еманюел Макрон кампания за набиране на средства за възстановяването на храма. Пино е съпруг на известната холивудска звезда Салма Хайек.   Същевременно Макрон обяви, че рухването на катедралата \"Нотр Дам\" в Париж е било предотвратено, пише АФП.\r\n\"Избегнахме най-лошото\", каза Макрон, като имаше предвид опасността да се срутят двете основни кули, които доминират фасадата на \"Нотр Дам\".  Френският държавен глава каза още, че започва кампания за събиране на дарения, с които да бъде реставрирана катедралата. \"Ще построим \"Нотр Дам\" наново\", каза Макрон на фона на катедралата, от която все още се издига дим.\r\n\"Случилото се днес е ужасна драма\", допълни Макрон. \"Това е нашата история и тя гори\".   Пожарът срути покрива на основния кораб на катедралата, както и високия, остър връх, който се издигаше от централната секция на кораба.    Полицията обяви, че разследва случая като инцидент. Според пожарната служба, вероятно огъня е избухнал в резултат на течащите ремонтни работи в \"Нотр Дам\". Огънят вече е под контрол, \"частично погасен е и има остатъчни огнища, които трябва да се потушат\", заяви лейтенант-полковник Габриел Плюс.", "date": "2019.04.16", "title": "Обещания за възстановяване на \"Нотр Дам\" и първо дарение за 100 млн. евро"}
{"url": "https://www.actualno.com/society/nacionalen-protest-na-advokatite-zaradi-kalpavi-zakoni-i-zaradi-danail-kirilov-news_740052.html", "text": "  Национален протест за правова държава ще се проведе на 16 април в цялата страна, предаде БГНЕС.     В Деня на юриста и Конституцията адвокатите ще излязат от 16:00 часа на протест пред съдебните палати във всеки район. В София той ще бъде пред Софийски градски съд – Съдебната палата. Протестът се организира от Facebook общността на българските адвокати.   Адвокатите протестират срещу неприемането на Закона за адвокатурата, който година и половина отлежава в Народното събрание, и Закона за мерките срещу изпиране на пари, който да разкриват адвокатска тайна и да стават доносници на ДАНС за свои клиенти.\r\nОбщността на българските адвокати също така не приема избора на за министър на правосъдието, защото от него зависи пряко работата на адвокатурата.  \"Това ни пречи да бъдем независими и да защитаваме правата на гражданите, тъй като в парламента и към днешна дата продължава да се приемат скандални норми както в Гражданско процесуалния кодекс, така и в Административно процесуалния кодекс“, заяви адвокат Петя Белелиева.\r\nПротестиращите ще дадат срок на Висшия адвокатски съвет, от когото очакват да се намеси. В случай че техните искания не бъдат удовлетворени адвокатите заплашват да преминат към ефективни протестни действия. Едно от тях ще бъде спиране на плащането на членския внос към Висшия адвокатски съвет. Дори може да се стигне до там адвокатите да откажат да влизат в съдебни зали, защото те са хората, които могат да гарантират правата на гражданите.   ", "date": "2019.04.16", "title": "Национален протест на адвокатите - заради калпави закони и заради Данаил Кирилов"}
{"url": "https://www.actualno.com/america/razsledvanija-sreshtu-donald-trymp-donesoha-pulicyr-na-jurnalisti-news_740043.html", "text": "  Разследвания срещу Доналд Тръмп донесоха на два журналистически екипа , отбелязва The New York Times. Вестникът е една от медиите, които Тръмп постоянно напада и обвинява в разпространение на \"фалшиви новини\".     Две журналистически разследвания на най-високопоставения човек в САЩ бяха отличени при раздаването на престижните отличия за журналистика, уточнява БГНЕС.\r\nЕдната серия материали са публикувани в The New York Times след разследване, продължилото година и половина. То изобличи като лъжа твърденията на Доналд Тръмп, че сам е постигнал статуса си на милиардер. сложна финансова империя, основана от бащата на сегашния президент на САЩ, която е нараснала след сложни схеми за избягване на данъци. Въз основа на разследването, прокуратурата в Манхатън започна проверка на финансовите дела на семейство Тръмп.\r\nДругото отличено журналистическо разследване е на The Washington Post. Репортери на вестника изровили историята с парите, които Доналд Тръмп дал на порноактриса ( ) и бивш модел на Playboy ( ), за да мълчат за сексуалните си отношения с него. Впоследствие се оказа, че за плащанията незаконно са използвани пари, дарени на Тръмп за предизборната му кампания.   Наградите \"Пулицър\" носят името на един от най-известните издатели на вестници от края на XIX-ти и началото на XX-ти век. Освен, че е свързан с престижните отличия, Джоузеф Пулицър е смятан за баща на имащата лоша слава \"жълта\" журналистика.   Джоузеф Пулицър е роден през 1847 г. в еврейско семейство от град Мако в Унгария. Когато Йозеф е на 7 години баща му мести семейството в столицата Будапеща, където момчето получава образованието си от частни учители и овладява френски и немски език. След като баща му фалира, Йозеф Пулицър емигрира в Съединените щати като 17-годишен младеж и започва да използва английския вариант на името си - Джоузеф Пулицър. Поради липсата на средства се записва в армията и участва на страната на Севера в Американската гражданска война от 1861-65 г.    След края на войната, отново преследван от безпаричие, Джоузеф Пулицър тръгва на Запад, за да търси нови възможности и работа. Установява се в Сейнт Луис, където познанията му по немски му вършат добра работа, поради големия брой немски имигранти в града на река Мисисипи.\r\nПървата публикация на Пулицър била за измама, от която пострадал. След като платил 5 долара на агент, който му обещал работа в плантация край града, Джоузеф Пулицър осъзнал, че е бил измамен заедно с още няколко други желаещи да работят. Той описал как работи измамата и излизащия в Сейнт Луис немскоезичен вестник \"Вестлише пост\" публикувал написаното.\r\nПрез 1867 г. Джоузеф Пулицър се отказал от гражданството си от Австро-Унгарската империя и станал американец. Година по-късно започнал първата си работа във вестник, след като \"Вестлише пост\" го наел като репортер.\r\nПреди да стане собственик на вестник и известен издател, Джоузеф Пулицър бил политик. Записал се в Републиканската партия, активно участвал в техни кампании и работил много за неуспешната кандидатура за президент на Хорас Грийли. Разочарован от корупцията в Републиканската партия, Джоузеф Пулицър се присъединил към Демократическата партия.   През 1872 г. Пулицър направил успешна сделка с акции на вестник \"Вестлише пост\", които купил за 3000 долара и продал по-скъпо година след това.   През 1978 г. Джоузеф Пулицър купил фалиралия вестник \"Сейнт Луис диспач\" и го обединил със \"Сейнт Луис пост\", за да основе \"Сейнт Луис пост-диспач\", който и до днес е основният вестник в града.\r\nПрез 1883 г. Джоузеф Пулицър, който вече бил заможен човек, купил вестник \"Ню Йорк уърлд\", който бил в лошо финансово състояние. За да привлече читатели, вестникът започнал да публикува сензационно звучащи новини за престъпления, бедствия, скандали и лични човешки истории. Тиражът на \"Ню Йорк уърлд\" се увеличил значително - от 15 хиляди на 600 хиляди дневно, което го направило най-големия вестник в САЩ. По това време Пулицър бил избран за депутат в Конгреса на САЩ, но се отказал от поста по средата на мандата, защото пречел на работата му във вестника.\r\nПрез 1895 г. известният издател Уилям Хърст купил конкурентния вестник \"Ню Йорк джърнъл\" и започнала голяма борба за американската аудитория. В рамките на битката се родил термина \"жълта журналистика\", с който се наричали масови публикации, направени след слаба или напълно липсваща проверка на фактите, преувеличения, търсене на скандали и използването на гръмки, привличащи вниманието заглавия.\r\nНаред с \"жълтите\" истории, вестникът на Джоузеф Пулицър публикувал редица от най-известните журналистически разследвания в страната. Известната репортерка Нийли Блай работела за \"Ню Йорк уърлд\". Тя променила представите за разследващата журналистика, когато симулирала лудост, за да влезе в дом за психично болни в Ню Йорк. Прекараните там 10 дни разкрили крайно лошото отношение и грижи към психично болните.   С годините здравето на Джоузеф Пулицър се влошавало и той постепенно се оттеглил от ежедневната работа във вестника. През 1911 г. Пулицър починал на борда на яхтата си, докато секретарката му четяла за живота на френския крал Луи Единадесети. Наследила го съпругата му Кейт, с която имали 7 деца. В момента на смъртта му, състоянието на Джоузеф Пулицър се оценявало на над 30 милиона долара, което в началото на XX-ти век била огромна сума.\r\nНаградите \"Пулицър\" били основани от Колумбийския университет в Ню Йорк, 7 години след смъртта на издателя. Още през 1892 г. Пулицър предложил голяма сума пари на Колумбийския университет, за да основат първия факултет по журналистика. Ръководството на престижното учебно заведение отказало парите. Десет години по-късно, новият президент на Колумбийският университет приел идеята на Пулицър, който така и не доживял да види началото на преподаването в него.\r\nПрез 1912 г. факултетът по журналистика заработил, като и до днес това е една от най-престижните програми по журналистика в САЩ. Основаването му станало възможно с пари, отделени за това в завещанието на Джоузеф Пулицър.\r\nНаградите \"Пулицър\" били основани през 1917 г. по инструкции, оставени от Джоузеф Пулицър и с пари, които той завещал с тази цел. Администрирането на наградите, които се връчват за журналистика, литература и музика, се извършва от Колумбийския университет.\r\nНа победителите в 20 от категориите се дава награда от 15 хиляди долара. Победителят в категория \"Служба на обществото\" в сферата на журналистиката, получава златен медал.", "date": "2019.04.16", "title": "Разследвания срещу Доналд Тръмп донесоха Пулицър на журналисти "}
{"url": "https://www.actualno.com/europe/ruskata-pravoslavna-cyrkva-za-pojara-v-notr-dam-tova-e-strashno-znamenie-news_740025.html", "text": "  От руската православна църква (РПЦ) определиха пожара в , като \"голяма загуба и страшно знамение.\"     \"На Запад сега е първият ден от страстната седмица. Огромна загуба, страшно знамение, чийто смисъл ни предстои да осъзнаем тепърва, причиняващо остра болка, изпълващо сърцата ни със състрадание, сближаващо ни с нашите западни християнски братя.\" Това се казва в официално изявление на РПЦ, съобщи ТАСС.   ", "date": "2019.04.16", "title": "Руската православна църква за пожара в \"Нотр Дам\": Това е страшно знамение"}
{"url": "https://www.actualno.com/europe/unesko-zaedno-s-francija-shte-spasim-i-vyzstanovim-notr-dam-news_740026.html", "text": "  ЮНЕСКО обяви, че стои рамо до рамо с Франция и \"заедно ще спасят и възстановят катедралата , съобщава АФП. Културната агенция на ООН нарече известния храм в Париж \"безценно наследство\".     Покривът и острият връх, който се издигаше в средата на основния кораб на църквата са напълно разрушени, припомня БГНЕС.   \"Нотр Дам\" е една от най-известните забележителности във Франция. Строежът й е започнал през 12-ти век, като е реставрирана основно през 17-ти и 18-ти век. Обявена е от ЮНЕСКО за световно културно наследство през 1991 г.", "date": "2019.04.16", "title": "ЮНЕСКО: Заедно с Франция ще спасим и възстановим \"Нотр Дам\""}
{"url": "https://www.actualno.com/chronicles/80-godini-ot-rojdenieto-na-dysti-springfijld-news_739828.html", "text": "  Мери Исобел Катрин Бернадет О'Брайън (на английски: Mary Isobel Catherine Bernadette O'Brien), известна с професионалното си прозвище Дъсти Спрингфийлд (Dusty Springfield) и наричана Бялата царица на соула (The White Queen of Soul), е британска поп и соул певица, чиято кариера продължава от края на 1950-те до 1990-те години.     Има особен, прочувствен глас, който ѝ помага да се нареди сред най-важните певци на уайт соула. Когато е на върха на славата си, тя е една от британските музикални изпълнителки с най-висок търговски успех. 18 от неините сингли попадат в Билборд Хот 100 в периода 1964-1970. Отредено ѝ е място в Залата на славата на рокендрола и в Британската музикална зала на славата. Някои международни анкети определят Спрингфийлд като една от най-великите рок изпълнителки за всички времена. Имиджът ѝ се гради от коафюра в перхидролено рус цвят, вечерни рокли, и натруфен грим. Всичко това я въздига в икона на 60-те.   Ражда се в Западен Хемпстид, Лондон, и семейството на младата британка прекарва части от свободното си време в слушане на музика. В къщата си тя се научава да пее. През 1958 г. се включва в първата си професионална група, Лана Систърс, а след две години сформира вокално трио за поп и фолк музика, Спрингфийлдс, където съдейства с брат си Том. Нейната солова кариера започва през 1963 г., когато се появява енергичния поп хит I Only Want to Be with You. Следват хитовете Wishin' and Hopin' (1964), I Just Don't Know What to Do with Myself (1964), You Don't Have to Say You Love Me (1966), и Son of a Preacher Man (1968).\r\nТя изпитва сантименти към американската популярна музика, и от 1965 г. представя слабо известни соул певци на британската публика, главно музиканти на договор с Мотаун. Тя никога не е считана за представител на северния соул, но творбите ѝ допринасят значително за развитието на този жанр.  Отчасти покрай този принос, след година тя се превръща в най-касовата певица в света, и застава начело на ред анкети за популярност, а също и печели наградата \"Най-добър международен вокал\" на Мелъди Мейкър. Тя е първият британски певец, който печели в избора на читателите на Ню Мюзикъл Експрес за \"Най-добра жена певец\".\r\nЗа да подкрепи достоверността си на соул певица, Спрингфийлд се мести в Мемфис, щата Тенеси, за да запише Dusty In Memphis. Това е албум, състоящ се от поп и соул музика, който е подготвен от персонала на Атлантик Рекърдс. Излиза през 1969 г., и е определен от Ролинг Стоун, допитвания на работещи изпълнители с Ви Ейч Уан, читателите на Ню Мюзикъл Експрес и зрителите на Канал 4. Той постъпва в Залата на славата на Грамитата. Отначало не печели вниманието на публиката и кариерата на Спрингфийлд бележи спад. Едва години по-късно се сдобива с настоящето признание. Певицата прави съвместна работа с Пет Шоп Бойс, и така се завръща в Топ 10 на британските и американските класации през 1987 г. с What Have I Done to Deserve This?. Две години след това, тя прави още два британски хита, сама, като това са: Nothing Has Been Proved и In Private. В средата на 90-те, интересът към Спрингфийлд е възроден, след като Son of a Preacher Man е включен в саундтрака на Криминале на Куентин Тарантино.   ", "date": "2019.04.16", "title": "80 години от рождението на Дъсти Спрингфийлд"}
{"url": "https://www.actualno.com/society/novini-ili-novini-kartinata-na-pechata-za-16-april-news_740031.html", "text": "   , при който тя бе почти цялостно изпепелена е тема номер едно в световния печат - за събитието ще се говори дълго, тъй като над 800 години история бяха унищожени. И в България нещата бяха интензивни - на първа инстанция Десислава Иванчева и Биляна Петрова бяха намерени за виновни за вземане на подкуп от 187 000 евро и заради това деяния им бяха дадени изключително тежки присъди – съответно. Срещу лидера на ДОСТ и бивш председател на ДПС беше повдигнато обвинение заради загиналото в катастрофа с негово участие бебе.     А ето какви са темите в българския печат. EK очаква резултати от \"Апартаментгейт\", пише сега, цитирайки думи на първия зам.председател на комисията Франкс Тимерманс. От Европа гледат внимателно целия процес придобиването на имоти на многократно по-ниски цени от важни властови фигури. А ние се сещаме за слогана на ГЕРБ за настоящите евроизбори - Европа ни чува. Наистина, почнала е да ни чува, а сега иска да чуе и за съдебни резултати.   С 3 млн. лева стара топлоцентрала става център за изкуство, пише \"24 часа\". Става дума за бившата топлоцентрала на НДК в Южния парк. Това е една наистина добра идея и ние я приветстваме. Но се чудим какво изкуство ще се разположи в нея - само да не е от онзи тип \"модерно\", за което анектодът гласи, че един човек се обесил в галерията и после две седмици не го махнали оттам...     Търсят къщи в София с цена до 60 000 евро, пише \"Труд\". Имало повишен интерес, най-важните квартали били \"Оборище\" и \"Изток\". На нас тази цена ни се струва малко завишена обаче. Какво ще кажете да е 4 пъти по-ниска цената? За един Цветанов питам... Aлександровска болница в София получи статут на акредитиран Център за лечение на затлъстяването. Кандидатурата ѝ е одобрена от Европейската асоциация за изследване на затлъстяването (EASO), пише Монитор. Той ще бъде първият в България функционален експертен център за обучение, развитие и подобряване на диагностиката, лечението и обгрижването на . Ние тук се сещаме откъде може да се започне - от парламента! Там е пълно с потенциални пациенти на заведението, и един КОЙ например.", "date": "2019.04.16", "title": "Новини или Novini - картината на печата за 16 април "}
{"url": "https://www.actualno.com/europe/oficialno-pojaryt-v-notr-dam-e-potushen-news_740063.html", "text": "   в Париж е потушен, съобщиха от противопожарната служба, предаде Le Figaro.     \"Пожарът е потушен, продължаваме да следим остатъчните огнища и да охлаждаме носещите конструкции на сградата, за да не се възобнови огъня\", се казва в официалното съобщение.   Припомняме, че пожарът започна в 19,10 часа местно време и продължи 9 часа.\r\nПо предварителна информация по време на реставрации.  Около 400 пожарникари се опитвали да спрат разрушаването на катедралата \"Нотр Дам\" в Париж, като описват пожара там, като \"труден\" за гасене, предава AFP.  Десетки противопожарни камиони бяха на мястото, където се виждаха множество спуснати от кранове маркучи с високо налягане, които обливат с вода срутения покрив и зоната на кораба на църквата. Представител на френската пожарна служба заяви, че конструкцията на \"Нотр Дам\" е спасена от пълно разрушаване, уточнява Агенция \"Фокус\".\r\nОсвен това има официална информация, че много от ценните артефакти в сградата са спасени.   ", "date": "2019.04.16", "title": "Официално: Пожарът в \"Нотр Дам\" е потушен"}
{"url": "https://www.actualno.com/europe/deset-fakta-za-parijkata-sveta-bogorodica-snimki-news_740034.html", "text": "   Строена между ХІІ и ХІV век, \"Нотр Дам дьо Пари\" (Notre Dame de Paris), позната още като Парижката \"Света Богородица\", има огромна историческа стойност, не само за Франция, но и за целия свят. Тази готическа катедрала е и символ на ролята на Париж като един от духовните центрове на Европа. Тя носи белезите на Френската революция, но повече е свързана със съдбата на монархията във Франция - от кралете, които са я строили, до император Наполеон.       Хиляди туристи прекрачват прага ѝ всеки ден и се наслаждават както на външната така и на вътрешната ѝ красота. До фаталния 15 април, в който . Представяме ви десет факта за катедралата, събрани от изданието Mental Floss и цитирани от Standartnews.  Хълмът Ил дьо ла Сите, върху който е разположена \"Нотр Дам\", някога е бил галско-римски град с името Лутеция. Възможно е дори катедралата да е построена върху останките на езически храм. Изследователите подозират това, тъй като при разкопки на мястото през 1710 г. са открити останки от олтар със скулптури, посветени на римския бог Юпитер и други стари божества.   Катедралата има някои от най-старите оцелели в Париж рамки от дървесина, в т.ч. дървета от над 200-декарова гора, изсечена през ХІІ век. Всяка греда е направена от отделно дърво. Затова и цялата тази конструкция е известна като \"Гората\". По всяка вероятност обаче това богатство вече е изгубено.     През 1793 г. в разгара на Великата френска революция, 28 статуи на библейски крале в катедралата са съборени с въжета и обезглавени от тълпата. (По-рано същата година гилотината обезглавява крал Луи ХVІ, затова и побеснелите революционери нападат символи на монархията) Оцелелите статуи, открити по-късно, днес са в музея \"Клюни\". На пръв поглед те наистина изглеждат сякаш са идентични. Детайлен преглед показва, че северната кула е малко по-голяма от южната. Както всички други елементи на катедралата, те са строени в продължителен период от време, а това е демонстрация на колаж от архитектурни течения, а не визия, родила се чрез творческия гений на един-единствен архитект.   Не само кралете статуи, но и цялата катедрала става жертва на \"Новото време\", въведено от дейците на Френската революция. Те нареждат от християнски храм сградата да бъде променена и да изразява Култа към Разума. Почти всичките ѝ камбани тогава са претопени и отиват за направата на оръдия за революционерите. Звукът на хора от камбани е възстановен едва в близката до нас 2013 година. Когато Наполеон Бонопарт решава да се короняса за император през 1804 г. в \"Нотр Дам\", сградата е в лошо състояние. Вековете упадък и нанесените от революцията щети са я довели до ръба на разрухата. Именно Наполеон връща статута ѝ на църква и провежда церемонията си зад стените ѝ. С това поставя начало на новия живот за \"Нотр Дам\".\r\nРазбира се, \"виновник\" \"Нотр Дам\" да бъде едно от бижутата на света е и най-големият и обичан френски писател Виктор Юго. В романа си \"Парижката Света Богородица\" (1831 г.) той използва сградата като персонификация на самата Франция. Книгата и до днес се слави с огромен успех, а в онези времена през ХІХ век води до организирането на акции за възстановяването на храма под наставленията на известните по онова време архитекти Жан-Баптист-Антоан Ласю и Южен Виоле-ле-Дюк. Не от Готическата епоха, която би трябвало да изразяват, а от средата на ХІХ век са гаргойлите и химерите, поставени по ъглите. Виоле-ле-Дюк нарежда поставянето им, вдъхновен от тяхното нееднократно споменаване в романа \"Парижката Света Богородица\" на Юго. Фотографии на катедралата от преди злополучния сегашен пожар показват, че на върха на най-високата кула на храма, наричана \"Стрелата\", е имало петел, който е имал не просто декоративна стойност. През 1935 г. три реликви - предполагаемо парче от трънения венец на Христос, както и миниатюрни останки от Св. Дени и Св. Женевиев (двамата светци-зикрилници на града) са вкарани в металното тяло на птицата. Оттогава се носи мълвата, че идеята е била да се създаде един вид \"свещен\" гръмоотвод, който да пази богомолците вътре в храма. Органът в \"Нотр Дам\" има повече от 8000 тръби (някои останали още от ХVІІІ век). Съмнения по въпроса, разбира се, съществуват, но след сегашния пожар това няма как да бъде установено. С трагедията се слага край и на огромните усилия, положени по органа в катедралата, засвирил отново през 2013 г. по случай 850-годишнината на \"Нотр Дам\". Тълпите от туристи обикновено не забелязват нещо, което се намира край катедралата - обозначаващ надпис със звезда с осем лъча, вписани в камък. Надписът гласи \"Нулева точка на пътищата във Франция\". Тя се използва за измерване на разстоянията между Париж и другите населени места във Франция. Поставена е там през 1924 г. ", "date": "2019.04.16", "title": "Десет факта за Парижката \"Света Богородица\" (СНИМКИ)"}
{"url": "https://www.actualno.com/cite/ako-ivancheva-i-petrova-bjaha-ubili-aleksandyr-vaklin-shtjaha-da-poluchat-po-niska-prisyda-news_740076.html", "text": "  \"Ако бяха убили Александър Ваклин щяха да получат по-ниска присъда.\" Тази реплика е била направена от колега след произнасянето на присъдите срещу , каза в интервю за bTV адвокатът на Петрова Емануил Йорданов. По думите му 20 години присъда се дават за убийство на няколко хора.     \"Досъдебното производство по този процес може да се даде за учебник за професионални нарушения, което да се даде на студентите от юридическия факултет... Странното е, че Иво Хинов е съдия с много висока правна квалификация, а тази присъда стои наоколо 15 км встрани от него\", каза още Йорданов.   ", "date": "2019.04.16", "title": "Ако Иванчева и Петрова бяха убили Александър Ваклин щяха да получат по-ниска присъда"}
{"url": "https://www.actualno.com/europe/bitkata-za-spasjavaneto-na-notr-dam-400-pojarnikari-i-zapazena-osnovna-konstrukcija-news_740033.html", "text": "  Около 400 пожарникари се опитвали да спрат разрушаването на в Париж, като описват пожара там, като \"труден\" за гасене, предава AFP.     Десетки противопожарни камиони бяха на мястото, където се виждаха множество спуснати от кранове маркучи с високо налягане, които обливат с вода срутения покрив и зоната на кораба на църквата.\r\nПредставител на френската пожарна служба заяви, че конструкцията на \"Нотр Дам\" е спасена от пълно разрушаване, уточнява Агенция \"Фокус\".\r\n\"Можем да кажем, че основната структура на Нотр Дам е спасена и запазена\", заяви началникът на парижката пожарна Жан-Клод Гале пред журналистите, като добави, че двете основни камбанарии на сградата вече са спасени. Припомняме, че се срути острият връх, който се издигаше над централната част на основния кораб на известната църква.  Медиите публикуваха кадри на събралите се хора около горящата катедрала Нотр Дам в Париж, които се молят и пеят химни.\r\nЕто и хронологията на станалото:\r\n•\tПървоначално пламъците са възникнали в района на строителните скелета, установени над покрива.    •\tСпоред предварителните данни, пожарът може да е свързан с ремонтните дейности.\r\n•\tВ течение на няколко месеца се прави капитален ремонт на катедралата - има информация, че са били отпуснати 2 млн. евро за целта, но са трябвали 150 млн. евро. Ремонтите започнаха наскоро, след като в каменните стени на 850-годишния  храм бяха забелязани пукнатини, които предизвикаха опасения, че  сградата може да е станала нестабилна. За последно \"Нотр Дам\" е търпяла сериозни повреди по времето на Великата френска революция в края на XVIII-ти век.\r\n•\tЗаради пожара се срина кулата на катедралата и рухна целия покрив. Двете камбанарии, които се издигат над фасадата на \"Нотр Дам\", бяха спасени, както и известния, прозорец със стъклопис във формата на роза над централния вход. Тепърва ще се прави оценка на нанесените от пожара щети.   •\tОколо \"Нотр Дам\" беше установен периметър на сигурност и дежурят спасителни служби. За гасенето се използваха специални маркучи, с по-високо налягане.\r\n•\tПървоначално пожарникарите не можеха да направят нищо, защото мощността на налягането в маркучите не беше достатъчна, за да се достигне до горящата кула.   •\tНа мястото на инцидента пристигнаха президентът на Франция Еманюел Макрон и премиерът Едуар Филип.\r\n•\tПарижката прокуратура вече започна разследване на пожара.\r\n•\tСпоред последната информация няма пострадали.   •\tПредставители на \"Нотр Дам\" заявиха, че огънят не е засегнал свещените предмети. В катедралата се намира реликва, почитана като венеца от тръни на Христос.\r\n•\tВластите са евакуирали жителите на остров Сите, където се намира Парижката „Света Богородица“.\r\n• \"Всичко гори\", заяви за разпространението на огъня представителят на катедралата Андре Фино.\r\n• се включи и обяви, че катедралата може да изгори изцяло и посъветва тя да бъде загасена с помощта на противопожарни самолети. Експертите обаче твърдят, че това може да доведе до пълно срутване сградата.\r\n•\tПожарникарите успяха да овладеят интензивността на огъня. По техните думи, структурата на сградата, вероятно ще бъде спасена от разрушаване. Освен това има официална информация, че много от ценните артефакти в сградата са спасени. Има обаче и тежко пострадал пожарникар.", "date": "2019.04.16", "title": "Битката за спасяването на \"Нотр Дам\": 400 пожарникари и запазена основна конструкция"}
{"url": "https://www.actualno.com/society/prognoza-za-vremeto-16-april-vtornik-news_739999.html", "text": "  През деня на места в западната половина от страната отново ще превали дъжд, в планините над 1800 м – сняг. Вятърът ще се ориентира от северозапад, ще е предимно слаб. Минималните температури ще са между 1° и 6°,на отделни места в Североизточна България и по високите полета, при изясняване в нощните часове, ще се образува слаба слана. Максималните ще са между 12° и 17°. Такава е прогнозата за времето на Националния институт по метеорология и хидрология (НИМХ), съобщи за Агенция \"Фокус\" дежурният синоптик Анна Дякова.     Над Черноморието ще има разкъсана облачност. Ще духа слаб север-северозападен вятър. Остава хладно с максимални температури между 13° и 14°. Температурата на морската вода е 11-12°. Вълнението на морето ще е 2-3 бала.   Над планините ще е предимно облачно, на места, главно в масивите на Западна България ще превали дъжд, а над 1800 м - сняг. Ще духа до умерен северозападен вятър. Максималната температура на височина 1200 метра ще е около 6°, на 2000 метра – около минус 1°.\r\nАтмосферното налягане слабо ще се повиши, ще е малко по-високо от средното за април.  В сряда слаби превалявания ще има само на изолирани места, главно в източната половина от страната и в планините. Ще има и временни разкъсвания и намаления на облачността, на повече места преди обяд. Вятърът ще остане от северозапад, привечер в Източна България отново ще се ориентира от североизток. Сутрешните температури ще са предимно между 1° и 6° и на отделни места, главно в Североизточна България и по високите полета, ще се образува слана. Дневните температури слабо ще се повишат. В четвъртък и петък отново ще има превалявания, на повече места и по-съществени през втория ден. Вятърът ще бъде от североизток, в Източна България ще е умерен и температурите ще се понижат.", "date": "2019.04.16", "title": "Прогноза за времето - 16 април (вторник)"}
{"url": "https://www.actualno.com/politics/treta-partija-se-prisyedini-kym-gerb-borisov-obedinjavame-se-sreshtu-pylzjashtata-diktatura-news_740077.html", "text": "  И дядо ми е бил николапетковист – с тези думи премиерът и лидер на ГЕРБ Бойко Борисов обясни колко лесно приема ПП \"Никола Петков\" в еврокоалицията на ГЕРБ. Да обединим силите си срещу пълзящата диктатура, която нашите опоненти искат да ни наложат, подчерта Борисов.     Пресконференцията мина без да бъдат позволени и без да има въпроси от журналисти.   Днес, 16 април, ГЕРБ подписа споразумение за политическо партньорство с ПП \"Никола Петков\". Така към еврокоалицията на ГЕРБ и СДС вече има трета партия.", "date": "2019.04.16", "title": "Трета партия се присъедини към ГЕРБ, Борисов: Обединяваме се срещу пълзящата диктатура"}
{"url": "https://www.actualno.com/velikotarnovo/cveta-karajancheva-vrychi-na-kmeta-panov-reshenieto-na-ns-za-veliko-tyrnovo-news_740062.html", "text": "  По време на откриването на изложбата на Регионалния исторически музей на тема „Учредителите. Търново и българската държавност“ , посветена на живота и делото на първите български законотворци,       \"За мен е чест да съм в могъщата българска твърдина “ , заяви председателят на 44-о Народно събрание Цвета Караянчева. Благодаря на обществениците от Инициативния комитет, с които се обединихме и предложихме признаване на това, което още преди 140 години Драган Цанков е изрекъл по време на Учредителното събрание. Благодаря на г-жа Цвета Караянчева, че ни повярва, на Народното събрание – че единодушно подкрепи предложението, на депутатите Станислава Стоянова, Клавдия Ганчева, Станислав Стоянов, доц. Милен Михов, Симеон Симеонов – че макар да са от различни партии, го защитиха в Пленарна зала. каза кметът Даниел Панов. Тай коментира, че няма великотърновец, който да не е развълнуван и горд от решението на НС за обявяване на града за историческа и духовна столица на България.  Изложбата от артефакти на първите български законотворци беше оценена високо от Цвета Караянчева, кояго коментира, че Търновската конституция е изключително прогресивна за своето време. „Много съм развълнувана, защото да се докоснеш до тези реликви в днешно време е голяма чест“ - каза още председателят на Парламента. „Изложбата ни връща към хората, които са взели решенията за демократичния път на България, начертан с Търновската конституция. Най-важното е, че нашите предци са били единни и именно заради това следосвобожденска България, чрез своята първа конституция, се превръща в европейска държава, защитаваща основните човешки свободи, права и задължения Нека нашите съграждани и гости посетят изложбата – обърна се с покана към всички Даниел Панов.", "date": "2019.04.16", "title": "Цвета Караянчева връчи на кмета Панов решението на НС за Велико Търново"}
{"url": "https://www.actualno.com/actualno/ovo-e-standart-pravosydnata-formula-ivancheva-news_740068.html", "text": "  Искаш, а дори не получаваш, 187 000 евро подкуп и влизаш за 20 години в затвора – българското правосъдие постави нов стандарт в борбата с корупцията. Да, говоря, ако някой не е разбрал – много вероятно, защото това не е Big Brother, „Като две капки вода” или някое такова риалити, което никой не пропуска, защото, нали, там е мнооого важно!     Та след като имаме такъв стандарт, правосъдието ни няма как да се измъкне. Досега за корупцията имаше много критики, но и присъдите не бяха кой знае какво – то всъщност имаше ли на политици? И съответно оправданието беше налице – ама то съдебната практика, ала-бала. Вече практиката е друга – затова очакваме следното:\r\n1. За всеки набъркан в \"Апартаментгейт\" – пресмятане на квадратурата, която взема \"по-евтинко\" и съпоставка с прословутите 187 000 евро в исканите присъди! Със сигурност отиваме пак на двуцифрен престой в затвора. Да напомним – с все ВИП асансьора е 315 кв. метра, \"обща площ\" е 186 квадрата, е 244 квадрата! Умножението явно ще дава големи числа!\r\n2. Сотир Цацаров да не се срамува, а да каже и покаже имотът, за който – този, платен по думите ѝ на цена 1000 лева, а по-късно пред съда изяснено, че е 61 000 евро. 6-7 годинки в затвора по формулата \"Иванчева\" изглежда!  3. също да не се срамува, ами да почва с родителите си – има и там едни имоти за милиони, а бензиностанцийка струва 3000 лева, как така?! По формулата „Иванчева” да не стане трицифрено време в години в затвора? Ако нещо с родителското тяло не става, греховете на бащите отиват при синовете.\r\nСлед случилото се с Иванчева и Петрова, вярата в правосъдието се връща. Първа стъпка – кметът на Созопол нали е откраднал 2 000 000 лева според прокуратурата – нищо по-малко от 100 години затвор няма да е сериозно като искане от държавното обвинение за наказание на Рейзи! Има само един проблем - Иванчева си е поискала, а всички гореизброени вече си имат придобивки (дали законни или не, прокуратурата да каже, то и това вече е правосъден стандарт). Май са за условни присъди - не са искали сигурно ...  Ивайло Ачев     ", "date": "2019.04.16", "title": "Ово е стандарт – правосъдната формула \"Иванчева\""}
{"url": "https://www.actualno.com/books/inid-blajtyn-razkazva-istorii-za-veshtici-i-magiosnici-news_739621.html", "text": "  25 от най-добрите истории на голямата детска писателка Инид Блайтън излизат за първи път на български език в сборника „Вещици и магьосници“ (ИК „Сиела“). Според класацията на ЮНЕСКО Блайтън е най-превежданата детска авторка в света, а публикуваните в книгата текстове са любими на няколко поколения.     След като ни разказа своите 30 празнични „Зимни приказки“ в края на 2018 г., тази пролет най-превежданият детски автор в света според класацията на ЮНЕСКО – Инид Блайтън – се завръща на български с нови 25 истории, посветени на вещиците и магьосниците!   Чрез сборника „Вещици и магьосници“ Инид Блайтън ни нашепва, че не е нужно да владеем вълшебни заклинания, за да знаем, че стават чудеса. Остава само да повярваме в магията!\r\nЗатова седнете удобно и се пригответе за среща с причудливи майстори на вълшебствата, които едновременно ще ви разсмеят и очароват, докато ви разказват своите забавни и поучителни истории. Сред тях са могъщият и самонадеян магьосник Премъдър, който прави парти за всички вълшебни твари в царството с едничката цел да се провъзгласи за техен владетел, и добродушният елф Типи, който ще му попречи, като го надхитри в игра на гатанки. А също и най-обичаната от всички мама Припкава, която живее в село Веселово, където е и сърдитият магьосник Веждосвъс, който научава колко е важно да бъдеш усмихнат. Ще срещнете още алчния гоблин Мърльо, който има мъничка котешка фея в дома си, и заклинателя Зорък, а за финал ще отидете на разходка в Омагьосаната гора…  Казват, че вещиците са зли същества, скрити под маската на мили старици. А пък магьосниците могат да сторят всяко вълшебство под небето. Но дали това е така ще разберем от Инид Блайтън и нейните „Вещици и магьосници“!\r\nДнес Инид Блайтън (1897–1968) е издавана в над 90 държави, като в световен мащаб от книгите ѝ са продадени над 500 милиона екземпляра. Според статистиката на „Nielsen“ във Великобритания всяка минута се продава една нейна книга, а според класацията на ЮНЕСКО Блайтън е най-превежданата авторка на книги за деца в целия свят.   Преводът на „Вещици и магьосници“ от английски език е на Явор Неде    ", "date": "2019.04.16", "title": "Инид Блайтън разказва истории за \"Вещици и магьосници\""}
{"url": "https://www.actualno.com/europe/novo-darenie-za-vyzstanovjavaneto-na-notr-dam-200-mln-evro-news_740104.html", "text": "  Френският милиардер Бернар Арно, контролиращ луксозния конгломерат LVMH, заяви, че семейството и компанията му ще допринесат за възстановяването на катедралата \"Нотр Дам\" с обща сума от 200 милиона евро (226 милиона долара), предаде БГНЕС.     \"Семейство Арно и LVMH, в знак на солидарност с тази национална трагедия, ще участват в реконструкцията на изключителната катедрала, символ на Франция и на нейното наследство и единство\", се казва в официално изявление.   Този жест е вторият такъв, откакто стана трагедията и е двойно по-впечатляващ от този на съпруга на Салма Хайек - Франсоа-Анри Пино, който обеща 100 млн. евро. Пино е собственик на \"Гучи\" и \"Ив Сен Лоран\".\r\nПрезидентът на Франция Еманюел Макрон обеща, че \"Нотр Дам\" ще бъде възстановена, след като огромният пожар разруши кулата и покрива на готическия архитектурен шедьовър в Париж.  ", "date": "2019.04.16", "title": "Ново дарение за възстановяването на \"Нотр Дам\" - 200 млн. евро"}
{"url": "https://www.actualno.com/curious/vijte-kak-e-izglejdala-notr-dam-otvytre-predi-pojara-video-news_740126.html", "text": "        С пожара в \"Нотр Дам\" пламна целият свят. Да, вероятно не можем да говорим за човешка трагедия, но снощните унищожителни пламъци в сърцето на Париж категорично се превърнаха в една историческа трагедия - в рана, която дълго време няма да бъде излекувана и ще остави вечен белег.     За тези от вас, които са нямали щастието да посетят катедралата преди да бъде частично унищожена, събрахме снимки и видео, които да ви потопят поне малко във Величестваната атмосфера на \"Нотр Дам\".          ", "date": "2019.04.16", "title": "Вижте как е изглеждала \"Нотр Дам\" отвътре преди пожара (ВИДЕО)"}
{"url": "https://www.actualno.com/america/byrni-sandyrs-e-milioner-ima-li-pravo-da-se-pishe-za-zashtitnik-na-bednite-news_740045.html", "text": "  Социалистът и известен като защитник на бедните в САЩ Бърни Сандърс се оказа милионер, пише БГНЕС, позовавайки се на АФП.     Сенаторът, който често атакува \"милионерите и милиардерите\" и ги обвинява за несправедливостта в обществото, забогатял значително след издаването на последните му книги. Доходите на Сандърс са стигнали 1,06 милиона долара през 2016 г. и 1,13 милиона през 2017 г. По-голямата част от сумата са пари, спечелени от книгите му \"Нашата революция\" и \"Къде отиваме оттук нататък\".   Бърни Сандърс беше притискан да публикува данъчните си декларации, които според критиците му разкриват популистката същност на посланията му. Сандърс често заема позицията на \"малкия човек\" срещу богатите и влиятелните в обществото, но доброто му материално състояние повдига въпроса дали има правото да говори от името на бедните.\r\nПубликуването на данъчните декларации на Бърни Сандърс и други кандидати за президентския пост през 2020 година засили натиска върху президента Доналд Тръмп да покаже своите. Тръмп отново се оправда, че не може да публикува данъчните си декларации, защото се извършва одит на удръжките, които му е направила държавата. Данъчната служба на САЩ обяви, обаче, че няма пречка частно лице или компания, която е проверявана, да публикува данъчните си декларации.  По време на предишната президентска кампания Доналд Тръмп наруши неписаното правило кандидатите за Белия дом да публикуват и така и не го стори.", "date": "2019.04.16", "title": "Бърни Сандърс е милионер - има ли право да се пише за защитник на бедните?"}
{"url": "https://www.actualno.com/celebrate/sv-mychenici-devi-agapija-hionija-i-irina-akvilejski-news_739866.html", "text": "  През времето на император Диоклетиан в Рим живеел благочестив християнин на име Хрисогон. Той бил учител на всички християни, които строго изпълнявали съветите му и безстрашно защитавали вярата си. Мнозина езичници, като слушали проповедите на Хрисогон, ставали християни. Веднъж Диоклетиан го повикал в град Аквилея и го убеждавал да се отрече от вярата си. Като не постигнал целта си, той осъдил християнския учител на смърт. Обезглавеното тяло на Хрисогон лежало няколко дни на морския бряг. Недалеч от това място живеел един стар благочестив свещеник на име Зоил, а близо до него три благочестиви девойки – Агапия, Хиония и Ирина. Свещеникът взел тялото и главата на мъченика и ги погребал в своя двор.     След един месец умрелият Хрисогон се явил на свещеник Зоил и му казал:\r\n- Ти скоро ще заминеш от този свят, с радост ще отидеш при Христа и ще се успокоиш при светиите. След девет дни трите девойки християнки, които живеят близо до тебе, ще бъдат подложени на мъчения заради вярата им. Ти кажи на божията рабиня Анастасия да се погрижи за тях и да ги подготви за мъченически подвиг.\r\nСъщото видение имала и Анастасия. Тя побързала и отишла при свещеника, когото дотогава не познавала и узнала от него, къде живеят трите млади християнки. Като ги намерила, тя прекарала заедно с тях цяла нощ в духовна беседа, като ги съветвала да останат твърди във вярата си и без страх да понесат предстоящите им страдания. След това отишла на гроба на своя учител мъченик Хрисогон, където дълго плакала и се молила. После се завърнала у дома си и се предала на всекидневните си трудове.  Няколко дни след това благочестивият старец, свещеник Зоил, се поминал, а трите сестри били взети от езичниците и отведени при императора.\r\n- Кой ви е научил да презирате нашите богове и да не се подчинявате на нашите закони? – запитал ги императорът. – Като ви съжалявам, аз ви съветвам да се отречете от вашия Христос, да се поклоните на боговете и да им принесете жертва. Като награда аз ще ви избера богати момци, за които ще се омъжите и ще делите с тях слава и почести.\r\nАгапия, най-голямата от трите сестри, отговорила на императора:    - Ти трябва да се грижиш за държавните работи, за народите, за войската, а вместо това ти само хулиш живия Бог, Който те търпи и чака твоето изправяне.\r\n- Тази девойка се е побъркала – извикал императорът и заповядал де я изведат.\r\nСлед това се обърнал към по-малката сестра, Хиония, на която дал същите съвети. Но тя спокойно отговорила:\r\n- Сестра ми не е безумна. Тя вече доказва несправедливостта на твоето искане.\r\nТогава императорът извикал най-малката сестра, Ирина, и й казал:   -Твоите сестри са заблудени. Поне ти, най-малката, се поклони на боговете, та и сестрите ти да последват твоя пример.\r\n- Нека се покланят на идолите ония, които не знаят истинския Бог и упорстват в своето неверие – отговорила младата девойка.\r\nДиоклетиан заповядал да затворят сестрите в тъмница. Там отново ги посетила Анастасия, утешила ги със своите беседи, вдъхнала им надежда в Божията помощ и ги уверила в победата им над враговете.\r\nСлед известно време императорът заминал за Македония по държавна работа и заповядал да закарат там всички християни, които се намирали по това време в затвора на град Аквилея. Заедно с другите християни в Македония били закарани и Агапия, Хиония и Ирина. Анастасия също ги последвала. Управителят на областта, на когото императорът предал сестрите, не успял да ги убеди да се откажат от вярата си в Христа и да се поклонят на езическите богове. Тогава те били заведени на съд пред един от главните съдии, Сисиний. Той най-напред се обърнал със съвет към най-малката сестра, Ирина, като мислел, че нея най-лесно ще убеди. Тя обаче твърдо му казала, че е християнка и служи на истинския Бог. Сисиний заповядал да я отведат в тъмницата, а след това извикал и другите две сестри и им казал:\r\n- Вие научихте малката Ирина да не изпълнява царските заповеди. Засега аз отложих наказанието й, защото се надявам, че тя ще престане да упорства, когато види вашите мъчения. Вие обаче можете да се спасите, ако принесете жертва на боговете, както и ние принасяме, като изпълняваме заповедта на императора.\r\n- Вярата ни е непоколебима – казали сестрите.\r\n- Имате ли вие християнски книги – запитал съдията.\r\n- Имаме книги, но те са написани в сърцата ни, откъдето не могат да бъдат взети от враговете на Христа – отговорили сестрите.\r\n- Кой ви научи да отивате доброволно на страдания? – запитал Сисиний.\r\n- Тези бедствия са само временни, но те ще ни осигурят вечна радост.   За последен път съдията ги поканил да изпълнят заповедта на императора, като принесат жертва на боговете, но те още по-твърдо отговорили:\r\n- Ние принасяме хвалебна жертва само на Бога, но на идолите няма да се поклоним. Не се надявай да ни отклониш от вярата ни в нашия Господ Иисус Христос. Ти изпълнявай това, което ти е заповядал земния цар, както ние изпълняваме повелята на небесния Цар.\r\nКато се убедил, че не може да разколебае врярата им, Сисиний осъдил Агапия и Хиония на смърт чрез изгаряне. Като чули присъдата, девойките радостно извикали: - Благодарим Ти, Господи Иисусе Христе, че ни удостои да станем изповедници на Твоето име.\r\nСветите мъченици били хвърлени в огнена пещ, и те с молитва на уста предали Богу чистите си души. Света Анастасия взела телата им, които останали неповредени от огъня, и тайно ги погребала.\r\nНа другия ден съдията повикал Ирина и я заплашил с позор и мъчения. Но девойката смело отговорила:   - Нищо няма да ме посрами пред моя небесен Жених. А за страданията ще получа награда на небето.\r\nИзвели девойката вън от града и там един от войниците я пронизал със стрела. Тя паднала на земята и радосто извикала:\r\n- Отивам при моя Господ Иисуса Христа, Който ще ме заведе при моите сестри.\r\nАнастасия погребала и нейното тяло близо до телата на сестрите й. С такъв мъченически подвиг завършили живота си светите девици и Църквата ги причислила към сонма на своите светии. © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2019.04.16", "title": "Св. мъченици деви Агапия, Хиония и Ирина Аквилейски"}
{"url": "https://www.actualno.com/europe/papa-francisk-se-moli-za-parijani-sled-pojara-v-notr-dam-news_740132.html", "text": "  Папа Франциск е заедно с Франция и се моли за католици и парижани, след опустошителния пожар, който бушува в в сърцето на града, заявиха от Ватикана.      \"Папата е близък до Франция и се моли за френските католици, и за хората в Париж в лицето на ужасния пожар, който опустоши катедралата \"Нотр Дам\", написа в Тwitter Алесандро Джисоти, ръководител на пресцентъра на Ватикана.   Снимки: Getty Images/Guliver \"Той отправя молитвите си за тези, които се опитват да се изправят пред тази драматична ситуация\", добави Джисоти.\r\nПрипомняме, че вчера голяма част от прочутата парижка катедрала. Целият покрив се срути. За щастие - бедствието не е засегнало основата на сградата. По предварителна информация огънят е възникнал по време на реставрации.    ", "date": "2019.04.16", "title": "Папа Франциск се моли за парижани след пожара в \"Нотр Дам\""}
{"url": "https://www.actualno.com/business/jarostni-kritiki-i-preduprejdenija-che-tol-sistemata-shte-oskypi-neimoverno-vsichki-stoki-news_740065.html", "text": "  Категорично очакваме хаос с тол системата. По договор трябва да има шестмесечен тестов период, а го няма и ще стане . Това заяви председателят на БАСАТ (Българска асоциация на сдруженията в автомобилния транспорт) Илиян Филипов, като той поиска отлагане на влизането в действие на системата.     Същевременно зам.-председателят на БАСАТ Миролюб Столарски показа писмо от АПИ, с което агенцията моли (бел. ред. - тя изгражда тол системата и пое основни функции при проекта за електронната винетка ) да помага за електронната винетка – със събирането на приходи например. Как тогава ще се справят с тол системата, попита Столарски и заяви пред Нова телевизия, че връзките между АПИ и митниците и АПИ плюс НАП не е направена – трябвало да има 100 пункта по митниците, а нищо не е направено. Ще стане така, че транзитният трафик, който нарушава най-много, ще минава безплатно през държавата, убеден е Столарски.   Като се съберат тези пари, не е ясно къде ще отидат. Идеята за тол системата е абсолютно изкривена, подчерта Столарски пред Нова телевизия. Според него в цяла Европа нито една държава не таксува втори и трети клас моторни превозни средства. Филипов се оплака, че 82% от пътната мрежа ще се обложи с тол такса, а най-високият процент досега бил в ЕС – 7 на сто от пътната мрежа на Германия. На въпрос дали това не е така, защото всички плащат в определени участъци, и Филипов, и Столарски казаха, че до 3,5 тона моторните превозни средства в Германия попадат в рамките на винетна система.\r\nПо изчисления на БАСАТ, ако един хляб се нареже на 18 филийки, 3 ще отидат за тол таксата. Важи за всички стоки, добавиха в един глас Филипов и Столарски. Филипов заяви, че ако плаща за тол система като превозвач, ще трябва да плати над 4 млн. лева (4,120 млн. лева), а сега плаща под 70 000 лева (68 000 лева).  Всички фирми в бранша са в стрес, предупреди председателят на БАСАТ. И каза, че е нормално тол система да има за магистралите и пътищата първи клас, но на „нормални цени”. А Столарски настоя, че Световната банка е предложила три варианта за тол такса, като при най-тежкия като събиране на приходи АПИ всъщност няма капацитет да ги изхарчи за ремонт на пътната мрежа.  Ако властите не са наясно с ефекта от тол системата, трябва да отложат влизането в действие, подчерта и омбудсманът Мая Манолова.", "date": "2019.04.16", "title": "Яростни критики и предупреждения, че тол системата ще оскъпи неимоверно всички стоки"}
{"url": "https://www.actualno.com/europe/kraj-v-rusija-veche-de-fakto-ne-mojesh-da-pravish-apartament-na-hotel-news_740053.html", "text": "  Руският президент Владимир Путин подписа хотелската дейност в жилищни сгради, предаде БГНЕС.     Забраната засяга конкретно апартаменти в жилищни блокове и влиза в сила от 1 октомври. За да отдават жилищата си за кратки периоди под наем, както практикуват хотелите, собствениците ще трябва да променят статута им на помещения, непредназначени за постоянно обитаване.\r\nВъвеждат се и редица изисквания какво да има в стаите, които се отдават като хотелски. Сред изискванията са звукоизолация, система за противопожарна безопасност, охранителна система, сейфове за ценности и система за почистване на помещенията.", "date": "2019.04.16", "title": "Край - в Русия вече де факто не можеш да правиш апартамент на хотел"}
{"url": "https://www.actualno.com/education/krizata-za-kadrite-v-obrazovanieto-problemnijat-nemski-vyv-frenskata-gimnazija-news_740039.html", "text": "  Има ли проблем с учителите дори в елитните училища в София? Оказа се, че въпросът с учителските кадри е доста сериозен дори когато говорим за много престижни училища.     \"Има проблеми в цяла София с учители по много предмети. Най-голям е дефицитът за учители по немски език, физика, математика, информационни технологии и всички останали, а за начални учители е направо Апокалипсис\". Това сподели пред директорката на 9-та Френска езикова гимназия \"Алфонс дьо Ламартин\" Емилия Богданова-Иванова. По информация на сега тече проверка в училището, от РУО София-град, като проверката трябва да установи имало ли е проблем с преподаването на немски език.   За конкретния случай с временната липса на учител по немски език в ръководеното от нея елитно учебно заведения Богданова-Иванова обясни пред , че имали изключително квалифицирана учителка с повече от 25 години стаж, но в края на миналата година по здравословни причини напуснала. Работeла на два трудови договора, като във Френската гимназия и бил вторият. По медицински предписания, е трябвало да премине на по-лек режим и напуснала на 31 декември 2018 година.\r\n\"Имаше притеснения у децата. Между всеки учител и ученик се създава една невидима нишка и когато отсъства титулярът, учениците не се чувстват комфортно\", призна Богданова-Иванова. \"Но и ние сме живи хора. Учителите са подложени на много голям стрес. В последните няколко години всяка година в това училище по една жена се разболява от рак на гърдата. И става все по-трудно, и по-трудно. \", добави тя с огорчение, че и деца, и родители понякога не проявяват достатъчно разбиране към труда на учителите.  Два пъти е обявявано овакантеното място за учител по немски език. \" \", съобщи директорката и изтъкна, че преди 10 години е имало конкуренция - явявали се по 70 души за едно място, а сега желаещи няма. , според нея, е заради свързаните с работата стрес, високи изисквания, натоварване, жалби... \"Само от Светия синод не са ни проверявали\", оплака се тя и отбеляза, че и новата нормативна база е много обемиста и затрудняваща, увеличава се изискваната от учителя бумащина. \"Дори да искаш да даваш повече консултации на децата, новите изисквания за графици, доклади, отчети губят времето на учителите. Въпреки това те го правят – например в момента учители по различни предмети работят индивидуално с тези свои ученици, допуснали слаби оценки\", изтъкна Богданова-Иванова.\r\nПовишаването на , по думите ѝ, е необходимо, но не достатъчно условие за привличане на млади хора в професията. \"Те се плашат от огромната нормативна уредба, която трябва да познават и спазват. Предишната наредба за оценките беше от 7 страници, а новата е 70 страници, новият  Закон за предучилищно и училищно образованието пък е по-обемист и от Кодекса на труда. За всяко нещо трябва да се пишат декларации, анализи, доклади, отчети... Това е изключително отблъскващо за младите хора. Отблъсква ги от професията\", сподели Богданова-Иванова.\r\nПолучилият се луфт в преподаването по немски език във Френската гимназия - през януари, според директорката е малък и бил допуснат заради дефицита на учители: \"Ние . Във Френската гимназия няма кой да замести учител по немски език. Обръщали сме се с молба за външен преподавател от други училища, който да го замества, но поради голямата си заетост са ни отказвали\". За сравнение, директорката посочи, че , но тогава часовете били поети от двама учители от други училища и учениците не са имали свободни часове, а в случая с немския език от януари тази година прекъсването било по-малко, но пък грипна ваканция усложнила ситуацията. \"Реално децата са учили само една седмица с новата учителка – и пак прекъсване заради грипната ваканция, която започна от 28 януари 2019 година\", уточни тя.       \"Но те си имаха достатъчно оценки и няма деца със слаби оценки. Всички имаха по 3 оценки\" (бел. авт. - по сигнал до  ), подчерта директорката и в уверение показа дневник на 9 ж клас и написаните там неща. \"Никой не редуцира новите знания. Всичко, залегнало по програма, се преподава на децата. Оценките отразяват знанията им\", категорична е тя.\r\nВпечатленията на директорката от новата учителка са, че се старае гимназистите да наваксат пропуснатия материал. \"Новата учителка провежда консултации и който изпитва затруднения с материала, може да се възползва\", изтъкна още директорката. Тя обясни, че наваксването на материала става чрез т. нар. преструктуриране – вместо 2 часа упражнения – по 1 час. \"Със сигурност им е трудно. Наваксването е допълнително усилие. Но то е натоварване и за новия учител\", коментира директорката и изтъкна, че учениците във Френската гимназия имат езикова култура и много по-лесно се справят с немския език, освен това много от тях са учили немски език преди да постъпят в тази гимназия.\r\nПри отсъствие на учител, когото няма кой от колегите да го замести, търсим учител от други училища и ако не намерим, какъвто беше случаят с немския език, разместваме програмата, а тя е като домино – разместват се програмите и на учителите, и на останалите класове, а те са 35. Правили сме го това, за да нямат децата свободни часовеЮ, обясни още директорката и допълни, че по време на прекъсването в преподаването по немски език педагогическият съветник е провеждал уроци по теми от гражданското образование с децата, вместо да имат свободни часове.\r\nБогданова-Иванова подчерта, че при нея не е идвал родител, който да разговаря по въпроса за немския. \"Като директор имам готовност и съм заинтересована, ако има родители, които биха оказали съдействие за обучението по немски език да намерим подходящата форма\", апелира тя. очаква и информация за това какво е констатирала проверката на РУО.      ", "date": "2019.04.16", "title": "Кризата за кадрите в образованието: Проблемният немски във Френската гимназия"}
{"url": "https://www.actualno.com/crime/vaklin-ne-iska-da-govori-za-neshta-koito-moje-bi-sa-omryznali-na-horata-news_740070.html", "text": "  Смятам, че изпълних своя дълг, сигнализирах и дадох възможност на институциите да работят. А що се отнася до доказателствата и дали са пропукани и негодни, това съдът го преценява и той прецени, че са достатъчни. За огромно съжаление случаят се превърна в медиен, политически, а той е чисто криминален – това е нещо, за което съжалявам. Това заяви строителният предприемач Александър Ваклин, който е основният свидетел по срещу Десислава Иванчева и Биляна Петрова.     Предприемачът беше категоричен пред Нова телевизия, че не е давал 14 000 евро хонорар на другия бивш кмет на \"Младост\" Петко Дюлгеров и обясни, че СРС-тата, които били \"публикувани в един сайт\", показвали как парите са искани като хонорар за посредничество по подкупа. И отрече, че \"искалата рушвета\" Десислава Иванчева в един момент всъщност почнала да не си иска подкупа от 70 000 евро, с който в крайна сметка беше заловена.   Относно това \" \" Иванчева, Ваклин подчерта, че експертизата била качена в интернет и там пишело кой колко е \"намазан\" с флуоресцентно вещество. Той не пожела да влиза отново в обяснения за неща, които \"може би са омръзнали на хората\". Съответно не беше попитан и относно доходите му и , за да даде подкуп от 70 000 евро – тема, на която .\r\nПо думите на Ваклин, защитата на двете е използвала всички възможни похвати, за да прави пиар кампания. Той определи случаят като много сериозен тест, защото имало много вратички, през които обвинени в корупция могат да се измъкнат. \"Чисто човешки разбирам тежестта на присъдата, но законодателят така е преценил – че такива деяния, срещу цялото общество, защото корупцията е деяние срещу цялото общество, трябва да бъдат наказани със съответната строгост. Тези присъди чисто човешки стряскат и мен, но това е преценил законодателят\", уточни Ваклин.   Странното е, че Иво Хинов е съдия с много висока правна квалификация, а тази присъда стои наоколо 15 км встрани от него. Това каза пред bTV адвокатът за бившия заместник кмет на район \"Младост\" Биляна Петрова и бивш правосъден министър - Емануил Йорданов.   По думите му присъда от 20 години се дава при убийство на няколко души. Досъдебното производство по този процес може да се даде учебник за професионални нарушения, което да се даде на студентите от юридическия факултет, смята още Йорданов. Той уточни, че в мотивите си за присъдата на Петрова е посочено присъствието ѝ на две срещи с Иванчева. Т.е. тя получава по 7,5 годни затвор за всяка среща, а Петрова не е получила и един евроцент.     . Йорданов припомни и че осъдителна присъда не може да се издаде единствено въз основа на доказателства, събрани от СРС и допълни, че записите са изключително неясни.\r\nЮристът и бивш министър на образованието Даниел Вълчев също настоя, че трябва да има съизмеримост между престъпление и наказание и, че не може законодателите да се поддават всеки път на обществен натиск за едно или друго нещо, ако това не е целесъобразно. И напомни, че няма как да бъде направен закон, който да обхване всички възможни примери и аспекти от живота, но и че за корупция има 50-100 присъди за корупция, които са много дребни. , предупреди още Вълчев.\r\nДалеч по-афектиран беше бившият пиар на \"Младост\" Петър Кърджилов. Според него, \"демокрацията и справедливостта  никога не са били толкова застрашени и опорочени.\" Кърджилов е убеден, че \"този съдия е бил сериозно натиснат от най-силните хора, в окупираната от лични интереси, държавна власт.\" Бившият пиар на \"Младост\" припомни, че разминаването в предполагаемите суми за откуп е чутовно. .   ", "date": "2019.04.16", "title": "Ваклин не иска да говори за неща, които \"може би са омръзнали на хората\""}
{"url": "https://www.actualno.com/dobrich/entusiasti-vyzrajdat-hram-v-dobrichko-stroen-predi-vek-i-polovina-news_740268.html", "text": "  Калина Димитрова – една крехка жена от Добрич, която успя да запали искрата за възраждане на храма „Света Троица“ в добруджанското село Карапелит. Всичко започнало, когато нейният съпруг решил да ѝ покаже красивата природа на родното си село. „Местността, в която е разположена църквата, създава усещането за „спомен от Рая“, споделя пред Калина. Но тя била потресена от вида на поругания православен храм. Вратата на църквата била заключена с два катинара, а върху нея било написано с тебешир „Стоп“. През пролуката се виждала потресаваща гледка – всичко разхвърляно и натрошено. И това на фона на песента на лястовички.      „Уплаши ме мисълта, че някак приемаме разрухата за норма“, споделя жената. И вече била сигурна, че трябва да направи нещо. Създадено е Сдружение „Храм Света Троица село Карапелит“, а неговият управител Ставрофорен иконом Добри Чаков вече е задвижил процедурите по оценяване на състоянието на църквата.\r\nИсторията на храма в Карапелит е още от средата на XIX в., когато жителите на селото са почувствали необходимостта. Но времената били страшни. Само с височайше разрешение можели да имат място за общуване с Бог. И изпратили петиция до султана, а оттам пристигнал ферман, но с условието църквата да не е по-висока от джамията.  Въпреки благословията, получена от Високата порта, строителите на църквата многократно били нападани. Някои от тях станали жертва на тези нападения. Според местните хора убитите строители са намерили вечен покой в старото гробище встрани от храма. Там са открити паметни плочи от 1871 г. и 1873 г. в надписи „Убит с пушка“ и „Посечен от злодей“. Освещаването е станало през 1873 г.\r\nВ първоначалния си вид църквата е представлявала постройка от двуметров каменен зид и надстройка от дървена конструкция. При отстъплението си през Руско-турската война турците изгарят храма. В сегашния си вид той е възстановен след Освобождението. За освещаването му са получени църковна утвар и книги, дарение от Киево-Печорската лавра.\r\n„Църквата е била действаща до преди 15-20 години. Над нея са извършвани множество посегателства, хората са се опитвали да я запазят, но са изгубили надежда“, разказва Калина. През този период домовете на хората в селото били подложени на ежедневни палежи и обири.    Иконите от долния ред липсват, запазени са само ликовете на светците в горния ред. Крадци отмъкнали и камбаната, но ги застигнало възмездие. „А за оскверняването, нямам цивилизован израз за това, което видях – бяха използвали хоругвата\", не иска да си спомня жената това, което са видели очите ѝ.\r\nНо не се отчайва. „Изпитах преклонение, гняв, болка, срам. Всеки от нас носи лична отговорност за това какво ще предаде на следващото поколение“. Калина разказва и за болката на местните хора заради изоставения храм. Може точно тази болка да е движещата сила, накарала хората да се обединят за възстановяване на Божия дом. Започнали с разчистване на терена от бурени, почистване на храма. „Най-възрастният доброволец и участник в почистването е на повече от 80 години. Подпираше бастуна си на църковния зид и започваше да коси, да копае...“, споделя жената. И е щастлива, че нейните деца също се включили. Дори споделили с приятел, а той помолил майка си да се присъедини към доброволците в чистенето.      „За първи път осъзнавам силата на вярата във Възкресението и силата на надеждата“, казва Калина. Определя се като „обикновена българка“. Психолог по образование, работи като ресурсен учител в РЦППО в Добрич, доброволец към ДЕРБАК на БЧК, „ученичка“ в класа по шевица към читалище „Български искрици“, участва и в групата за автентичен фолклор към читалището в Карапелит. Сдружението организира благотворителен концерт на 17 април от 18 часа в Органовата зала в Добрич за събиране на средства за възстановяване на храм „Света Троица“ в Карапелит. Сред участниците в концерта са популярните добруджански певици Калинка Вълчева и Галина Дурмушрийска, църковният хор „Св. Георги Победоносец“ от Тервел, оркестрите „Добруджански авлиги“, „Мелодия“ и „Лира“, дуо „Удница“ и др. На сцената ще излязат и 9-годишните доброволци, активни участници в каузата Никола Стефанов, Руслан Иванов и Петя Минчева.\r\nА ето и банковата сметка, на която желаещите могат да правят дарение за възстановяване на храма:", "date": "2019.04.16", "title": "Ентусиасти възраждат храм в Добричко, строен преди век и половина"}
{"url": "https://www.actualno.com/health/7-prichini-da-jadete-banani-vseki-den-news_740229.html", "text": "  Здравословната храна понякога наистина не е особено вкусна, но това със сигурност не важи за бананите. Освен, че са много вкусни и засищащи, те са и изключително полезни.     Съдържат множество витамини и минерали. Бананите могат да ви помогнат изключително много, стига да ги консумирате достатъчно редовно. Полезно е да ядете по два банана на ден. Защо ли?     в състава на бананите присъства и толкова важното вещество калий, който може да ви предпази от мускулна треска. Също така бананите са способни да ви заредят с много енергия, достатъчна за една добра интензивна тренировка.   бананите съдържат много важен витамин от В група-витамин В6. Той помага на организма да произвежда аминокиселини, хемоглобин и инсулин. Също така бананите съдържат витамин С. освен че са изключително вкусни, бананите са подходящи за диета. С тях много лесно можете да свалите излишните килограми. Бананите създават чувство за ситост и дълго време след консумацията им, няма да чувствате глад. Също така те съдържат скорбяла, която нормализира нивата на кръвната захар и увеличава чувствителността към инсулина. Както знаете, ако инсулинът ви е регулиран, ще можете да свалите килограми много по-лесно.    бананите се усвояват и преработват много лесно от организма. Те съдържат скорбяла, която директно попада в дебелото черво, защото не се храносмила. В дебелото черво бананите служат за ефективна хранителна среда за полезните бактерии. Банани могат да се консумират дори при проблеми със стомаха. Те наистина могат да ви помогнат много.     бананите съдържат трипофан, с помощта на който се произвежда \"хормонът на щастието\"-серотонин. Тоест два банана на ден са напълно достатъчни, за да се чувствате щастливи и заситени. Също така бананите съдържат магнезий, който също подобрява настроението. Бананите могат да ви помогнат да заспите по-лесно. знаете, че анемията е наистина много неприятна, нали? Тя е възможно да се появи, ако се намали броят на червените кръвни клетки и нивото на хемоглобина спадне. Желязото спомага за производството на червени кръвни клетки, а в бананите се съдържа желязо. Също така, както вече споменахме, бананите съдържат и витамин В6, който регулира нивата на глюкоза в кръвта. тъй като бананите съдържат голямо количество калий, артериалното ви налягане ще се върне към нормалното.   ", "date": "2019.04.16", "title": "7 причини да ядете банани ВСЕКИ ДЕН"}
{"url": "https://www.actualno.com/smolyan/pyrvi-danni-za-ubijstvoto-kraj-smoljan-news_740256.html", "text": "  Досъдебното производство за намерения вчера труп в гора край Смолян на неизвестен мъж е за . Лицето му е било нахапано от диви животни и заради настъпилите трупни разложения не може да се идентифицира чрез лицево разпознаване, съобщи зам.-окръжният прокурор на Смолян Недко Симов.     По сигнал на гражданин вчера около обяд бе установен труп на мъж около 40 години в местността \"Пещерско бърце\" край Смолян, близо до разклона за селата Турян и Пещера. .\r\nПри първоначалния оглед не са били открити следи от насилие. При повторния оглед в отделението по съдебна медицина на МБАЛ – Смолян, също не са установени следи от насилие. Назначена е по делото тройна съдебно-медицинска експертиза.\r\n„При извършената аутопсия вещите лица установяват причината за смъртта. Това, което те са открили, е счупване на подезичната кост. . Вещите лица установяват, че причината е насилствена смърт“, обобщи Симов.  Той съобщи, че са снети са пръстови отпечатъци от починалия и е назначена дактилоскопна експертиза. „На този етап не може да бъде извършено лицево разпознаване, тъй като в резултат на престояването в гористата местност е имало нахапване от диви животни по главата и впоследствие  от настъпилите трупни разложения не е възможно да се направи идентификация на трупа с лицево разпознаване. Имаме насоки и работим, изчакваме да ни дадат резултатите от дактилоскопната експертиза. Ако тя не даде резултат, ще пристъпим към ДНК-експертиза за установяване самоличността на пострадалия“, допълни зам.-окръжният прокурор.\r\nКъм момента са разпитани свидетели. Разпитите продължават и към момента. Извършено е претърсване и изземване от помещение в гр. Смолян. Предстои извършването на други претърсвания в други населени места. .    „Продължават оперативно-издирвателните мероприятия и процесуално-следствените действия както за установяване самоличността на лицето, така и на евентуалните извършители. През последните няколко дни не е обявено изчезнало лице на територията на областната дирекция на Смолян. Ще се направят справки в базата данни на територията на цялата страна. Работим по всякакви версии, не изключваме никоя“, съобщи главен инспектор Костадин Бундов – началник на РУ - Смолян.\r\nТой допълни, че е сформиран е екип от разследващи полицаи, които съвместно с оперативните работници продължават разследването.", "date": "2019.04.16", "title": "Първи данни за убийството край Смолян"}
{"url": "https://www.actualno.com/politics/tomislav-donchev-prieh-vseki-ukor-i-obida-kato-normalen-i-zaslujen-news_740131.html", "text": "  Над 10 години политически опит е и много, и малко. За българските стандарти е много. Тук, срокът на годност е кратък. Любовта и надеждата лесно прерастват в омраза. По същата причина рядко имаме политици с опит, които знаят как да работят и на националната, и на международната сцена. А според европейските стандарти се приема, че 10 е едва началото. Но въпросът беше друг. За 10 години съм видял много. Явявал съм се на избори, говорил съм с хиляди граждани на ден, говорил съм на множество от хора, планирал съм, убеждавал съм, дискутирал съм, спорил съм с учени, с граждани, с опоненти, с хора, с които има и няма смисъл да се спори. Обвиняван съм, че съм изверг, крадец, убиец. Пияни граждани са се опитвали да се бият с мен, прегръщали са ме познати и непознати.     За 10 години съм работил на всички фронтове: на местната власт, националното управление, бил съм в изпълнителната и законодателната власт, никога не съм прекъсвал връзката с европейската политика, дори за кратко бях в Европейския парламент.\r\nВидял съм всичко. Или почти всичко.\r\nНе беше се случвало да ми викат „оставка“ в лицето.  И го считах за закономерно. Първо, в дебелите книги пише, че никога не ходиш там, където ще ти викат „Ууууу“ и „Оставка“, а ходиш само на места, където ще ти се усмихват и ръкопляскат. Аз чета дебелите книги, но невинаги правя това, което пише в тях. По-важното е, че съм считал, че живея и работя така, че не заслужавам да ми викат по този начин. В дебелите книги също е написано, че невинаги получаваш това, което заслужаваш, и това не е изключение, а закономерност. Политиката не е само алгоритъм и логика. Тя е емоция, страст, мечта, понякога гняв, често (за съжаление) омраза.\r\nОт няколко дни политическият ми опит е обогатен. И аз имах възможност да чуя „Ууу“ и „Оставка“. Не по телевизията, не под прозорците си, а лице в лице. Това променя и човека и политика Томислав. Не ме връща на земята, защото не съм се отлепял от нея (освен в моментите, когато се уча да летя, но в буквалния смисъл на думата).\r\nНе съжалявам, че си го причиних. Можеше да го слушам, без да влизам в гнездото на гнева. Можеше да си поглаждам мустаците, да си гриза химикалката и да гледам гневните хора от прозореца. Но съм научен, че когато те вика началникът отиваш, когато има предизвикателство го поемаш.    Беше силно, много силно преживяване. Имах мегафон, но реших, че не бива да го ползвам, за да имам равни шансове да говоря с хората. Въпреки тревогата на полицаите, нито за миг не ми хрумна, че някой ще ме удари, събори или нарани.\r\nПриех всеки укор и обида като нормален и заслужен. Една от функциите на политиците е да бъдат отдушник на народния гняв. Това, че нямам вина, поне за причината за гнева, не променя нещата.\r\nЕдинственото, от което ми стана болно, е вероятната представа, че съм вкопчен в определена позиция и ще правя всичко да се задържа на нея. Виж, от това боли. Отказвал съм се от много кариерни възможности, български и европейски, защото ми е било важно, значимо, интересно това, което правя. Позицията без идеи е нищо. Без възможности е нищо. И без подкрепа е нищо.\r\nВ рамките на политическите клишета трябваше да кажа: „За мен са гласували десетки хиляди, това че 200-300 граждани викат „оставка“, не е драма“. Аритметично е вярно, но само аритметично.\r\nНадявам се да бъда достатъчно умен и силен, за да мога да науча всичко, което трябва да науча от случилото се. Уважавам всички, които ми викаха „Оставка“ не по-малко от тези, които ме прегръщат – на сбирки, митинги или на улицата.   Коментарът е публикуван във Facebook профила на вицепремиера Томислав Дончев По неофициална информация на , в разгара на втория протест в Габрово към вицепремиера, който е опитал да говори с хората, е имало следната реплика от по-млада жена: \"Ако ей ся ти отвъртя два шамара, ще ме осъдят ли?\" Отговорът е бил: \"По-добре недей\". ", "date": "2019.04.16", "title": "Томислав Дончев: Приех всеки укор и обида като нормален и заслужен"}
{"url": "https://www.actualno.com/burgas/modernizirat-92-klasni-stai-v-burgas-news_740116.html", "text": "  \" \" се нарича проектът, благодрение на който ученици от бургаски регион ще учат в обновени класни стаи.     В общината са постъпили оферти от фирми, които искат да участват в ремонтните дейности или в последващото оборудване на помещенията. Реконструкцията ще обхване в различни училища в общината. Очаква се одобрените фирми да започнат работа веднага след края на учебната година.\r\nПърволаците, на чийто комфорт е посветен проектът, ще учат в стаи с , чинове за по един човек, интерактивни дъски, ще имат нови шкафчета и ще стъпват по антибактериални настилки.\r\nРазличен ще бъде не само интериорът, но и начинът на преподаване и учене. Над 50 учители ще преминат обучение, за да могат да работят и да преподават с новите технологии.  На конференция преподаватели с различен учителски стаж ще споделят опит и знания с колегите си, ще набележат начините за модернизирането на обучението в началения курс.\r\nОт община Бургас канят педагозите, които имат разработки в тази насока, както и новаторски виждания по темата, да участват със свои презентации в конференцията. Най-иновативните и интересните методи ще станат част от обучението на малките ученици.       ", "date": "2019.04.16", "title": "Модернизират 92 класни стаи в Бургас"}
{"url": "https://www.actualno.com/moresport/osmijat-bajk-i-ryn-za-chepyn-kraj-dragoman-e-tazi-sybota-20-april-news_740145.html", "text": "  Навръх Лазаровден, 20 април, край Драгоман ще се проведе осмото издание на една от най-обичаните планински надпревари – „Байк и рън за Чепън“, организирана съвместно от магазини „Стената“ и Община Драгоман. Официален партньор е Министерство на туризма. Стартът  ще бъде даден в 9:30 от министъра на туризма г-жа Ангелкова??     В състезанието за планинско бягане и колоездене с дистанции 21.3 км (полумаратон)  и 40 км (маратон) тази година се очаква да стартират над 400 човека – бегачи и колоездачи. Регистрацията за събитието все още продължава на адрес chepan.stenata.com  до 18 април включително, а плащането на таксата за участие след 16-ти ще може да се осъществи само в магазини „Стената“ на 17-ти и 18-ти април, тъй като онлайн панелът ще бъде вече затворен. Възможна ще бъде и регистрация на място на цена 50 лв.\r\nВече записалите се могат да вземат стартовите си номера на 16, 17 и 18 април от 10 до 20 ч. от офиса на \"Стената\". Задължително е да носят попълнена и подписана декларация за освобождаване от отговорност. Записаните състезатели с платена такса за участие, които живеят извън София, ще могат да получат стартовия си номер на място преди състезанието от 8 ч. до 9 ч. в Драгоман.  Важна стъпка тази година е политиката за редуциране на пластмасовото потребление с грижа за минимизиране на човешкия отпечатък и опазване на природата. В партньорство с минерална вода „Банкя“ за състезателите ще бъдат на разположение бидони с вода за наливане в собствени съдове.Ето защо, организаторите приканват  участниците да не забравят да си носят личните бутилки, които да зареждат свободно на старта и подкрепителните пунктове. Там, заедно с хапки питателна храна състезателите ще могат да си набавят и вкусна и здравословна енергия със суровите барчета Go4.\r\nВ случай на повреда велосипедите ще могат да бъдат сервизирани в пунктовете на Baze, които ще се погрижат за безаварийно достигане на велосипедистите до финала. Здрави колела под наем, в пълна готовност да покорят Чепън планина,  ще предлагат партньорите от Compass Bikes. За да бъдат състезателните велосипеди като нови след надпреварата, на площада пред Общината ще бъде пунктът за почистване на Kärcher, където ще могат да бъдат разгледани и много други полезни уреди за мобилно почистване, идеи за дома и градината.\r\nЕдни от най-атрактивните награди досега  за победителите ще бъдат осигурени от магазини „Стената“, френския лидер при спортните очила  Julbo, превърналите се в емблема мултифункционални кърпи за спорт и туризъм Buff и швейцарския стандарт в бутилките за многократна употреба Sigg. Първенците при велосипедистите ще получат и страхотните уреди за мобилно почистване Kärcher.    Традиционното пътуване с вагон на БДЖ, в който участниците ще могат удобно да превозят велосипедите си до самия старт  ще бъде от Централна гара София  с влак КПВ10202 със стартов час  07:40, а връщането към София – от 17:45 с влак МБВ7991.\r\nКакто всяка година, децата заемат сериозно място в състезателната програма. Тазгодишният „Мини Байк и рън за Чепън“ ще се проведе в парньорство със сдружение „Велоеволюция“ и щ започне в 10:45.\r\nОсмото издание на състезанието „Байк и рън за Чепън“ е навръх Лазаровден – по случай празника Община Драгоман е подготвила за състезателите и гостите на града поредица от активности: още с откриването на събитието присъстващите ще могат да се насладят на лазаруване и други народни танци, забавна програма, включваща танци от НЧ „Мелдия“ и рок група „Мелди“.  Тази година в събитието ще се включи спортната кампания Aces Bulgaria, която ще участва с мажоретния състав “Wonders” и зумба на открито. Златното момиче на художествената гимнастика Ренета Камберова  ще притаи дъха на зрителите с технични и красиви демонстрации. За най-любознателните ще има и екскурзии до Неделишкия манастир и връх Чепън. За най-актуална информация следете фейсбук събитието:   Фейсбук страница: Официална страница: ", "date": "2019.04.16", "title": "Осмият Байк и рън за Чепън край Драгоман  е тази събота (20 април)"}
{"url": "https://www.actualno.com/kustendil/urok-po-konstitucija-shte-se-provede-v-kustendilskite-uchilishta-news_740139.html", "text": "  По инициатива на на 16-ти април във всички български училища ще се проведе .     По повод 140-ата годишнина от приемането на Търновската конституция на 16-ти април 2019 г. във всички български училища ще се проведе Урок по Контитуция. Инициативата е на председателя на Народното събрание Цвета Караянчева и се осъществява със съдействието на Министерството на образованието. Целта на Урока по Конституция е да запознае учениците с историческите факти, съпътстващи работата на Учредителното събрание и изготвянето на първия български основен закон.\r\nДопълнителна информация за събитията от 1879 г. и мултимедийна презентация по повод годишнината са публикувани на официалния сайт на Народното събрание: .\r\nСпециално за бележитата годишнина Народното събрание в партньортство с Българската национална телевизия направи документален филм, посветен на Търновската конституция. Филмът е достъпен на следния интернет адрес: .  ", "date": "2019.04.16", "title": "Урок по Конституция ще се проведе в кюстендилските училища"}
{"url": "https://www.actualno.com/music/pochina-avtoryt-na-dilajla-news_740330.html", "text": "  Авторът на песни Лес Рийд почина на 83-годишна възраст, съобщи семейството му, предаде БГНЕС.     Той беше добре известен като съавтор на хитовете на Том Джоунс „Дилайла“ и „Не е необичайно“, както и на „Последен валс“ на Енгелберт Хъмпърдинг.\r\nРийд е бил пианист в „Седморката на Джон Бари” и е създател на свой собствен оркестър, с който се подвизава повече от 10 години.\r\n\"Всички сме извънредно горди от това, което постигна Лес в невероятния си живот\", казва неговото семейство в изявление за BBC. \"Ние знаем, че името му ще бъде запомнено с това, което той е направил за музиката и че винаги ще живее чрез своите песни и композиции.“  „Толкова съжалявам, че чувам новината за смъртта на моя приятел и колега Лес Рийд“, каза сър Том Джоунс. \"Лес беше талантлив композитор, който изигра важна роля в създаването на два важни за мен хита. Той беше прекрасен мъж, легенда в света на текстописците, който ще живее чрез своята музика.“\r\nРийд също беше добре известен сред феновете на Лийдс Юнайтед като съавтор на „Лийдс! Лийдс! Лийдс!“ - първоначално известна като „B-Side“ от финалния мач на тима през 1972 FA Cup.\r\nЛирикът Сър Тим Райс добавя: \"Той е композитор на безброй хитове, които ще живеят в продължение на години, десетилетия“.    ", "date": "2019.04.16", "title": "Почина авторът на \"Дилайла\""}
{"url": "https://www.actualno.com/politics/cacarov-zagovori-za-mehanizym-na-razsledvane-pri-trimata-golemi-v-pravosydieto-news_740325.html", "text": "  Нови детайли около готвените от управляващите промени на статута на основните лица в съдебната система представи пред журналисти главният прокурор . От думите му стана ясно, че целта е не просто мандатите на обвинител №1 и председателите на върховните съдилища да може да се прекратяват предсрочно, а даже да има възможност да бъдат разследвани, предаде .     „Не става дума за предсрочно прекратяване на мандатите, става въпрос за механизъм, при който т. нар. \"Трима големи\", към които временно спадам и аз, да могат да бъдат разследвани, както и срещу тях да се провежда дисциплинарно или наказателно производство в случай на обвинение за извършено престъпление или тежко нарушение на служебните задължения”, обясни Цацаров   „Архитект” на промените е новият правосъден министър Данаил Кирилов, като днес главният прокурор даде да се разбере, че също е привърженик на идеята: „Това предложение среща разбиране и, бих казал, много силна подкрепа от ЕК”.   В телевизионно интервю преди дни Кирилов подчерта, че текстовете няма да засегнат сегашните мандати на т. нар. \"Трима големи\" – (прокуратура, изтича 2019 г.), Лозан Панов (ВКС, 2022 г.), Георги Чолаков (ВАС, 2024 г.).\r\n„Това няма нищо общо с личността и индивидуалността на когото и да е от всеки един от тримата”, обяви Кирилов.   До момента обаче текстовете не са официално представени и не е ясно каква ще е гаранцията, че няма да бъдат веднага употребени конюнктурно.    Управляващите са в открита война с Панов, като двете страни взаимно се обвиняват във вмешателства далеч извън рамките на правомощията – съдия №1 неколкократно е коментирал политическия натиск върху Темида, а представители на партиите във властта го определят като политик в тога.\r\nПоследният фронт на конфликта беше . След като стана ясно, че редица представители на властта са се настанили в луксозни апартаменти на силно занижени цени, в определени издания се появиха информации, че и съпругата на Панов е взела евтино жилище – макар и години преди брака им. Това даде повод на редица високопоставени функционери на ГЕРБ, включително и премиера Бойко Борисов, да искат председателят на ВКС също да подаде оставка.", "date": "2019.04.16", "title": "Цацаров заговори за механизъм на разследване при \"Тримата големи\" в правосъдието"}
{"url": "https://www.actualno.com/tips/futbolni-prognozi-kakvo-shte-se-sluchi-na-derbito-barselona-manchestyr-unajted-news_740284.html", "text": "  Ето, че настана време да узнаем първите два полуфиналиста в тазгодишната кампания в най-елитната футболна клубна надпревара – Шампионска лига. Честта да определят първите два тима ще имат отборите на Барселона и Манчестър Юнайтед, както и двойката между Ювентус и Аякс Амстердам.     Тук в следващите редове ще опитаме да направим тотална футболна дисекция на предстоящия мач между Барселона и Манчестър Юнайтед. Каталунският гранд завоюва успех с 1:0 като гост на „Олд Трафорд”, а реваншът предразполага да е повече от отворен. Ето и за дербито в най-комерсиалния клубен турнир:     тимът на Оле Гунар Солскяер да се „поотвори” и да потърси гол, с който да неутрализира превеса на Барса. Историческите факти обаче сочат, че Юнайтед, когато гостува на Барселона, то англичаните никога не са си тръгвали победители. В най-голямата спортна надпревара двата отбора на „Камп Ноу” са се срещали пет пъти, като в три от тях успехът остава в Каталуния, а два пъти (през 1998-а и 2008-а) срещите завършват наравно. Кадровите проблеми за норвежеца отново ще наранят силата на английския тим, който ще трябва да се бори срещу най-доброто, изложено от Ернесто Валверде. : Барселона да победи Юнайтед – 1,36 коефициент.\r\nНе пропускайте възможността да удвоите средствата, които сте отделили за спортни залози,      Аз лично бих потърсил пазара равенство/Барселона във вторник вечер. Причината е, че смятам, че срещата ще стартира по същия начин, както двата отбора подходиха в първия мач в Манчестър – Барселона ще е по-активният отбор, ала Юнайтед ще разчита на добра игра в защита, с която да неутрализира опитите на „блаугранас” да отбележи гол. Подходът на англичаните може да спомогне двата отбора да се приберат на почивката при равенство, но през второто полувреме, искат-неискат, ще трябва да погледнат смело към вратата на Марк-Андре тер Стеген.\r\nИменно там Барса може да удари лошо опонента, който ще трябва да опитва да отбележи, а така дефанзивните функции на отбора ще придобият слабост, която Барса добре ще може да използва. Коефициентът от 4,00 е повече от добър и изглежда напълно резонно именно подобен сценарий да видим в столицата на Каталуния.  : равенство/Барселона – 4,00 коефициент.   Първата среща между двата тима предложи апатичен и грозен футбол след първите 15 минути от двубоя, като Юнайтед след допуснатия гол умело затваряше фланговите действия на испанския си съперник. Този път обаче ще дойде моментът, в който мачът ще се открие, а именно това ще позволи на крилата на двата отбора да се активизират и захранват с нужните центрирания и диагонални подавания своите колеги на върховете по атаките на двата тима.\r\nШестте корнера в първата среща залъгват много, че двата отбора не използват този компонент в играта си, с цел да наказват противника. Средният показател на Барселона по този показател у дома е 9,94 ъглови удара. Като гост цифрата за Юнайтед е още по-сериозна – 9,53. Как да мислим точно, че шестте корнера в първия полуфинал са логични?    : Над 10,5 корнера – 2,38 коефициент в 7777.bg Прогнозата ми за дуела между двата тима също се свежда до това, че и двата тима ще се разпишат в противниковата врата. Колкото и нелогичен да бе осминафинала на Юнайтед след загубата с 0:2 от ПСЖ, англичаните съумяха да накажат парижани с гол още в първите две минути. Подходът на „червените дяволи” на „Камп Ноу” няма да бъде по-различен от мача в Париж, а Барселона е допуснал цели 31 гола в своята врата в Ла Лига. За справка „колебливият” Реал Мадрид е инкасирал 38 попадения.\r\nСъщевременно е трудно да повярваме, че и Барселона няма да се разпише във вратата на Юнайтед, което според мен ще се случи още първото полувреме. : двата отбора да отбележат гол – 1,70 коефициент в     Суарес да отбележи два или повече гола\r\nГолемият нападател на Барселона Луис Суарес бе в основата на единствения гол за тима в Англия, след като засече центриране по диагонала с глава, а рамото на Люк Шоу прати топката във вратата на Давид де Хеа. Все пак „Ел Пистолеро” е играч, който обожава голямата сцена и мачовете със сериозните съперници. Кариерната му история пък сочи, че неприязънта към този отбор също е налице. Лучо бе в основата на всичко най-интересно, което Барса създаде в северозападна Англия миналата седмица, но тук има уловка. Суарес няма гол в най-голямата надпревара за Барселона от 1308 дни, или иначе казано – 1601 изиграни минути. Последният гол на Суарес в ШЛ датира от равенството с Рома 1:1 през септември 2015-а година.\r\nВярвам, че Суарес ще даде всичко от себе си, за да порази големия враг на предходния му отбор – Ливърпул. Желанието, с което урусът играеше по време на мача в Англия, бе огромно, а във вторник от 22,00 часа няма да бъде по-различно. : Луис Суарес да вкара поне два гола – 6,00 коефициент в  ", "date": "2019.04.16", "title": "Футболни прогнози: Какво ще се случи на дербито Барселона - Манчестър Юнайтед"}
{"url": "https://www.actualno.com/dobrich/dobrudjanski-kmet-e-osyden-za-dokumentni-prestyplenija-news_740331.html", "text": "  Кметът на добруджанското село Карапелит Иван Стоянов е осъден за , съобщават от Апелативна прокуратура – Варна. Районният съд в Добрич му е наложил едногодишна условна присъда със срок на изпитание от 3 години. Освен това няма право да заема държавна или общинска длъжност за срок от 2 години.     Стоянов е и е сключил споразумение с прокуратурата, че в качеството си на кмет е съставил четири нотариални удостоверявания на верността на подписи, поставени на заявления за прехвърляне на натрупани суми по индивидуална партида в друг фонд за допълнително задължително пенсионно осигуряване. В документите кметът удостоверил неверните обстоятелства, а именно, че подписите са на определени лица и са положени пред него. Деянието е извършено в периода от 21 до 30 ноември 2018 г.\r\nПреди седмица Стоянов е внесъл в ОИК заявление за предсрочно освобождаване от поста.", "date": "2019.04.16", "title": "Добруджански кмет е осъден за документни престъпления"}
{"url": "https://www.actualno.com/starazagora/110-malki-shahmatisti-posreshta-stara-zagora-v-sybota-news_740277.html", "text": "  110 деца от Пловдив, Ямбол, София, Нова Загора, Казанлък, Раднево, Харманли, Свиленград, Асеновград и Бургас са се записали да момента за участие в 13-ия ежегоден турнир по шахмат \"Тракийско конче\".     Децата са разделени в две групи, в група А ще се състезават деца до 10, до 12, до 14 и до 16 години, а в група Б - до 8 години. 2200 лева е наградният фонд за турнира, който се организира ежегодно от едноименния шахматен ежегоден клуб при Народно читалище „Георги Бакалов“.\r\nОт Стара Загора в състезанието ще се включат клубът домакин и Шахматен клуб „Траяна\". Съдия на турнира ще бъде младият Мирослав Митев от Раднево. Състезанието ще бъде в събота, 20 април, от 10 часа в залата на Младежкия дом.", "date": "2019.04.16", "title": "110 малки шахматисти посреща Стара Загора в събота"}
{"url": "https://www.actualno.com/bgfootball/lubo-penev-zashto-ni-svirjat-vse-edni-i-syshti-sydii-news_740342.html", "text": "  Наставникът на ЦСКА Любослав Пенев не пропусна да говори по темата за съдийството на пресконференцията си преди полуфинала за Купата на България срещу Ботев (Пловдив).     Той изрази разочарование от назначението на Николай Йорданов за главен рефер на двубоя в Пловдив.\r\n\"Явно няма други съдии, въртят се едни и същи. Главен, страничен, четвърти.\r\nОбкръжени сме от въпросните съдии – не виждате ли, едни и същи са. Как се осмеляват да ни правят едни и същи назначения?  Този човек беше безобразен, жалко, че не се мисли за футбола. Говорят си на ушенце с четвъртия съдия, лекичко, внимателно, усмивки.\r\nАз искам да мисля за футбол, това правя, футболистите също”, коментира българският треньор.\r\nКакво още каза Любослав Пенев преди решителния сблъсък с Ботев, вижте в .    ", "date": "2019.04.16", "title": "Любо Пенев: Защо ни свирят все едни и същи съдии?"}
{"url": "https://www.actualno.com/starazagora/syzdavat-art-kvartal-v-centyra-na-stara-zagora-news_740110.html", "text": "  Отсечката на ул. “Сава Силов” между бул. “Цар Симеон Велики” и ул. “Генерал Гурко” в Стара Загора може да се превърне в арт-квартал. Идеята е улицата да се разшири и да стане на културните институции в Стара Загора. Първите мероприятия се предвижда да се осъществят още през септември, когато се провеждат Нощта на изкуствата, Международния фестивал за куклен театър \"Пиеро\".     В тази отсечка на улицата се намират - къщата на Веселин Ханчев, сградата, в която се е намирала клиниката на неговите родители и къщата на арх. Христо Димов. На нея се намира и катедралният храм „Св. Николай Чудотворец“, а в края на отсечката е и кукления театър на Стара Загора. Дългосрочната идея е зоната да се превърне в място, което ще обединява усилията на творци и дейци от областите на историята и културното наследство архитектурата и изкуствата. Тя би могла да подпомогне и връщането на статута на паметник на културата на Ханчевата къща, за което се търсят възможности. От години тя се руши и с реализирането на идеята има надежди да бъдат намерени начини за нейното възстановяване.\r\nИнициативата за арт-квартала е на в Стара Загора, Къщата на архитекта и сдружение „Различният поглед“, сайтът \"Долап.бг\", Венелин Добрев, автор и съосновател на \"Успелите.бг\", социологът и общественик със старозагорски корени Първан Симеонов, скулпторът Николай Колязов. Те очакват идеята им да бъде подкрепена и от други старозагорци.", "date": "2019.04.16", "title": "Създават арт квартал в центъра на Стара Загора"}
{"url": "https://www.actualno.com/varna/varnenci-sybraha-nad-22-tona-plastmasovi-kapachki-s-blagotvoritelna-cel-news_740253.html", "text": "  Малки и големи се включиха в благотворителната инициатива „ “ в морската ни столица. Варненци поставиха рекорд, като заедно събраха над 22 тона пластмасови капачки, които предодоха на 13 април пред Катедралния храм.     \"Лошото време и дъжда не успя да спре всички добри варненци, които предадоха своите капачки и така постихнахме най-голямото събиране на непотребна пластмаса. Благодарим на всички!\", с радост заявиха организаторите на благотворителната инициатива.  \r\nВ акцията се включиха много граждани и семейства, както и редица институции и организации, събрали големи количества капачки. Най-малките участници в събитието бяха бебета под една годинка. В инициативата се включиха и 90-годишни баби и дядовци. Своите капачки предадоха не само хора от Варненска област, но и от регионите Добрич, Шумен, Разград, Търговище и Русе.\r\nОрганизаторите съобщиха, че със събраните средства от рециклираните капачки ще бъде закупена и дарена скъпоструваща медицинска апаратура в помощ за новородените деца в СБАГАЛ „Проф. Д-р Димитър Стаматов\" и МБАЛ „Св. Анна“.  ", "date": "2019.04.16", "title": "Варненци събраха над 22 тона пластмасови капачки с благотворителна цел"}
{"url": "https://www.actualno.com/bgfootball/jasno-e-nakazazanieto-na-levski-sled-nahluvaneto-na-fenove-news_740335.html", "text": "  Ръководството на \"Левски\" ще трябва да плати общо 6000 лева след скандалния мач срещу Лудогорец на стадион \"Васил Левски\" в неделя.     Общо 5000 от тях са заради феновете, а другите 1000 - заради треньора на вратарите в клуба Димитър Иванков, който нахлу на терена в края на двубоя.   Както е известно, след провокация от страна на защитника на разградчани Козмин Моци, част от феновете на \"сините\" опитаха да нахлуят на терена и да потърсят саморазправа.\r\nЗа това им действие клубът ще трябва да плати 2000 лева. Футболистите на двата отбора, получили червени картони - Иван Горанов и Козмин Моци, пропускат по един мач и ще трябва да платят глоби.  Санкцията на румънеца е двойна в сравнение с тази на българския му колега - 400 лева.\r\nПодробностите относно наказанието на столичния клуб прочетете в .", "date": "2019.04.16", "title": "Ясно е наказазанието на \"Левски\" след нахлуването на фенове"}
{"url": "https://www.actualno.com/ruse/bydeshti-modni-dizajneri-tvorjat-istorii-po-dejstvitelni-sluchai-news_740211.html", "text": "  На 17 април от 13:30 часа в Професионална гимназия по облекло (ПГО) „Недка Иван Лазарова“ – Русе ще се постави началото на проект „Истории по действителни случаи”. Той се реализира от учебното заведение в партньорство с Държавен архив – Русе и Авто – мото клуб „РУСЧУКЪ“. Осъществява се по програма „Знание и растеж“, реализирана от Фондация „Русе - град на свободния дух“, с подкрепата на Фондация „Еконт“.     Облеклото е чудесен начин, по който всеки може да изрази себе си и възможността да бъде свободен, различен и независим. Участниците в проекта ще се запознаят с историята на града и развитието на модните тенденции.   Визираната цел е личностното израстване и придобиването на практически опит от средношколците. При реализирането на проекта участниците ще работят съвместно с експерти от Държавен архив - Русе и учители от ПГО „Недка Иван Лазарова“ – Русе, с които ще придобият нови знания. Трите сътрудничещи си организации ще провокират, амбицират и мотивират учениците да формират екипи, които да създадат цялостен краен продукт - от идеята, през нейното планиране, до реалния продукт и публичното му представяне от тях. Това ще е своеобразно поле за професионална изява, където ще приложат придобитите теоретични познания.", "date": "2019.04.16", "title": "Бъдещи модни дизайнери творят истории по действителни случаи"}
{"url": "https://www.actualno.com/healthy/dete-e-sys-symnenie-za-morbili-v-radomir-news_740285.html", "text": "  11-годишно дете от Радомир е със съмнение за морбили, информира БНР, позовавайки се на данни от Регионалната здравна инспекция в Перник.     Към момента диагнозата не е потвърдена. Изследвания в Националната референтна лаборатория \"Морбили, паротит и рубеола\" към Националния център за заразни и паразитни болести също не доказали морбили.   До настоящия момент в област Перник няма регистриран случай на заболяването.\r\nПреди 2 месеца съмнение за морбили имаше и при 4-годишно дете. И при него диагнозата не беше потвърдена лабораторно.  ", "date": "2019.04.16", "title": "Дете е със съмнение за морбили в Радомир"}
{"url": "https://www.actualno.com/business/osnovateljat-na-bylgarskata-startyp-asociacija-v-bylgarija-na-golemi-rabotodateli-ne-im-puka-za-slujitelite-news_739847.html", "text": "  Как се случват нещата в българската икономика и в българския бизнес? Според създателя и управляващ Българската стартъп асоциация Добромир Иванов по два начина - правилен и неправилен.     Констатацията на г-н Иванов е, че за съжаление често в България дори големи работодатели не действат правилно. Какво означава това - до голяма степен всичко в бизнеса ти зависи зависи от това какви връзки имаш, как си успял да се нагодиш през годините в някакви кръгове, а не от качеството на продукта и още по-малко от човешкия ресурс. Тези компании, не полагат никакво усилие да развиват кадрите си и не им пука за тях, което продължава години наред и това е много отблъскващо за младите хора, защото виждат как е в чужбина, как е по филмите, сподели той пред .   Иванов не пропусна да даде и пример как лесно може да бъде показана хем грижа за служителите, хем и това да помогне на дадена компания - чрез инструмента Stock Option Pool. Става въпрос за това служителите в дадена компания да получават дял от нея и бъдещия ѝ успех, ако фирмата не може да им плати моментално в брой исканото възнаграждение за уменията и опита им. В САЩ това е традиционна култура - борим се законодателно това да бъде променено в България, чрез промени в Търговския закон, подчерта Иванов. Той посочи, че практиката не е много разпорстранена и в Европа, поради различните данъчни законодателства и съответно различната тежест на данъчно облагане, но чрез тази практика се показва и доверие към даден служител – за да има стимул да се развива и същевременно това да развива компанията.\r\nИванов предупреди и, че сегашното поколение на по-млади работещи в България няма лукса да отстъпва и трябва да свърши определен тип работа, за да оцелее и икономиката – особено предвид демографската ситуация. Хубаво е да отидеш на Запад, да видиш и научиш какво и как се прави, да попиеш определена култура на правене на нещата, подчерта той. \"Виждам го при хората, които малко поне са отишли да видят как се правят нещата по другия начин – след това, когато си тук, почваш да си много по-полезен за страната ни\", каза Иванов.  Какво вижда той по отношение на образованието, връзката му с бизнеса и държавната политика за сектора - !", "date": "2019.04.16", "title": "Основателят на Българската стартъп асоциация: В България на големи работодатели не им пука за служителите"}
{"url": "https://www.actualno.com/sofia/hotel-marinela-sofia-otnovo-otvori-vrati-za-naj-golemija-forum-za-hora-s-razlichni-vyzmojnosti-ravenstvoto-znachi-poveche-news_740089.html", "text": "  Най-голямото предизвикателство пред хората с различни възможности в България е включването в пазара на труда     На 15 април в за втора поредна година повече 30 големи български и международни организации отразлични сектори, сред които  банкиране, финанси, IT, услуги, бързооборотни, телекомуникационни и много други, предоставиха възможност на хора с различни възможности (с ТЕЛК и без ТЕЛК) да станат част от техните екипи.  Най-голямото предизвикателство пред хората с различни възможности в България е включването в пазара на труда, както и възможността за допълнителни адаптирани обучения повишаващи тяхната квалификация, знания и умения.\r\nВсеки има право на шанс, защото равенството значи повече!  Събитието е под патронажа на Президента на Република България и Столична Община.", "date": "2019.04.16", "title": "Хотел Marinela Sofia отново отвори врати за най-големия форум за хора с различни възможности \"Равенството значи повече“"}
