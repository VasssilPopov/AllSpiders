{"url": "https://www.actualno.com/crime/policai-postradaha-v-kvartal-v-myglij-news_702738.html", "text": "  Около 18.00 часа служители на ОДМВР – Стара Загора и Дирекция „Жандармерия“ са започнали специализирана полицейска операция в квартал в град Мъглиж. Целта на операцията е била задържане на лица, които по-рано през деня са оказали съпротива при извършване на проверка и в резултат е пострадал служител на РУ - Казанлък. Това съобщиха от пресцентъра на МВР.     Задържан е един от извършителите, но при изтегляне от квартала група лица са започнали да хвърлят камъни по колоната от полицейски автомобили. Нанесени са щети по автомобили на ОДМВР – Стара Загора и травми в областта на крайниците на петима служители на МВР. Това е наложило по отношение на нападателите да бъдат употребени физическа сила и помощни средства. Произведени са и няколко изстрела във въздуха.   Ситуацията е овладяна и общественият ред е възстановен. Пострадалите полицаи са обслужени амбулаторно в ЦСМП – Казанлък. Те са с повърхностни наранявания и няма опасност за живота им. Операцията продължава и в момента. Полицейското присъствие в град Мъглиж е засилено.", "date": "2018.10.28", "title": "Полицаи пострадаха в квартал в Мъглиж"}
{"url": "https://www.actualno.com/velikotarnovo/veliko-tyrnovo-be-domakin-na-naj-golemija-forum-za-humanitarni-nauki-v-bylgarija-za-2018-godina-news_702711.html", "text": "  От 26 до 28 октомври 2018 г. във Великотърновския университет „Св. Св. Кирил и Методий“ се проведе международна научна конференция в чест на 60-годишнината на – историк, преподавател, поет и публицист, почетен гражданин на Велико Търново. Тя премина под надслов „ “. Конференцията бе тържествено открита от доц. д-р Димитър Димитров – заместник ректор по международната дейност.      Снимка: Момент от тържественото откриване на международната конференция в аулата на ВТУ „Св. св. Кирил и Методий“ Положителната оценка за работата на професор Павлов дойде както от неговата научна и творческа общност, така и от медии и издателства, чрез които популяризира българската история. Като един от достойните българи, той бе удостоен със , връчен му от кмета на община Велико Търново Даниел Панов.  От името на Общобългарска фондация „ТАНГРА ТанНакРа“ и Центърът за исторически изследвания на българите, Димитър Димитров – съпредседател и член на Управителния съвет, връчи на юбиляра най-голямата награда на фондацията - . Снимка: Поздравителен адрес от Димитър Димитров – съпредседател и член на Управителния съвет на Общобългарска фондация „ТАНГРА ТанНакРа“    Първото пленарно заседание бе открито с лекция на акад. Васил Гюзелев (СУ „Св. Климент Охридски“) на тема . Снимка: Момент от лекцията на акад. Васил Гюзелев – почетен председател на организационния комитет на конференцията   Лекция на тема бе представена от проф. д.и.н. Дмитрий Полывянный (Ивановски държавен университет, Русия). Снимка: Момент от лекцията на проф. д.и.н. Дмитрий Полывянний, Русия  Снимка: По време на пленарното заседание в аулата на ВТУ „Св. св. Кирил и Методий“ В рамките на пленарното заседание бе представен и Центърът за медиевистични изследвания към Исторически факултет на ВТУ „Св. св. Кирил и Методий“ с председател проф. д-р Пламен Павлов, създаден през 2016 г.. Снимка: Представяне на Центъра за медиевистични изследвания при ВТУ Заседанията на конференцията бюха организирани в , както следва:   В програмата на научния форум участват 98 учени от Македония, Сърбия, Гърция, Полша, Франция, САЩ, Русия, Казахстан, Татарстан, Украйна, Молдова и България. Те са представители на :      Trident Technical College,\r\nКирило-Методиевски научен център – БАН;\r\nРоссийская государственная библиотека.   По време на конференцията бе организирана – част от научната продукция на проф. д-р Пламен Павлов. Снимка: Изложба на книги на проф. д-р Пламен Павлов в аулата на ВТУ Този конферентен форум е най-големият в България за 2018 година в областта на хуманитарните науки. Организиран е от Исторически факултет и Центъра за медиевистични изследвания при ВТУ „Св. св. Кирил и Методий“. Докладите от конференцията ще бъдат издадени в сборник.", "date": "2018.10.28", "title": "Велико Търново бе домакин на най-големия форум за хуманитарни науки в България за 2018 година"}
{"url": "https://www.actualno.com/politics/ministrite-s-pyrvi-komentari-za-budjetnite-zakoni-za-2019-g-news_702716.html", "text": "  \"През 2019 г. се очаква Брутният вътрешен продукт да стигне 3.7%.\" Това каза финансовият министър Владислав Горанов, след извънредното заседание на кабинета за обсъждане на проектобюджетите за следващата година, предаде БГНЕС.     Според Горанов, бюджетът изпълнява основните си функции и гарантира в максимална степен основните функции на държавата.    , заяви министърът.\r\nТой уточни, че всеки бюджет е политически документ и няма как в него да няма политика.  \"Във всеки един бюджет има политика, която отразява визията на правителството за управление. Политиката в него е дотолкова, доколкото всеки един бюджет съдържа правителствените приоритети\", подчерта Горанов и обясни, че той не се влияе от предстоящите европейски избори, освен, че са планирани нужните разчети за управлението на европейските фондове.\r\nОт своя страна социалният министър Бисер Пеков коментира, че проектобюджетът на Държавното обществено осигуряване (ДОО) за 2019 г. гарантира финансовата устойчивост на осигурителната система чрез намаляване на дела на финансирането от държавния бюджет на зависимостта, респективно чрез увеличаване на приходите от осигурителни вноски.   \"Това се постига в резултат на заложения по-висок ръст на средния осигурителен доход за следващата година в резултат на увеличението на размера на осигурителния доход, върху който ще се осигуряват самоосигуряващите се лица, земеделските производители, тютюнопроизводителите, както и в резултат на повишаването на максималния осигурителен доход\", допълни той.    Според него бюджетът на ДОО за следващата година гарантира адекватността на всички осигурителни плащания. . Тогава ще се увеличи и максималният размер на изплащаните пенсии от 910 на 1200 лв. Предвиден е и номинален ръст на средната пенсия с 6.2%\", подчерта Петков.\r\nТой обясни, че това е възможно заради планираните с 955 млн. лв. повече приходи от осигурителни вноски.   Здравният министър Кирил Ананиев подчерта, че \"Разходите за здравеопазване в консолидираната фискална програма достигат през следващата година 5,2 млрд. лева, което представлява 4,5% от БВП. В сравнение с разходите през 2018 година тяхното увеличение е 547 млн. лева, в което ръст на разходите в НЗОК представляват 490 млн. лева\", заяви той и уточни, че за следващата година са осигурили устойчивост, стабилност и предвидимост в развитието на общественото здраве и здравното осигуряване.   \" Следващата година ще създаде много по-сериозна устойчивост и ефективност във функционирането на здравната система. Предвидили сме и промени в някои нормативни актове, които най-вече са свързани с повишаване на контрола\", подчерта Ананиев.", "date": "2018.10.28", "title": "Министрите с първи коментари за бюджетните закони за 2019 г. "}
{"url": "https://www.actualno.com/curious/sedmichen-horoskop-za-29-oktomvri-4-noemvri-news_702707.html", "text": "        През тази седмица не бъдете прекалено взискателни към себе си. Очаква ви сериозна активност и дори напрежение, което придружено с критика няма да ви е лесно да преодолеете. Направете си графика на почивките и го спазвайте стриктно. Потърсете отдушник в работните дни. Ако досегашните методи не помагат, потърсете други начини за разтуха. Очаква ви седмица на открития. Това може да са нови неща за вас и близките ви, които ще променят мирогледа ви. Не забравяйте, че кризата не винаги е нещо лошо, напротив - тя е двигател към разкриването на нови възможности. В работата не се колебайте да бъдете иноватори. Изправете се очи в очи със страховете си и ще видите как те ще отстъпят.   Тази седмица изведете общуването в семейството на преден план. Неизказаните неща няма да ви дадат очакваното успокоение. Важното е да намерите необходимите думи и да изкажете мислите си, така че да не нараните някого. Не бъдете съдници и се опитайте да се поставите на мястото на другите.     Тази седмица ще мислите, че работата няма край. Истината е, че сте в средата на един от най-плодотворните периоди в живота си и усилията, които полагате сега ще са солидната основа на бъдещето ви. Това, от което имате нужда е повече сън и спокойствие. Една-две мили думи към половинката ви ще направят чудеса за връзката ви. Тази седмица ще забележите промяна у себе си. Това са първите признаци на вашето помъдряване. Важното е да не развалите нещата с прекалена нервност или прекалено самочувствие. Тези две неща може да ви върнат назад и да сринат авторитета ви. А сега имате нужда от това да сте на висота. Тази седмица потърсете в себе си всички онези мънички неща, които ви вдъхновяват. Не мислете за заплатено, понякога то е относително нещо. Сега имате шанса да изградите авторитет на личност, на която може да се разчита. В личен план не насилвайте развитието на връзката ви. Нещата ще се случат, когато и двамата сте готови за тях.   Тази седмица е добре да предприемете някои сериозни крачки, свързани с бъдещето ви и съвсем не е задължително да ги споделяте,  с когото и да било. Действайте самостоятелно – сега това  е залог за вашия успех. Добре ще е да си водите дневник на фактите и дейностите, тъй като съществува вероятност да забравите важни моменти, от които ще зависи развитието на ситуацията. Тази седмица не предприемайте промени в личния живот, ако искате за запазите това, което имате. Ако положението е нетърпимо – режете, но и бъдете готови за последиците. Най-важното е да не съжалявате за стореното, щом сте били убедени в мотивите си. Най-важното е да сте себе си и да се чувствате добре в кожата си.    Тази седмица ще се развие според това как гледате на живота. Повечето усмивки ще привлекат същото към вас. Колкото и банално да звучи, каквото мислим – това и привличаме. Потърсете хубавото около вас  и го отбележете. Не е трудно, а последиците ще са повече от прекрасни. Тази седмица ще премине под знака на преговори и срещи. Заложете на комуникацията с чуждестранните партньори- именно там ви очаква най-големия успех. Сега не е време за скромност и проява на задръжки. Желанието ви за устрем ще бъде възнаградено. В личен план ви очакват приятни новини и изненади в края на периода.    Това  е седмица, в която ще имате възможността да разширите деловите си контакти. Опитайте се да установите контакт, с колкото се може повече хора. Не се знае, откъде „ще изскочи заекът!” В средата на седмицата ви очаква добра новина, свързана със семейството ви. Тя може да бъде нова възможност за подобряване на социалния ви статус. Тази седмица не пропускайте списъка със задачи. Някои от тях са неотложни. Заемете с тях още в началото на периода. Важен аспект, за който не трябва да правите компромиси е сънят ви. Физическото ви състояние изисква повече движение. Опитайте се да намерите повече време за гимнастика. Дори 10 минути може да подобрят тонуса ви значително.", "date": "2018.10.28", "title": "Седмичен хороскоп за 29 октомври - 4 ноември"}
{"url": "https://www.actualno.com/ruse/danube-sunset-sessions-sybra-melomani-za-poreden-pyt-v-ruse-news_702687.html", "text": "  В Дом „Канети“  на 27 октомври се проведе деветото и последно за сезона издание на Danube Sunset Sessions. Организацията отново бе на „Медия Фреймс“, продуцентска къща и от година официален звукозаписен лейбъл за електронна и танцова музика. Началото бе поставено на 19 юли 2016 г.     Проведоха се три музикални сесии - между 18.00 и 23:00 ч., като зад пулта последователно бяха: Виктор Маринов - Vataff Project, Андрей Тотев - RudeBrutal и Георги Дамянов - Groovy George.   Danube Sunset Sessions представя на живо и чрез аудио и видео записи, по традиционен и нетрадиционен начин, съвременна музика, визуални изкуства и градска култура. В предишните издания Danube Sunset Sessions се провеждаше малко преди и около залезa на небесното светило, на кея на град Русе или на място, където се открива подходяща гледка към великата река и залеза над нея. Този път събитието се проведе на закрито, тъй като всички подходящи места в града са или в процес на ремонт или благоустройство от лятото.\r\nПо традиция сесиите бяха с електронна музика и селекция за широк кръг аудитория, безплатни за зрителите. Музикалната ориентираност  бе широка и отворена, но задължителен елемент бе присъствието на съвременен електронен звук. Отдели се време на така наречената ъндърграунд музика, която винаги има нужда да бъде презентирана пред по-широка аудитория.      ", "date": "2018.10.28", "title": "Danube Sunset Sessions събра меломани за пореден път в Русе"}
{"url": "https://www.actualno.com/cosmos/otkriha-dva-trojanski-spytnika-na-zemjata-news_702631.html", "text": "  Учени потвърдиха съществуването на два гигантски облака от прах, въртящи се около Земята на разстояние 400 хиляди километра. Техните изводи бяха публикувани в списание MNRAS,  цитирано от БГНЕС.     “Облаците на Кордилевски са двата най-незабележими обекта в близост до Земята. Те се намират приблизително на същото разстояние, което се намира Луната. По тази причина астрономите почти никога не ги забелязват. Радваме се, че успяхме да потвърдим съществуването на тези два псевдоспътника на нашата планета“, заяви Юдит Шлиз-Баох от Будапещенския университет.   Този тип обекти са известни още като „троянски астероиди“ и отдавна са открити на орбитите на Юпитер, Марс и Нептун. До неотдавна учените не успяваха да открият нито един такъв астероид край Земята. Причината за това е, че „троянските“ спътници на Земята се намират много близко до Слънцето, ако ги гледаме от повърхността на нашата планета.\r\nДо днес са известни само 6 квазиспътника на Земята - 2016 HO3, 2010 TK7, 2003 YN107, 2004 GU9, 2001 GO2 и 2002 AA29. Всички те, с изключение на 2016 HO3, се въртят по много нестабилни траектории. Част от тях вече са престанали да следват Земята и са напуснали нейната орбита няколко години или десетилетия след откриването им.  Шлиз-Балох и нейните колеги са добавили още два обекта в този списък. Това са облаците на Кордилевски, които за последния половин век са се сдобили с митичен и много спорен статут.   За пръв път за тях заговори полският астроном Казимир Кордилевски. Наблюдавайки две „троянски“ точки на орбитата на Земята през 1961 г., той е забелязал, че в една от тях има голямо струпване на прах, затъмняващ светлината на Слънцето и звездите.\r\nНеговото откритие тогава е било посрещнато скептично от научната общност, тъй като астрономите не са вярвали, че толкова големи обекти могат да запазят своята стабилност в такива точки. По-късно учените многократно са проверявали данните на Кордилевски, но не са могли нито да ги потвърдят, нито да ги опровергаят.    ", "date": "2018.10.28", "title": "Откриха два \"троянски\" спътника на Земята"}
{"url": "https://www.actualno.com/asenovgrad/topolovci-na-protest-zaradi-izgoreli-ot-tokov-udar-uredi-i-lipsa-na-voda-news_702702.html", "text": "  Жители на асеновградското село Тополово се вдигат на протест утре. Хората недоволстват заради честите спирания на електричеството и липса на вода. По проблемната тема вече е проведена работна среща между инициативния комитет и представители на ВиК и Електроразпределение Юг. „В резултат на разговора, институциите предприеха необходимите действия и започнаха проверки. В продължение на три дни служители от енергото работят по отстраняване на проблемите, а относно водата - тази година режим в Тополово не е имало.“, коментира за кметът на селото Йордан Дичев, който също ще присъства на протеста утре.     Живителната течност и електричеството бяха прекъснати в част отнаселеното място за известно време и днес. „Често се случва налягането на водоподаването да е ниско и да не можем да ползваме перални и бойлери, а друг път водата е с кафяво-жълтеникав цвят и съответно не става за ползване. Заради токови удари и непрекъснато спиране на електричеството, пък, в десетки домакинства изгоряха общо около 40 телевизора, компютри, рутери, хладилници и фризери и други електроуреди. Искаме да ни чуят и най-после да ни вземат насериозно, защото обещания много, а резултат никакъв.“, посочи Марияна – една от организаторите на протеста. Хората се притесняват, че на прага на зимния период семействата рискуват да остават на студено, защото много от жилищата се отопляват с климатици. Жители на Тополово обясняват, че почти не минават 24 часа, в които да няма прекъсване на тока.\r\nОт Електроразпределение Юг са уверили хората, че е проведена проверка и е установено, че част от електросъоръженията са за подмяна или отремонтиране. А проблемът с честите прекъсвания на водата би могъл да бъде решен, само за част от селото, като се направи допълнителен резервоар. Това са посочили от ВиК пред инициативния комитет.\r\nВъпреки че са започнали проверки и се предприемат мерки за разрешаване на казусите, жителите на Тополово все пак ще излязат на протест. Той ще се състои утре (29.10.18 г.) от 17:00 ч. на входа на селото – до стадиона. Хората ще се съберат при бензиностанцията в района, като засега не се планира блокиране на пътя. Тополово е едно от най-големите и най-населени села в община Асеновград, в което има училище и детска градина, а населението наброява повече от 3 000 души. В подкрепа на исканията на жителите е съставена и подписка, в която до момента са се подписали над 500 човека.  ", "date": "2018.10.28", "title": "Тополовци на протест, заради изгорели от токов удар уреди и липса на вода"}
{"url": "https://www.actualno.com/politics/ramadan-atalaj-gerb-mnogo-trudno-mogat-da-se-izmyknat-ot-kapana-kojto-sami-si-syzdadoha-news_702671.html", "text": "  Всичко, което се случва на управляващите, идва от техните редици – неадекватното  поведение, действия и изказвания, категоричен е Рамадан Аталай – член на оперативното ръководство и депутат от Парламентарната група на ДПС.     „Изборите така са налегнали на хоризонта, че много трудно ГЕРБ могат да се измъкнат от този капан, който те самите си създадоха“, заяви той пред БНР. Според него обаче изборите няма да покажат реалността в България.   Обединението на Валери Симеонов с работодатели и синдикати говори много лошо, изказа мнение Аталай и добави:\r\n„Съжалявам цялата нация, че не излиза на площадите. /…/ В българската  политика няма място такъв политик, който няма нито политически език,  нито някакво възпитание“.  „Това правителство в този си формат или без този формат е безидейно, без визия за развитието на България, без определени цели. Затова ние се опитваме да направим една програма за ускорено развитие на България. Нека да поставим поне 5 цели на тази нация и всяка политическа формация, която идва на власт, да ги припознае и да се опитаме да обединим нацията. /…/ Докато това правителство в този формат с националистите продължават да вилнеят в изпълнителната власт, нищо добро не чака България. ДПС ще намери всички демократични методи, с които да накараме управляващите да се съгласят с програма в интерес на обществото“, коментира Рамадан Аталай.   Според него Законът за местното самоуправление, предложен от патриотите, е в ущърб на демокрацията.\r\nПазарлъците се водят между ГЕРБ и националистите, каза Аталай и добави: „Целият пазар в цяла България е в интерес на лобистките закони, които предлагат и едните, и другите“.    ", "date": "2018.10.28", "title": "Рамадан Аталай: ГЕРБ много трудно могат да се измъкнат от капана, който сами си създадоха"}
{"url": "https://www.actualno.com/curious/dneven-horoskop-za-29-oktomvri-news_702695.html", "text": "        През този ден ще бъдете по-уязвими от обикновено. Все пак не се затруднявате допълнително с прекалено замислено и сложни подходи към случващото се. Ограничете се с най-обикновено наблюдение на нещата. Днес ще се случи нещо необикновено и въпреки изненадата случващото се няма да ви донеса никакви неприятно. Напротив скоро ще разберете че промените ще ви донесат само радост.   Днес ще бъдете в състояние да оказвате сериозно влияние върху тези които взимат важните и отговорните решения. При повод съобразителност ще можете да се възползвате от този Успех.     Днес рискувате да сменяте мнението си през един час. Това може да подведе някой, който да ви повярва. Хубавото е че всичко ще си мине без последици. Игнорирайте подозрителните погледи, които ще получите. Сега нямате време, което да губите, за да обяснявате замислите си. Действайте направо. Днес ще ви се наложи да се борите с изкушението да споделите всичките си тайни. Може само да загубите от подобно действие.   Днес не правете никакви експерименти, освен ако не сте готови да поемете риск. От друга страна ако сте преценили добре всички възможности може да действате по-смело. Това е ден, в който да следвате всички планове стриктно. Най-малкото отклонение ще обърка всичко и ще трябва да започнете от начало. Днес не пренебрегвайте странните предложения. Ако не се изискват прекалено много ресурси от ваша страна няма причина да не опитате да участвате. Днес очаквайте непредвидени резултати от ваша скорошна постъпка. Не сте направили нищо лошо, така че няма от какво да се срамувате.    През този ден не се захващайте със сериозни дела. Прекалено романтично сте настроени и бързо губите мисълта и дисциплината. Днес може да чуете обида по свой адрес. Последното, което трябва да направите е да се засягате. Усмихнете се и продължете напред.", "date": "2018.10.28", "title": "Дневен хороскоп за 29 октомври"}
{"url": "https://www.actualno.com/showbusiness/sled-istoricheskata-pobeda-kubrat-pulev-v-gradinata-na-hotel-marinela-sofija-news_702722.html", "text": "  След знаменитата си победа срещу британеца Хюи Фюри, българската гордост и шампион Кубрат Пулев прекара първите си часове заслужена почивка в градината на емблематичния хотел “Маринела” София.     В един от последните топли дни от октомври, българският шампион бе сюрпризиран от десетки поздрави от гостите на хотела, които също се наслаждаваха на слънчевия следобед в живописната японска градина на .\r\nЕдна от най-обичаните български актриси Марта Вачкова, също поздрави Пулев и увековечи срещата си с него в емоционален кадър.\r\nДиректорът PR и комуникации на Виктория Груп Ангелина Ангелова също честити победата на талантливия боксьор и му пожела приятна и заслужена почивка след внушителния снощен сблъсък.  Гости от чужбина и България се въхищаваха на Кобрата и радостно преминаваха през масата му за да се здрависат със непобедимия българин.\r\nМачът в зала Арена Армеец бе изключително тежък и напрегнат, а Кобрата за пореден път обедини българите и ни накара да се гордеем!\r\nЕкипът на хотел “Маринела” горещо пожелава успех на боксьора в следващите му решителни срещи.    ", "date": "2018.10.28", "title": "След историческата победа - Кубрат Пулев в градината на хотел “Маринела” София"}
{"url": "https://www.actualno.com/interview/plamen-pavlov-pyrvite-asenevci-prevyrnaha-edna-zabravena-i-bedna-vizantijska-provincija-vyv-velika-sila-news_702694.html", "text": "   Професор доктор Пламен Павлов е историк, преподавател, поет и публицист, почетен гражданин на Велико Търново, носител на Знака на Независимостта и Меча на Кубрат. Ето какво сподели той в специално интервю за в първия ден от откриването на международната научна конференция (26 - 28 октомври 2018 г.), която се проведе във Великотърновския университет „Св. св. Кирил и Методий“ в чест на неговата 60-годишнина:       Понеже е Димитровден, хубаво е да си спомним за след близо два века чуждо господство.\r\nПо този повод винаги подчертавам, донякъде на шега, но то е истина - в нашата матрица на мисленето се е втълпило едно – , и представата е за някакви велики или чужди сили, а в случая ние имаме двама братя, които са освободили България. В прекия и преносния смисъл на думата, това понятие има право на съществуване и то се отнася именно за Петър и Асен, а и за Калоян, който, макар и много млад, също участва в това събитие.  Другото нещо, което ни кара да се връщаме към подобни периоди от нашето минало е, че . И сега, когато хленчим, че прехода не свършвал, трябва да си спомним, че в много по-тежки периоди нашата нация го е правила. Правила го е, разбира се, и след Освобождението, благодарение на такива личности като Стефан Стамболов, Константин Стоилов, Петко Каравелов... Така, че нашите самооправдания в момента и хленчове, нямат никаква логика на фона на това, което сме показвали като способност и особено елита ни преди векове.\r\nЩо се отнася до моето отношение, аз съм много поласкан и много трогнат от отношението на моите колеги към самия мен, и не по-малко на всички тези гости, които дойдоха от 12 държави, като заявките бяха от още повече места. Но все пак сега е активен сезон, университетите работят, някои хора от Казахстан или от Съединените щати не е толкова лесно да дойдат. Когато излезе сборник, там ще има техните доклади. Това е едно признание за мен не толкова като , защото аз нямам самоусещането, че съм само кабинетен учен. Разбира се, винаги съм се занимавал с изследователска работа и това ми доставя удоволствие, но много по-голямо удовлетворение за мен има от това, че се опитвам да бъда . И това се оценява все повече от нашата колегия, която беше много херметично затворена и почти не контактуваше с обществото. Историята навсякъде по света, включително и в България е наука, която има социални измерения и вълнува хората. Предаването, което водя „В час по България“ ми отвори очите колко много хора се интересуват от история, било на любителско, било на местно равнище – това няма никакво значение. И това са хора от всякакви възрасти. Благодарение на Фейсбук, където има опция за телевизионни предавания, аз установих някои неща, които отначало не можех да повярвам. Предимно се смята, че подобни предавания се гледат от пенсионерска публика, или от хора над 40 – 50 години. Разбира се, Фейсбук може би не е най-представителната извадка, но когато е на базата на пет хиляди души, все пак не е непредставителна. Оказа се, че най-активната аудитория, които имат отношение, са хората между 25 и 45 години, и че примерно предаването се гледа най-много в София, после във Варна, във Велико Търново, в Русе - откъдето съм аз, и в много други места. Но понякога на четвърто място е Лондон, или има хора, които са го гледали в Бразилия, т.е., глобализацията дава възможност българската история, благодарение именно на такива популярни предавания, на практика да стига до българите по света, пък и до българофилите по света, защото има и такива хора. Моите колеги, които са тук, са с много топло отношение към България, включително и колегите от Сърбия, и от къде ли не.     Малко със самоирония мога да кажа, че откакто започнах да водя телевизионни предавания изследвам цялата българска история, опитвам се да я разбирам и да я препредавам на хората. Имам , т.е., мога да отида в античността. Имам една , на която съм главен редактор и основен автор, в десет тома, които бяха издадени през 2012 година. Там аз включих и Александър Македонски като част от българската история, защото за Антична Македония ние имаме не по-малки права от днешната Република Северна Македония или Македония, и Република Гърция.\r\nКъм Възраждането имам много силен афинитет. Написах която ми отне много усилия. Давал съм интервюта, писал съм статии за Левски, но да напишеш книга за Левски не е никак проста работа. Защото за него има над 150 книги, отделно има огромен брой статии. Първоначално имах идеята да напиша научно-популярна книга, нещо в духа на Мерсия Макдермот - в по-популярна светлина, но се оказа, че не съм съгласен с голяма част от това, което виждам. И си мисля, че съм прав. Моята книга има характеристика на изследване. Левски е просветен националист, той е човек, който е лидер на средната класа, на богатата класа, а нас винаги са ни учили, че Левски е народен трибун. Разбира се, той е и такъв, той е универсален, но като погледнем комитетите – навсякъде те са от хора, които са от средна ръка нагоре и това е съвсем нормално. Това показва какъв огромен патриотичен потенциал е имала богатата класа в България, което днес май не го забелязваме особено. Нашите хора имат много високи изисквания, включително и Левски. Другото нещо, което за Левски може да се каже, че той е преди всичко с мислене на офицер. Разбира се, той е монах, и е безсребърник, приел е сам монашеството, тъй като мисията му да служи на България не предполага да има частен живот. Но той мисли като офицер и се опитва да изгради една реална структура. Това не са само патриотични песни, както е било дотогава, или опити отвън, каквито са на безспорно великия Раковски – негов учител, и на Хаджи Димитър и Стефан Караджа. Понеже има много голям опит, още от времето, когато с вуйчо си е обикалял, той е виждал, че истинските сили са в самата България, че ресурсите са в България. И аз, може и да съм краен, но мисля, че . Той може да бъде наричан и освободител, тъй като без неговите комитети нямаше да се случи нито Априлското въстание, нито Руско-турската война. Чувствах се длъжен да кажа това, което мисля за Левски. И разбира се, той не е някакъв самотен вълк-единак или рицар-самотник, бил е подкрепян от страшно много хора - по време на процеса или по-скоро на следствието в София се говори за 12 или 14 хиляди души в комитетската мрежа на Левски и това е за по-малко от две години.\r\nКато човек, който се занимава със Средновековие, мога да кажа, че не трябва да има ясни разграничителни линии между епохите – те са нормални за съвременната наука, но има много прилики между тях. Примерно, Левски има много силно чувство за историята, и в неговото тефтерче има песента на Добри Чинтулов за Трапезица и цар Асен. Това е символична връзка с днешния ден – Димитровден и с тази конференция. Идеалът на Левски едва ли можем да го постигнем в близко бъдеще, но най-малкото е и да не им прощаваме техните непрекъснати пируети, прехвърляния от една позиция в друга. В това отношение, чиста република означава парламентарна или може би президентска република, тъй като тогава републиката не е много разпространена – в цяла Европа има две републики – Швейцария -  традиционно, и Франция. Около самото понятие „чиста и свята“, моят покоен колега професор Иван Стоянов показа, че то не е казано точно така. „ , другото е от спомени. Но така или иначе, той си представя един модел, който е отрицание на деспотичния модел на Османската империя, и на Руската империя също, и на всяка деспотия. Но Левски не си прави никакви илюзии и за западната демокрация. Той не е склонен да пренася механично чуждия опит. Помага му християнската му природа на монах, църковната солидарност и християнската община като такава. Има върху какво да се мисли...   , и в тази конференция, в част от докладите го има, че те имат ясна идея какво правят, знаят към какво се стремят, не я карат ден за ден, както се случва през последните 25 – 30 години у нас. Не, че няма визионери – има, но просто този момент отстъпва на всекидневието, на някакви политически бодуарни спорове. Това липсва, може би, на съвременна България. Другото е . Ние сме народ, който много е тъпкан, особено от комунистическия режим през последния век и това ни е довело до едно ниско самочувствие. А виждаме, че нашите средновековни българи са имали много сериозно самочувствие. Даже са обвинявани във високомерие, в българска гордост. Това е нещо, което ни е исконно, то е качество, което говори за един респект, който внася България в тогавашния свят. Аз съм от семейство на учители. Баща ми е от Северозападна България, село Струпен, сега Лазарово, община Кнежа, окръг Враца, сега област Плевен. Майка ми е от балканджийски род, слязъл от планината в село Пейчиново, община Бяла, област Русе. Като учителско дете съм израснал между книгите. Тъй като влязох по-напред в класирането българска филология, много се колебаех, но все пак реших за историята. Продължавам да имам силен интерес  към литературата и не съм скъсал с литературните си пристрастия. Но не бих направил друг избор, ако трябваше да го правя отново. Между тези неща има много пресечни точки. Литературата е нещо по-особено. Това са си мои лични усещания, които съм се опитал да препредам, но нямам претенции. Не съм си повярвал толкова много, колкото понякога се случва. Надявам се, тъй като , да живее между хората, а не да бъде в някакви илюзорни кули от слонова кост или нещо друго. Тази свобода се извоюва, тя не ни е дадена така. Но аз не мога да се оплача, тъй като във Великотърновския университет – става дума за хора, голяма част от които за съжаление вече не са между живите , говоря за професор Йордан Андреев, за професор Василка Тръпкова – Заимова, за други големи имена и от Сафия като доцент Борислав Примов, професор Петър Тивчев, мога да продължа още много... Имахме шанса да ни преподават хора, на които в София се гледаше с подозрение. Самият професор Александър Бурмов, който е създал нашия университет, е един представител на левицата, но той е бил много стриктен и честен човек и е поканил много добри специалисти, без да се влияе от идеологически предубеждения. Така, че Великотърновският университет беше, продължава, надявам се, и още повече ми се иска да бъде една , където и контакта със студентите е много по-непосредствен. Свободата на научно търсене е много по-разкрепостена на фона на някои други и ние мисля, че наложихме такъв тон. Тази конференция, колкото и нескромно да е, че е посветена на мен, показва, че имаме престиж, че идват много хора, някои идват заради мен, че сме приятели от много години. Новото е добре забравеното старо. Независимо от всички иновации, новото, за голямо съжаление не само по история, е , с която се занимаваме, от която се оплакват и лекари, и учители... ако може тази бюрократична месомелачка да бъде елиминирана, би било много по-добре.   Иначе, в обучението по история вече няма тези идеологически догми, които независимо от промяната на 10 ноември (бел. на ред. – 1989 г.) продължаваха да присъстват. Вече има много по-голяма свобода. За съжаление, ние все още не можем да се преборим с този насаждан нихилизъм, който в продължение на толкова десетилетия прави историята и до днес като че ли самоцелна. А тя не е самоцелна. Ако погледнем всички наши съседи, големи и малки европейски държави, там историята е нещо, което изключително много се почита. Това всъщност го разбира и нашият народ, особено големите групи българи в чужбина, и аз искрено се надявам, че те ще се върнат някой ден, поне по-голямата част от тях. Други страни, които имат далеч по-скромна история от нашата, ценят всичко и това се вижда и у нас. Може би само голяма част от политиците не го виждат. Достатъчно е да видим какво става на 3-ти март на Шипка, или на Панорамата в Плевен, във Велико Търново на деня на Независимостта и на други големи празници, тоест, този културно-исторически или поклонически туризъм има много сериозна перспектива, и това се дължи несъмнено и на отношението към историята. Конкуренцията е нещо, което винаги е било двигател на развитието и на прогреса. Това се вижда и със студентските проблеми и с другите университети. Обедняването на една голяма част от народа и особено на интелигенцията се отразява дотам, че много хора не могат да си позволят да учат където искат. Другото е, непропорционалното участие на чужди университети в България, които са подкрепяни от държавни структури, включително и от медии. Истината е, че в много случаи наши деца отиват да учат в не особено престижни висши учебни заведения само за да са учили в Германия или във Франция. Аз не отричам правото на всеки да учи където иска, но много често това, което учат някъде навън би могло да бъде реализирано в България, още повече, чрез програми като Еразъм може да се учи и тук, и там, и то с много по-ясни правила, отколкото с едно робуване на някакви предразсъдъци, че трябва непременно да си завършил в чужбина.\r\nПо-скоро българското образование трябва да се отвори и да идват чужденци да учат при нас, както е ставало, и го има и в момента. Тъй като не е нормално наши деца да печелят олимпиади по математика, или по физика, или по друго, и да чувам от медиите, че трябва да отидат да учат в Кеймбридж или в Оксфорд, по-скоро онези от Кембридж трябва да дойдат да учат тук, където наши учители, възпитаници на наши университети, са успели при оскъдицата на средства за нашето образование да подготвят такива деца. И тук пак става дума не само за патриотизъм и някакви идеалистични подбуди, но за съвсем прагматични решения и реални процеси, които една държава би трябвало да подкрепя. И мислене, разбира се. – ние продължаваме да мислим инерционно, на базата на едни или други предубеждения, предразсъдъци, незнание.    То е важно за всички хора, още повече, че хората развиват пиетет към историята след 30 годишна възраст - практиката го показва. Примерно Бисмарк, когато го попитали за победата на Прусия над Франция, на кого трябва да се благодари –на генералите или на полицията, той казва – на учителите по история и по литература, тъй като те са създали духа на немската нация. Въпросът не е да бъдем войнствени и да търсим някакви реванши, но от друга страна . Другото означава да се откажем от собствената си личностна идентичност. Много често по-либерално ориентирани, според мен псевдолиберално, казват, че историческите знания нямат особено значение, че са някакви анахронизми. Напротив, не са анахронизми историческите знания, те показват един опит, от който би трябвало да се учим. Най-често изобщо не се учим. . Това е според мен, което вдъхновява толкова много хора да ги вълнува историята в една или друга форма. Не мисля, че чак толкова много съм направил. Повече съм на вълна популяризация на историята. Оттам може би се създава такова впечатление. Но тя за мен е не по-малко важна отколкото самата научна дисциплина. С много труд, и с много липса на време се опитвам да се справя.  Моето семейство винаги ме е поддържало, и жена ми Румяна, и децата ми Христо и Мария, и родителите ми - двамата учители, да са живи и здрави! Винаги са били солидарни с мен, те са и първите ми читатели. Всичко, което пиша, съпругата ми го чете, понякога и дъщеря ми го чете, понякога и сина ми. Не мога да се оплача от липса на разбиране, тъй като да се живее с мен не е много лесно. Аз съм непрекъснато в движение, в някаква полуистерична форма понякога, когато има много задачи. Но мисля, че Господ хора събира...    Първо поздравявам всички, които празнуват Димитровден, а те са много, и въобще цялата ни нация, градове като Сливен, професии като строителите...\r\nВсички, които тръгват, да не губят кураж, да не губят целта, да бъдат по-упорити! Аз самият съм по-скоро скептик, но винаги съм бил и оптимист, колкото и невъзможно да е това съчетание. За мен чашата е по-скоро наполовина пълна, ако използваме тази христоматийна максима, но без труд и отдаване на кауза, няма как да се напълни. Аз не го смятам за работа, смятам го за част от мене. Да не прозвучи самохвално, но работата за мен не е тегоба, а нещо, което ми доставя удоволствие. Другото нещо, което ми доставя удоволствие е да слушам музика... главно слушам музика, и покрай това правя и нещо друго. ", "date": "2018.10.28", "title": "Пламен Павлов: Първите Асеневци превърнаха една забравена и бедна византийска провинция във велика сила"}
{"url": "https://www.actualno.com/europe/puchdemon-objavi-syzdavaneto-na-nova-partija-news_702718.html", "text": "  Бившият лидер на правителството на Каталуния Карлес Пучдемон официално обяви създаването на нова партия „Национален призив за република“, съобщи в неделя вестник El Periodico, цитиран от TACC.     Първата среща на поддръжниците му се състоя в събота, 27 октомври в град Манреса, допълва агенция Фокус.   \"Събираме хора, а не съкращения\", каза бившият ръководител на региона намиращ се в Белгия, на участниците в срещата чрез видеовръзка. Според публикацията на срещата са присъствали повече от 5 хиляди души, сред които настоящият ръководител на регионалното правителство и съюзник на Пучдемон Ким Тора.\r\nНовата политическа платформа „Национален призив за република“ беше представена от Пучдемон още на 17 юли. Нейните членове ще се стремят да реализират резултатите от референдума за отделянето на Каталуния от Испания на 1 октомври 2017 г. и създаването на независима държава с републиканска форма на управление.  След референдума за независимост на Каталуния от Испания и обявяването на независимост от парламента на региона, Пучдемон избяга от Испания в Белгия. Той е обвинен в подбуждане към бунт и присвояване на държавни средства. Ким Тора пое ръководството на каталунското правителство през май тази година.   ", "date": "2018.10.28", "title": "Пучдемон обяви създаването на нова партия"}
{"url": "https://www.actualno.com/society/majkite-na-deca-s-uvrejdanija-hvyrliha-moneti-po-ms-news_702725.html", "text": "  Майките на деца с увреждания протестират за втора поредна вечер с искането на оставка на Валери Симеонов. Те блокираха бул. „Дондуков” и хвърлиха монети по една стотинка пред сградата на Министерски съвет, предаде БГНЕС.     Протестиращите не бяха допуснати към сградата от плътен кордон полицаи.   По думите на майките, парите са, за да подпомогнат Симеонов, който да си отиде там, откъдето е дошъл и час по скоро да напусне поста, който заема. Майките за втора вечер протестират и по бул. „Витоша”.", "date": "2018.10.28", "title": "Майките на деца с увреждания хвърлиха монети по МС"}
{"url": "https://www.actualno.com/america/strelecyt-ot-pitsbyrg-razkri-motivite-si-news_702715.html", "text": "  Стрелецът от синагогата в Питсбърг проговори, съобщава АФП. 46-годишният Робърт Бауърс е заявил пред разследващите, че евреите „извършвали геноцид“ и той искал всички те да умрат, предаде БГНЕС.     Нападателят остава в ареста, като са му повдигнати 29 обвинения – включително за убийство и престъпления от омраза, за които може да получи дори смъртна присъда.   Междувременно 11-те жертви на стрелбата бяха идентифицирани. Загиналите – три жени и осем мъже са на възраст между 54 и 97 години. Сред тях са и двама братя и семейна двойка.\r\nАтаката срещу синагогата в Питсбърг е най- смъртоносното антисемитско нападение в новата история на САЩ. Тя предизвика вълна от възмущение по целия свят и предупреждения за опасността от езика на омразата.  ", "date": "2018.10.28", "title": "Стрелецът от Питсбърг разкри мотивите си"}
{"url": "https://www.actualno.com/football/barselona-uniji-real-madrid-na-kamo-nou-news_702697.html", "text": "  Приключи първото \" \" за сезон 2018/19 и от 2010 година насам Реал Мадрид не беше отнасял такъв бой на \"Камп Ноу\". Шампионът на Испания Барселона буквално прегази своя съперник и , като в края на мача дори изпусна още по-категоричен резултат.     През първото полувреме в играта на Реал Мадрид нямаше никакъв живец, а Барселона рутинно вкара два гола чрез Коутиньо (11) и Суарес от дузпа в 29'. Интригата  се заплете в началото на второто полувреме, когато Марсело в 50' вкара за 2:1, а след това \"белия балет\" направи 3 непростими пропуска.\r\n3-ият гол, паднал в 72' уби надеждите на Реал Мадрид, след като Суарес реализира 2-ия си гол. До края на мача той оформи своя хеттрик за 4:1 в 82', а 2 минути преди края резервата Видал фиксира крайното 5:1.       Двубоят между двата испански колоса е днес от 17:15 часа  българско време и ще се изиграе в дома на \"блаугранас\" - \"Камп Ноу\".  Може да следите .       Интересен факт е, че каталунците нямат победа над съперника си у дома от 2016 година - две победи за Реал Мадрид и две равенства. Барселона се представя далеч по-добре на \"Бернабеу\", а от 2010 насам каталунците имат едва 4 победи над съперника си у дома. Каталунците обаче са в ролята на фаворит, тъй като \"кралете\" се намират в ужасяваща форма и нямат победа в Ла Лига в последните 4 мача.\r\nСрещата ще бъде излъчвана и в българския ефир. !", "date": "2018.10.28", "title": "Барселона унижи Реал Мадрид на \"Камо Ноу\""}
{"url": "https://www.actualno.com/society/novinite-naj-vajnoto-ot-denja-28-oktomvri-news_702712.html", "text": "         Силно земетресение в Румъния бе усетено и у нас, общият размер на присвоеното от сем. Баневи е 1,5 млн. лв., според Борисов държавата никога не е била в по-добра кондиция от сега... тези и други новини подбра екипът на за вечерния информационен бюлетин на днешния 28 октомври.  \"Семейство Баневи са получавали парите от дейността на „Полимери“ по сметки на други, контролирани от тях дружества, допълни наблюдаващият делото прокурор Мария Дойчева.   Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика     Борисов коментира, че външният дълг на страната ни е третият най-нисък в ЕС от 22.5% БВП през 2018 г. и ще спадне на 17.7% в края на мандата. Тогава ще стане най-ниският външен дълг. През последните две години обаче страната е изправена пред увеличаваща се миграция на евреи към Израел заради засилващите се антисемитски настроения в някои населени предимно с мигранти райони. Трусът е на дълбочина 151 км. Той е почувстван и в Букурещ. Румънските медии съобщават за вторичен трус със сила 3,1. Няма данни за жертви и разрушения.   Линейката първоначално не искала да превози тялото на мъжа, защото нямала правомощия за това. След дълги разговори със здравните служби тялото било извозено, предаде кореспондентът от Благоевград. ", "date": "2018.10.28", "title": "Новините: Най-важното от деня, 28 октомври"}
{"url": "https://www.actualno.com/europe/partijata-na-merkel-zagubi-vota-v-hesen-news_702729.html", "text": "  Управляващата партия Християндемократически съюз /ХДС/ на Ангела Меркел претърпя тежка загуба на ключовите регионални избори в провинция Хесен, показват предварителните данни от вота, съобщава АФП.     ХДС остава най-голямата партия в местния парламент, но загуби около 10 % подкрепа и взе едва 28 на сто от гласовете. По-малките коалиционни партньори на политическата формация – Социалдемократите пък понесоха загуба от 11 % и получиха едва 20 на сто подкрепа, допълва БГНЕС.   ", "date": "2018.10.28", "title": "Партията на Меркел загуби вота в Хесен"}
{"url": "https://www.actualno.com/crime/vlak-premaza-myj-na-relsite-kraj-blagoevgrad-news_702731.html", "text": "  Пътническият влак София – Кулата премаза възрастен човек на релсите. Трагедията стана преди около час в близост до благоевградския квартал „Струмско“.     На мястото на инцидента има екип на полицията. Районът е отцепен. Не е ясно дали мъжът сам е скочил и става въпрос за самоубийство или е нещастен случай.   ", "date": "2018.10.28", "title": "Влак премаза мъж на релсите край Благоевград"}
{"url": "https://www.actualno.com/asia/iranskijat-parlament-odobri-ministrite-predlojeni-ot-rouhani-news_702658.html", "text": "  Иранският парламент одобри четири кандидатури на министри, предложени от президента на Ислямската република Хасан Роухани.     Президентът представи Мохамед Еслами като министър на транспорта и градското развитие, Фархад Джеспасанд – на поста министър на икономиката и финансите, Мохамед Шариатмодари – на поста министър на труда, социалното осигуряване и въпросите на кооперативите, Реза Рахмани – на поста министър на индустрията, мините и търговията. Всички кандидати бяха одобрени от парламента.   През август Роухани назначи Рахматола Акрами за изпълняващ длъжността министър на икономиката на Иран, след като неговият предшественик беше свален заради икономическите трудности в страната.\r\nВ началото на август курсът на иранският риал по отношение на долара на черния пазар нарасна до рекордните 120 хиляди. В края на май този показател беше 65 хиляди риала за долар. Тези процеси провокираха ръст на инфлацията и повишение на потребителските цени. В няколко града на страната се проведоха протести срещу влошаващото се финансово положение.  ", "date": "2018.10.28", "title": "Иранският парламент одобри министрите, предложени от Роухани "}
{"url": "https://www.actualno.com/balkani/gyrcija-otbeljazva-nacionalnija-si-praznik-po-izvesten-kato-denjat-ohi-news_702656.html", "text": "  С военен парад в Солун и ученическа манифестация в Атина Гърция отбелязва днес националния празник, известен в историята като \"Денят ОХИ\". На 28 октомври 1940 година Атина отговаря на ултиматума на Мусолини за свободно преминаване на италианските войски през Гърция с краткия отговор \"Не\". След това Гърция се включва във Втората световна война.     На военния парад в Солун ще присъства президентът на Италия Серджо Матарела. Очаква се той да поднесе извинения пред гръцкия държавен глава Прокопис Павлопулос за обявената война преди 78 години и жертвите на гръцкия народ.   Гърция е единствената страна в Европа, която чества като национален презник не края, а началото на една война.\r\nУченически манифестации се провеждат в цялата страна, уточняват от БНР.  ", "date": "2018.10.28", "title": "Гърция отбелязва националния си празник, по-известен като \"Денят ОХИ\""}
{"url": "https://www.actualno.com/america/balotaj-v-brazilija-koj-shte-zaeme-prezidentskoto-kreslo-news_702652.html", "text": "  В Бразилия се провежда втори тур на президентските избори. За най-високия държавен пост в най-голямата латиноамериканска държава ще се борят крайнодесният депутат от бразилския парламент Жаир Болсонаро, който представлява консервативната Социално-либерална партия, и кандидатът на лявата Партия на трудещите се Фернанду Адад.     На първия тур, който се състоя на 7 октомври, те спечелиха съответно 46,03% и 29,28%. Според допитванията до общественото мнение, Болсонаро продължава да води в предпочитанията на бразилските избиратели. По данни на авторитетния социологически център „Датафоля“ той води в надпреварата с разлика от над 10%, съобщава БГНЕС.   Фаворитът е критикуван от голяма част от сънародниците си заради своите радикални възгледи и противоречиви изказвания. Болсонаро е привърженик на либерализма в икономиката и в същото време застъпва крайни консервативни позиции. Той многократно се е изказвал положително за периода на военна диктатура в страната /1964-1985 г./. През 1999 г. Болсонаро беше заявил, че „за благото на народа“ военните са убили 30 хиляди души, а през 2017 г. - че законите трябва да се приемат в интерес на мнозинството, а малцинството трябва да се смири с това или да изчезне.\r\nЗаради подобни изказвания той много често е обвиняван в подклаждане на вражда и подстрекателство към насилие. Болсонаро стана жертва на опит за покушение. На 6 септември по време на среща с избиратели в югоизточна Бразилия той беше наръган с нож. Беше настанен в болница за 3 седмици и претърпя 2 операции. От момента на неговото раняване, подкрепата за него постоянно растеше.  Кандидатът, който в пресата често наричат „бразилския Тръмп“, с удоволствие експлоатира този образ. „Той иска да направи Америка велика, а аз искам да направя Велика Бразилия“, каза Болсонаро няколко дни след обявяването на резултатите от първия тур, признавайки, че е почитател на американския президент.   ", "date": "2018.10.28", "title": "Балотаж в Бразилия. Кой ще заеме президентското кресло?"}
{"url": "https://www.actualno.com/asia/krehko-razbiratelstvo-mejdu-rusija-turcija-francija-i-germanija-za-sirija-video-news_702663.html", "text": "  Лидерите на Русия, Турция, Франция и Германия (Владимир Путин, Реджеп Ердоган, Еманюел Макрон и Ангела Меркел) направиха стъпка в посока урегулираните на конфликта в Сирия на четиристранна среща в Истанбул. Те се обявиха в подкрепа на териториалната цялост на страната, договориха се за провеждането на конституционни реформи и отново подчертаха, че конфликтът в Сирия няма военно решение.       Участниците в срещата в Истанбул – президентите на Русия, Турция и Франция, както и германският канцлер – са привърженици на териториалната цялост на Сирия. Това се казва в комюнике, разпространено от германското правителство след приключването на форума.Там пише, че \"те са потвърдили своята подкрепа за суверенитета, независимостта, единството и териториалната неприкосновеност на Сирия\". Лидерите на четирите страни са \"изпълнени с решителност да се противопоставят на сепаратистките планове, насочени към подкопаването на суверенитета и териториалната цялостност на Сирия, а също така на националната сигурност на съседните държави\".     Путин обаче заяви, че . \"Не сме  обсъждали никакви личности\", подчерта стопанинът на Кремъл, отговаряйки  на журналистически въпрос, дали е говорено за съдбата на Асад. \"Това не е  продуктивно, ако ние искаме да постигнем положителен резултат в края на  нашия път\", добави Путин. Той подчерта, че сирийският народ е този,  който трябва да определи съдбата на своята страна, включително и на  отделните политически лидери. Но едно от условията за това е  стартирането на политически процес за създаване на Конституционен  комитет. \"Именно с това днес се занимавахме\", каза руският президент.\r\nОсвен това четирите държави са изразили готовност да работят за създаването на условия \"за доброволното завръщане на бежанците и вътрешно разселените лица\". Това ще зависи от гаранциите за тяхната \"защита от въоръжени конфликти, политическо преследване и неоснователни арести\". Към това спада и необходимостта от възстановяване на инфраструктурата на страната за осигуряване на населението с вода и ток, се казва в документа.     Русия си запазва правото да помогне за ликвидирането на терористите в сирийската провинция Идлиб, ако те продължат с провокациите си и продължат да пречат на създаването на демилитаризирана зона там, заяви Путин. Стопанинът на Кремъл отбеляза, че той с турския президент Реджеп Тайип Ердоган подробно са запознали германския канцлер Ангела Меркел и френския президент Еманюел Макрон с изпълнението на руско-турското споразумение за Идлиб. Едновременно с това Путин подчерта, че създаването на зона за деескалация и демилитаризирана зона в тази сирийска провинция е само временна мярка.   \"Разчитаме, че турската страна в най-скоро време ще осигури окончателното изтегляне на опозицията от демилитаризираната зона, на въоръжените и военни формирования. Виждаме, че нашите турски партньори правят всичко възможно за постигането на тази цел\", каза Путин. \"В случай, че радикалните елементи пречат за решаването на тази задача, извършват въоръжени провокация от идлибската зона, Русия си запазва правото да окаже решителна подкрепа на сирийското правителство за унищожаването на това огнище на терористична заплаха\", подчерта руският президент.\r\n\"Не трябва да се допуска получилите там боен опит бандити да продължат със своята престъпна дейност, създавайки в нашите страни \"спящи клетки\", да вербуват привърженици, да проповядват екстремистка идеология и терор\", подчерта още Путин. Комитетът за разработване на нова конституция на Сирия трябва да започне работа до края на годината. Това заяви френският президент Еманюел Макрон.      \"Конституционният комитет трябва да бъде създаден и да проведе своето първо заседание до края на годината. Това е нашето общо желание“, каза Макрон. \"Създаването му е необходимо за подготовката на прозрачни избори, които трябва да се проведат под наблюдението на международната общност\", смята френският държавен глава.\r\nРешението за създаване на Конституционен комитет, който да изработи препоръки за поправки в Конституцията на Сирия, беше взето на 31 януари в Сочи, където се проведе Конгресът за сирийски национален диалог. В настоящия момент се решава въпросът за група от 15 независими участници в заседанието на този орган на гражданското общество. По-рано бяха утвърдени списъци с делегати от правителството и опозиционния Сирийски комитет за преговори, на които са отпуснати по 15 места. Париж смята за свой приоритет в Сирия борбата с тероризма и оказването на хуманитарна помощ на населението, стана ясно от думите на Макрон.   \"Тази борба продължава\", каза френският президент. Той добави, че \"другият приоритет е оказването на хуманитарна помощ на населението\". Макрон отново потвърди своята позиция, че е \"недопустимо използването на химическо оръжие в Сирия\".\r\nФренският президент също така смята, че трябва да бъдат обединени усилията на участниците във формата от Астана с \"малката група\" за Сирия.\r\n\"Подчертавам, че съществуват няколко формата за разрешаване на  сирийската криза. Трябва да обединим формата от Астана (бел. ред. - Русия, Иран и  Турция ) и \"малката група\" (бел. ред. - Великобритания, Германия, Египет, Йордания,  Саудитска Арабия, САЩ и Франция ). Сега, от една страна, работят членовете на формата от Астана, а от   друга – САЩ и останалите членове на \"малката група\". Важно е те да   работят координирано. Вече съм говорил за  това, включително и по време на моето посещение в Санкт Петербург през  май\", каза Макрон.    Срещата на лидерите на Русия, Турция, Германия и Франция за Сирия \"беше продуктивна\" и показа, че страните имат общи цели. Резултатът от  политическия процес трябва да бъдат прозрачни избори. Това заяви  германският канцлер Ангела Меркел. Тя добави, че примирието в Сирия може да се  постигне само с политически средства и този процес трябва да се  осъществи под егидата на ООН.\r\nЛогичен резултат от този политически процес трябва да стане  провеждането на избори, продължи тя. \"Нуждаем се от прозрачни избори,  които да се проведат с участието на международни наблюдатели. Бежанците  също трябва да участват в този процес\", отбеляза Меркел. По думите ѝ, това е  записано в комюникето, прието след окончанието на форума на върха.\r\nГерманският канцлер е убедена, че сирийците сами трябва да определят  своето бъдеще. \"Такъв конфликт не може да бъде разрешен с военни  методи\", повтори Меркел. В този контекст тя подчерта, че Запада \"няма  да търпи използването на химическо оръжие\" в Сирия.\r\nМеркел се надява, че споразумението от 17 септември между Турция и  Русия за буферна зона в сирийската провинция Идлиб ще прерасне в  пълноценно примирие. \"Днес ние се задължихме да направим всичко, за да може от  това споразумение да се получи дългосрочно примирие. Вече е постигнат  напредък и този процес трябва да бъде продължен\", каза тя.", "date": "2018.10.28", "title": "Крехко разбирателство между Русия, Турция, Франция и Германия за Сирия (ВИДЕО)"}
{"url": "https://www.actualno.com/music/teodosij-spasov-muzikata-izprevarva-vsichki-procesi-vyv-vremeto-news_702657.html", "text": "  В края на ноември музикантът Теодосий Спасов и международно признатият майстор на електронния звук Иван Шопов ще представят новия си съвместен албум InFusion (Вливане). Той събира творчеството, което двамата музиканти стартират като лайв проект през 2016 г. под същото име. Резултатът от ползотворната си работа те ще разкрият на 24 ноември в „Пространство 108“, което ще бъде обогатено с тяхната музика и интерактивна визуална среда от Лора Шопова.     „Албумът представлява фюжън между акустична електронна музика, записана на живо, но след това обработена в студио до появата на този продукт, който се нарича InFusion (Вливане). Записахме много различни гости, които свирят на различни инструменти и така ги вляхме в музикалната атмосфера, която сме създали. Като звучене минава в категорията, бих го нарекъл уърлд джаз, електроника, но вътре има много елементи и от нови стилове – електронен прогресив с елементи на джаз и фолклор“, каза в интервю за БГНЕС Иван Шопов.\r\n„Фолклорът в албума не идва само заради кавала, на който свиря, а заради географското и културно положение, за да се подпишем, да има автограф откъде сме, каква е тази музика и който я чуе да разбере, че е българска“, заяви Спасов.   На въпрос дали чужденците няма да си помислят, че някой е откраднал българския фолклор, той подчерта, че в случая е точно обратното. „Ние взимаме чужденци при нас, които обичат да смесват световна музика и отвсякъде си личи, че това е български продукт“, беше категоричен Спасов.  Музикантът подчерта, че InFusion (Вливане) смесва различни гледни точки в една обща естетика на вливането на инфюжъна като основната цел е да се влее енергия от различни места от Европа и Америка чрез хора, които кръстосват жанровете без граници, защото музиката изпреварва всички процеси във времето и посочи, че в гост-изпълнителите в албума са Ерик Трюфа (тромпет), Гжех Пьотровски (саксофон), Рут Майер (вокали), Мино Синелу (перкусии) и други.\r\n„Музиката в албума ни е насочена към различни поколения меломани, също и към младата аудитория, която тепърва навлиза в музикалните търсения и искаме да им дадем една интересна посока, която да изследват в бъдеще. Надяваме се да има вливане на поколения едно в друго“, добави Иван Шопов.   Майсторът на електронната музика заяви, че на 24 ноември в концерта им ще се включи фолклорната формация „Авигея“, с която през 2017 г. Шопов сътвори суперуспешния проект „Канатица” и пианистът Димитър Бодуров, който специално за събитието пристига от Амстердам. Шопов разкри също така, че мястото не е случайно избрано.    „Избрахме точно тази зала, защото искаме да сме по-близко до публиката, да имаме директната и първична комуникация с хората, а също така и защото музиката предразполага да се танцува“, заяви Шопов.\r\nВ деня на музикалното събитие, меломаните ще могат да купят диска, който съдържа 10 песни, от които 5 са чисто нови. В началото на 2019 г. албумът ще излезе и на 180 грамова плоча от бял винил.", "date": "2018.10.28", "title": "Теодосий Спасов: Музиката изпреварва всички процеси във времето "}
{"url": "https://www.actualno.com/prasspress/davash-li-davash-bacho-valeri-news_702675.html", "text": "  Майки с деца на Валерката думаха:     - Даваш ли, даваш, Бачо Валери,\r\nтежка оставка за цялостно творчество?\r\nА Бачо Валери им дума продума:  - Ах, вие, неразумни и юроди,\r\nда ви подам една уж-оставка,\r\nда ми се чудом чудите,    вашата майка креслива!\r\nГлава си давам, оставка не давам\r\nпод уличен натиск.\r\nЯ питайте Бизнеса!   - Сакън, Бачо! Оставка не давай -\r\nрече Домуса, без да го питат.\r\nИ взе да бие-пребива\r\nБачо Валери през муцуната\r\nс кутии за тежки обуща.\r\n \r\nБай Чвор го пита-разпитва:\r\n- Даваш ли, даваш, Бачо Валери,\r\nтежка оставка за клета стабилност?\r\nАз не че ти искам оставката,\r\nпросто така си питам,\r\nпитам, още разпитвам,\r\nправя си справката.\r\n \r\n- Море, бабанко, глава си давам,\r\nоставка не давам под уличен натиск.\r\nКак я мислиш, Бай Чворе?\r\nКой ще ти прави чворум\r\nвъв парламента -\r\nДанчо Ментата?\r\n \r\nОставка не дава Валери\r\nи пак го бият-пребиват\r\nс кутии за тежки цървули,\r\nа Бачо лежи и пъшка\r\nс тежка на гърди пачка.\r\n \r\nИ пак го питат-разпитват,\r\nтоя път Шишко Войвода:\r\n- Даваш ли, даваш, Бачо Валери,\r\nтежка оставка за клета стабилност?\r\nНе че нещо - така си питам,\r\nда се намирам под синя каска.\r\n \r\n- Море, войводо, шкембето ти давам,\r\nоставка не давам под уличен натиск!\r\n \r\nИ Волен го пита-разпитва:\r\n- Даваш ли, даваш, Соросоиде,\r\nтежка оставка за клета стабилност,\r\nче си ми майки разплакал\r\nи Клета Майка Русия!\r\n \r\n- Море, сокол ли си, сопол ли ли,\r\nкумство развалям,\r\nоставка не давам под уличен натиск!\r\n \r\nИ пак го бият-пребиват\r\nс тежки пачки през муцуната,\r\nмуцуната, още гиздава.\r\nИ взе да ходи из пътя\r\nзамаян, още отнесен   като от куцо пиле - домат.\r\nВървеше из пътя Валери\r\nи си ходом думаше,\r\nдумаше, още припяваше:   - Аз съм българският Орбан.\r\nПритежавам полов орган\r\nкато Джей Пи Морган!  Г-н Балев, ", "date": "2018.10.28", "title": "Даваш ли, даваш, Бачо Валери..."}
{"url": "https://www.actualno.com/football/eto-koja-televizija-shte-predava-sblysyka-el-klasiko-mejdu-barselona-i-real-madrid-news_702676.html", "text": "  След боксовите емоции, които обзеха цяла България в събота вечер, е време да обърнем внимание и на футболната програма. И в неделя тя определено не разочарова, защото е време за първото \" \" за сезона, противопоставящо испанските супер колоси Барселона и Реал Мадрид.     И двата отбора не започнаха по най-силния начин своята кампания, но това важи в по-голяма степен за \"кралския клуб\". Отборът беше в серия от 5 поредни мача без победа, преди да стигне до измъчен успех срещу Виктория (Пилзен). Но има и шанс за европейския шампион - за Барселона няма да играе суперзвездата Лионел Меси!    Срещата приковава вниманието на стотици милиони зрители, които ще застанат пред екраните точно в 17:15 часа българско време за първия съдийски сигнал в мача. \"Ел Класико\" ще бъде излъчвано и в българския ефир, а .  ", "date": "2018.10.28", "title": "Ето коя телевизия ще предава сблъсъка Ел Класико между Барселона и Реал Мадрид"}
{"url": "https://www.actualno.com/crime/myj-zagina-na-mjasto-sled-udar-v-dyrvo-v-lozen-news_702668.html", "text": "  Лек автомобил „БМВ“ е самокатастрофирал в дърво в село Лозен. Вследствие на удара водачът е починал на място, предаде репортер на БГНЕС.     От МВР уточняват, че сигналът за инцидента е подаден около 9.30 часа. На мястото са изпратени екипи на полицията, пожарната и Бърза помощ. Извършва се оглед. По случая е образувано досъдебно производство. Установяват се причините за инцидента.   ", "date": "2018.10.28", "title": "Мъж загина на място след удар в дърво в Лозен "}
{"url": "https://www.actualno.com/cosmos/spytnik-za-izsledvane-na-okeanite-uspeshno-izvede-v-orbita-kitaj-news_702643.html", "text": "  Китай успешно изведе в орбита свой спътник за  изследване на океаните \"Хайян-28\" с помощта на ракетата-носител \"Чанчжън-4\", предаде ТАСС, цитирана от БНР.     Изстрелването е било осъществено от космодрума Тайюан в провинция Шанси в северната част на страната. Космическият апарат ще осъществява постоянно наблюдение на океанската повърхност при всякакви климатични условия.   Ще бъдат отчитани скоростта на вятъра, височината на вълните, морските течения и температурата на вода. Спътникът ще събира данни за различни цели, в това число и за проучване на ресурсите на океаните и за спасителни операции. Това е 228-ият старт, осъществен с ракетата-носител \"Чанчжън\".     ", "date": "2018.10.28", "title": "Спътник за изследване на океаните успешно изведе в орбита Китай "}
{"url": "https://www.actualno.com/interest/otkriha-oktopod-ubiec-s-razmerite-na-grahovo-zyrno-news_702632.html", "text": "  Учени, които са изследвали кораловия риф, откриха край Хавайските острови две деца на октопод с размерите на грахово зърно.     Те са ги сложили в контейнер с вода, а след това са ги пуснали на безопасно място в океана, съобщава телевизия „Фокс нюз“, цитирана от БГНЕС.   По-късно биолозите отново са се сблъскали с един от октоподите, докато той е нападнал и убил рак. Разказът за тази история беше публикуван в социалните мрежи и придружен от шеговития коментар: „Може би те не са чак толкова милички, колкото изглеждат“.\r\nУчените предполагат, че са открили поколение на големия син октопод, който, когато порасне, тежи 4 килограма. Този вид главоноги се хранят с раци.  ", "date": "2018.10.28", "title": "Откриха октопод убиец с размерите на грахово зърно "}
{"url": "https://www.actualno.com/crime/advokatite-na-banevi-shte-vnesat-vyzrajenija-po-obvinenijata-na-specializiranata-prokuratura-news_702682.html", "text": "  Възражения по обвиненията на специализираната прокуратура ще бъдат внесени от адвокатите на семейство Евгения и Николай Баневи. Това се казва в съобщение, изпратено до медиите от пресцентъра на Евгения и Николай Баневи.     БГНЕС публикува пълния текст на съобщението:   „Във връзка с начина, по който бе отразен арестът на Евгения и Николай Баневи, бихме искали да Ви информираме за следното:\r\nСемейството не притежава „имение” в Ница. От есента е наета къща с цел трите по-малки деца да започнат да учат във Франция.  Евгения и Николай Баневи не са се крили. Семейството с трите деца съвсем легално е било на път за София, тъй като малките са във ваканция и са искали да я прекарат в България.   Пита се защо е било необходимо зрелищно да ги арестуват във Франция, след като само след два часа това е можело да стане в София? Самолетните билети го доказват.\r\nСлед ареста на родителите им, децата – най-голямата на 13 години, а двамата близнаци на 9, остават безпризорни на летището почти без пари. Защо е било нужно такова жестоко отношение към децата?    Децата са вече 3 дни без надзор в къщата, където са успяли да се върнат.   Защо е необходимо всичко това да се случва пред очите на децата и изобщо с тях? В Европейския съюз се проявява хуманност към всяко живо същество, а три деца са изоставени на улицата, безпомощни да се справят със ситуацията?\r\nВъзражения по обвиненията на специализираната прокуратура ще бъдат внесени от адвокатите на семейството”, се казва още в съобщението.", "date": "2018.10.28", "title": "Адвокатите на Баневи ще внесат възражения по обвиненията на специализираната прокуратура"}
{"url": "https://www.actualno.com/politics/kristian-vigenin-e-opredelen-za-koordinator-na-misijata-na-osse-za-prezidentskite-izbori-v-gruzija-news_702688.html", "text": "  Председателят на Комисията по европейски въпроси и контрол на европейските фондове и вицепрезидент на Парламентарната асамблея на ОССЕ Кристиан Вигенин беше определен от действащия председател на асамблеята – външния министър на Италия Енцо Миланези, да бъде Специален координатор, който ще води краткосрочната мисия на организацията за наблюдение на изборите в Грузия, съобщиха от Народното събрание.     Водещи членове на Парламентарната асамблея на Организацията за сигурност и сътрудничество в Европа (ОССЕ) пристигат тази седмица в Тбилиси за финална подготовка на мисията за наблюдение на президентските избори в Грузия на 28 октомври 2018 г. Кристиан Вигенин ще представи предварителните резултати от мисията на пресконференция на 29 октомври 2018 г. в Тбилиси.   „Тези избори са важни както за самите грузинци, така и за международната общност и ще бъдат пореден тест за зрелостта на грузинската демокрация”, заяви Кристиан Вигенин. „Като наблюдатели, ние ще следим критично изборния процес, оценявайки неговата съвместимост с ангажиментите, поети от всички страни от ОССЕ по отношение на провеждането на избори и ще предоставим честна и балансирана оценка, основаваща се на възможно най-широка информация”, подчерта той.\r\nПарламентаристи от ОССЕ, наблюдатели, акредитирани от ОССЕ/БДИПЧ, от Парламентарната асамблея на НАТО, от ПАСЕ и от Европейския парламент ще обединят усилия в тази мисия. Като цяло, ОССЕ очаква повече от 350 наблюдатели да действат в изборния ден на територията на Грузия.  Наблюдатели от българска страна освен Кристиан Вигенин ще бъдат ръководителят на българската делегация в ПА на ОССЕ Десислава Атанасова, заместник-ръководителят на делегацията Борис Ячев, както и трима представители на българската делегация в Парламентарната асамблея на НАТО - Христо Гаджев, Петър Витанов и Милен Михов.   Това е дванадесетият път, в който Парламентарната асамблея на ОССЕ сформира мисия за наблюдение на избори в Грузия, в това число президентските избори през 2013 г. и двата тура на парламентарните избори през 2016г. Асамблеята наблюдава изборите в Грузия от 1995 г.", "date": "2018.10.28", "title": "Кристиан Вигенин е определен за координатор на мисията на ОССЕ за президентските избори в Грузия"}
{"url": "https://www.actualno.com/cosmos/neuspeshen-start-za-chastna-kitajska-raketa-news_702626.html", "text": "  Китайската компания „Лендспейс“ не успя да изведе успешно в орбита частната ракета-носител „Чжуцюе-1“ /ZQ-1/, съобщи централната китайска телевизия, цитирана от БГНЕС.     Ракетата беше изстреляна днес в 16.00 часа местно време от космодрума Цзюцюан в северозападната китайска провинция Гансу. Проблемът е възникнал веднага след отделянето на втората степен. Компанията разработчик все още не е уточнила причините за неуспеха.     „Както и преди смятаме, че създаването на ракета-носител е правилна корпоративна стратегия. Ние сме първата китайска компания, която строи тристепенни ракети. Само по себе си това е голяма постижение“, заявиха от компанията.  ZQ-1 – тристепенна ракета с диаметър 1,35 метра и дължина 19 метра, нейната маса е 27 тона при стартова тяга 45 тона. Ракетата и конструирана за извеждане в космоса на малки спътници.   Китай активно развива частното ракетостроене. Този сектор обхваща около 60 местни компании. През май тази година компанията Lingtai Kongjian проведе първото тестово изстрелване на първата частна ракета-носител от серията „Уан Спейс“.", "date": "2018.10.28", "title": "Неуспешен старт за частна китайска ракета "}
{"url": "https://www.actualno.com/politics/ms-odobri-proekta-na-zakon-za-dyrjavnija-budjet-na-republika-bylgarija-za-2019-g-news_702699.html", "text": "  Министерският съвет одобри законопроекта за държавния бюджет на Република България за 2019 година и актуализираната средносрочна бюджетна прогноза за периода 2019-2021 година, която представлява мотивите към законопроекта. Това съобщиха от правителствената информационна служба.     В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Нов момент в съдържанието на прогнозата е включването на повече информация при представянето на разходните политики - както с фискални измерители, така и посредством ключови индикатори за измерване на степента на изпълнението им.\r\nКлючови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. В настоящата прогноза се запазват целите за бюджетното салдо, заложени в СБП за периода 2019-2021 г., съответно за 2019 г. дефицит от 0,5 % от БВП, а за 2020 г. - балансирана бюджетна позиция, която се запазва и през 2021 година.   Приходните и разходните политики в тази прогноза са продължение на заложените в СБП за периода 2019-2021 г., като за надграждането с нови са взети предвид както макроикономическите аспекти, така и разширените фискални възможности за осигуряване на финансиране на приоритетните секторите и за реализиране на хоризонтални мерки, засягащи бюджетната сфера.  Изразени като процент от БВП, при приходите за периода 2019-2021 г. се наблюдава тенденция за спад от 37,7 % до 35,8 %, а в номинален размер се увеличават, като от 43 857,0 млн. лв. за 2019 г. се очаква да достигнат 47 582,3 млн. лв. през 2021 година. В частта на данъчната политика са отчетени ефектите от настъпилите към момента промени в данъчното законодателство, свързани с реализиране на мерки за подобряване на събираемостта, стимулиране на икономическото развитие, намаляване на административната тежест и въвеждане в националното законодателство на разпоредби от европейското право в областта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд.\r\nРазходите, изразени като процент от БВП, за периода 2019-2021 г. също бележат спад от 38,2% до 35,8%, което представлява средногодишна консолидационна стъпка от около 1,2 пр.п. от БВП и имат основен консолидационен принос за постигане на целите за дефицита. В номинален размер разходите се увеличават, като от 44 457,0 млн. лв. за 2019 г. се очаква да достигнат 47 582,3 млн. лв. през 2021 година.\r\nПриоритетите на Бюджет 2019, които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са социалната политика, образованието, отбраната и политиката по доходите.       В сферата на социалната политика са предвидени средства в размер на: 40,4 млн. лв. допълнително за всяка година от прогнозния период (50 % повече спрямо средствата през 2018 г.) за целеви помощи за отопление с цел социална закрила и равни възможности; 150,0 млн. лв. допълнително за всяка година от прогнозния период за гарантиране на финансовата рамка на проекта на Закон за хората с увреждания и проекта на Закон за личната помощ при тяхното приемане; 7,0 млн. лв. във връзка с въвеждането на нов вид месечна помощ за деца без право на наследствена пенсия от починал родител, съгласно промените в Закона за семейни помощи за деца, като размерът на помощта за 2019 г. е 115 лева.\r\nПолитиките за достъпно и качествено образование се осъществяват чрез цялостен интегриран подход, базиран на обвързаните и съгласувани действия на институциите на национално и местно равнище. Средствата от държавния бюджет основно са насочени към четирите стълба за финансиране на системата, съгласно Закона за предучилищното и училищното образование, както и към финансиране обучението на студенти и докторанти, определено въз основа на комплексната оценка на качеството на обучение.\r\nПолитиката в областта на отбраната предвижда да бъде спазено изискването за достигане на разходите за отбрана до определения процент от БВП, в съответствие с Националния план за повишаване на разходите за отбрана на 2 на сто от БВП на Република България до 2024 г., като в бюджетната рамка за 2019 г. общо разходите за отбрана възлизат на 1 839,3 млн. лв., което представлява 1,58 % от БВП. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на одобрените от Народното събрание инвестиционни проекти.\r\nВ политиката по доходите, освен вече предвиденото в СБП от пролетта на тази година увеличаване на размера на минималната работна заплата през следващите години (от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 г.), в настоящата прогноза е заложена мярка за увеличение с 10 % на средствата за заплати и осигурителни вноски в бюджетния сектор от 2019 г., с което ще се осигури възможност за увеличаване на индивидуалните основни месечни заплати на заетите, въз основа на заеманата длъжност и оценките за постигнатите резултати. За 2019 г. увеличението на възнагражденията на педагогическия персонал средно е с 20 % с цел достигане през 2021 г. на удвояване спрямо 2017 г. на средствата за възнаграждения на педагогическите специалисти.   Предвидени са промени в механизмите за разпределение на целевата субсидия за капиталови разходи и на общата изравнителна субсидия. При разпределението на целевата субсидия за капиталови разходи към основния и допълнителния компонент е предвиден и допълнителен ресурс за подпомагане на общините от 4-та и 5-та категория за подобряване състоянието на социалната и техническа инфраструктура на територията им. Изменението на механизма за разпределение на общата изравнителна субсидия по общини през 2019 г. е свързано с определянето на условие за достъп до субсидията. Право да получават изравнителна субсидия през 2019 г. имат общините, чиито постоянни данъчни постъпления към 31 декември 2017 г. на един жител са по-ниски от 120 % от равнището им за страната на един жител.   Приоритет за страната остава и успешното усвояване на средствата от европейските фондове и програми на ЕС, чрез които да се постигне устойчив икономически растеж, по-висока заетост, социално включване и териториално сближаване и изграждане на конкурентоспособна и иновативна икономика.\r\nУправлението на държавния дълг ще бъде в съответствие с основните цели и правила на фискалната политика и ще отчита състоянието и прогнозите в тригодишен хоризонт на основните макроикономически показатели. Въз основа на допусканията и прогнозното нетно дългово финансиране за периода 2019-2021 г. се очаква намаление на държавния дълг от 22,2 млрд. лв. през 2019 г. до ниво от 22,0 млрд. лв. към края на 2021 г., респективно от 19,1 % до 16,5 % от прогнозното ниво на БВП. Нивото на консолидирания дълг на сектор „Държавно управление“ се очаква да продължи да спада, движейки се в диапазона от 22,5 % до 17,7 % от БВП или между 24,3-23,5 млрд. лв. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави-членки на ЕС по отношение на ниското ниво на дългова тежест.\r\nОценките за намаляващи рискове и стабилни перспективи за развитието на публичните финанси в България, които се отчитат в прегледите и прогнозите на Европейската комисия, на международните финансови институции и рейтинговите агенции, са ориентир за реалистичността на целите на фискалната политика и на бюджетните прогнози.", "date": "2018.10.28", "title": "МС одобри проекта на Закон за държавния бюджет на Република България за 2019 г."}
{"url": "https://www.actualno.com/crime/prokuraturata-obshtijat-razmer-na-prisvoenoto-ot-sem-banevi-imushtestvo-e-nad-15-mln-lv-news_702693.html", "text": "  \"Общият размер на присвоеното от сем. Баневи имущество е над 1.5 млн. лева, а общият размер на щетата, нанесена на фиска е над 500 000 лева. Това каза наблюдаващият делото прокурор Мария Дойчева по време на брифинг в Спецпрокуратурата по повод досъдебното производство около разследването на дейността на завод „Полимери“ АД и задържането на семейство Баневи в Ница, предаде репортер на Агенция „Фокус“.     \"Освен за сдружението по смисъла на член. 321, ал. 6 от НПК, на г-н и г-жа Баневи са повдигнати обвинения за присвояване и данъчни престъпления в периода 2010-2011 година\", уточни тя.   \"Семейство Баневи са получавали парите от дейността на „Полимери“ по сметки на други, контролирани от тях дружества, допълни наблюдаващият делото прокурор Мария Дойчева\r\n\"В обвиненията не са включени апортите. По схемата за присвояване ще продължи да се работи сега, след като сме намерили откраднатите документи, укрити от сем. Баневи в бивш офис на техни дружества в гр. Варна\", уточни тя.  Дойчева обясни, че „Полимери“ има множество развити пазари в чужбина, като на контрагентите е казвано да внасят парите за закупените стоки не по сметка на „Полимери“, а по сметки на други, контролирани от сем. Баневи дружества.\r\n\"Вторият начин е вземане на ръка на суми от касата на предприятието при приватизиране на същото\", обясни прокурор Дойчева.   Тя посочи, че дружеството не развива активна търговска дейност от 2010 година, но до 2012 година то има все някаква търговска дейност.    \"Данните за извършвани престъпления са от свидетелски показания, които сега ще засечем със счетоводната документация. Работата по случая е започнала след сигнализираща справка, пристигнала миналия месец в Спецпрокуратурата. След това сме изискали всички спрени, висящи в страната дела по този случай. Обединили сме 4 от тях, възобновили сме ги. Те са били спрени от прокурори – едно е в Окръжна прокуратура – Варна, две в Софийска градска прокуратура и едно висящо в Софийска районна прокуратура, което не е спряно. Делата са били спрени заради това, че не е било установено кой е извършител\", обясни още тя.\r\nОбект на разследване са множество приватизирани предприятия, каза още прокурор Дойчева.\r\n\"Обект на разследване са „Елма-Троян“, което е било източено преди да бъде източено „Полимери“ и по същия начин е било нарязано за скрап преди да бъде обявено в несъстоятелност. Става дума и за завода в Костенец, който не е бил нарязан за скрап, но е бил продаден на КТБ през 2012 година. Става дума и за други предприятия, за които в хода на работата ще излязат документи\", уточни тя.   В имението на сем. Баневи са открити оригиналните документи на офшорките, използвани за източване на предприятия, каза заместник-главният прокурор Иван Гешев\r\nНа въпрос защо чак сега се предприемат действия по случая с приватизираното предприятие „Полимери“, прокурор Гешев заяви:   \"Специализираната прокуратура, за да стигне до някаква обективна картинка на мащабна според нас престъпна дейност, трябва да има поглед върху териториалния обхват на цялата страна и да сглоби картинката от пъзела. Преди 2 месеца сме получили сигнал, ние нямаме оперативни функции. Сигналът е подаден от ГД „Национална полиция“. След получаването на тази справка сме предприели действия и сме образували досъдебно производство. Дали някой преди мен не си е свършил работата, не мога да кажа.\"\r\n\"Част от източването на „Полимери“ са определени действия, свързани с укриване на документи. В резултат от нашите действия, ние сме открили тези документи скрити в бивш офис на сем. Баневи. Те ще са ни изключително полезни за разследване на делото“, обясни той.   \"В това, което свидетелите наричат „мавзолей“, а вие наричате „имението на Баневи“, построено според свидетелските показания и документите с пари източвани от различни предприятия, е намерена стая, в която са открити оригиналите на офшорките, собственост на това семейство. Парите от обезкостяваните предприятия са отивали именно в тези офшорни сметки. Открити са и множество ценности\", допълни Гешев.\r\nДелото „Полимери“ ще онагледи бандитската приватизация в страната ни. Държавата до сега не е контролирала по никакъв начин предприятия от първата вълна на масовата приватизация, каза още заместник-главният прокурор Иван Гешев\r\n\"Предмет на производството е приватизирания завод „Полимери“ и по-точно неговото източване. Ситуацията, както я описват свидетелите и документите е следната: Придобиват се предприятия от първата вълна на масовата приватизация. До този момент държавата не е обвързвала това по никакъв начин с последващ контрол. Нито дали ще се развиват тези предприятия, нито дали ще се инвестира в тях или ще се увеличават работните места. Абсолютно нищо – някой ти подарява едно предприятие. И за това няма никакъв контрол. Резултатът с „Полимери“ е, че започва неговото източване по различни начини и накрая стигаме до откровеното рязане на скрап на каквото е останало от завода. Резултатът е 1800 души на улицата. Това дело ще онагледи т. нар. „бандитска приватизация\", уточни той.", "date": "2018.10.28", "title": "Прокуратурата: Общият размер на присвоеното от сем. Баневи имущество е над 1,5 млн. лв."}
{"url": "https://www.actualno.com/politics/vynshno-ministerstvo-s-ostra-deklaracija-za-atentata-v-pitsbyrg-news_702660.html", "text": "  Остро осъждаме нападението над синагогата „Дървото на живота” в американския град Питсбърг. Тази трагедия показва, че антисемитизмът и ксенофобията, омразата и насилието спрямо другия, трябва да бъдат окончателно изкоренени, съобщиха от българското МВнР.     Историята на спасяването на 50 000 български евреи в най-мрачните времена на Втората световна война показва, че когато цениш човешкия живот толкова, че си готов да застанеш срещу най-силните, ти можеш да победиш злото. Затова и днес трябва да бъдем единни.   В този тежък за еврейската общност момент нека и за секунда не забравяме какви последици може да има антисемитизмът - това е посланието от София, където синагогата, джамията, православният и католическият храм са разположени един до друг.\r\nИзразяваме съболезнования на близките на загиналите и пожелаваме бързо възстановяване на ранените, заявяват още от МВнР.  ", "date": "2018.10.28", "title": "Външно министерство с остра декларация за атентата в Питсбърг"}
{"url": "https://www.actualno.com/asia/prezidentski-izbori-v-gruzija-news_702650.html", "text": "  В Грузия започнаха изборите за президент. Един от първите гласували след отварянето на избирателните секции в 8.00 часа е премиерът на страната Мамук Бахтадзе.     „Току-що гласувах, дадох гласа си за развитие на нашата страна, за запазването и развитието на традициите на Грузия, за европейското развитие на Грузия“, каза той, изразявайки надежда, че „изборите ще преминат в свободна, демократична обстановка“.   В Грузия функционират 3637 избирателни секции, на които имат право да гласуват над 3,5 милиона жители на страната.\r\nДнешните избори са последните, на които държавният глава се избира пряко. В тях участват 25 кандидата, от тях 19 са издигнати от политически партии, а 6 – от инициативни комитети. Според експертите и социологическите проучвания с най-големи шансове са Саломе Зурабишвили, Григол Вашадзе и Давид Бакрадзе.  Първите предварителни резултати се очаква да бъдат обявени тази нощ.   ", "date": "2018.10.28", "title": "Президентски избори в Грузия"}
{"url": "https://www.actualno.com/politics/borisov-dyrjavata-ne-e-bila-nikoga-v-po-dobra-kondicija-ot-sega-news_702672.html", "text": "  Приходите в бюджета нарастват на над 4,5 млрд. лева. Държавата не е била никога в по-добра кондиция от сега. Това заяви премиерът Бойко Борисов преди началото на правителственото заседание, предаде репортер на БГНЕС.     Тези, които са срещу сегашното управление, на практика са срещу устойчивото развитие и икономиката на България. Цифрите говорят, добави Борисов.   \"Поехме ангажимент БВП да достигне 110 млрд. до края на мандата. Още за 2019 г. разчетите показват, че той ще възлезе на 116 млрд., а до края на мандата на 133 млрд. Безработицата е 4.8%, при условие, че има липса на желаещи“, посочи той.\r\nБорисов коментира, че външният дълг на страната ни е третият най-нисък в ЕС от 22.5% БВП през 2018 г. и ще спадне на 17.7% в края на мандата. Тогава ще стане най-ниският външен дълг.  „Както обещахме увеличаваме минималната работна заплата, тя ще бъде 560 лева, а през 2021 година-650 лева. Благодарение на по-добрата събираемост на приходните агенции, МВР, прокуратурата, борбата с контрабандата и олигархията, източването на ДДС имаме с 5 млрд. повече са приходите в бюджета. Позволяваме си в новия бюджет да има ръст навсякъде“, обясни премиерът.   Той подчерта, че догодина заплатите на бюджетни служители нарастват с 10%, а на учителите с 20%.\r\n\"За здравеопазване залагаме с над 500 млн. повече, за образование - над половин милиард повече, помощите за отопление се увеличават с 50%. За хората с увреждания даваме 150 млн. повече\", отчете Борисов.    Той добави, че изпълняваме и ангажиментите си към НАТО, а именно да повишаваме разходите за отбрана до 2% от БВП до 2024 г., като за 2019 г. разходите за отбрана са 1.58% от БВП и това ще даде възможност да се повишат отбранителните способности на въоръжените сили като са гарантирани средства и за трите проекта на армията - самолети, кораби и бойна техника за сухопътните войски.   \"Приоритетно ще даваме пари за развитие на уличната мрежа и общинските пътища. Над половин милиард повече за общините и предимно за Северна България като ръста на изравнителната субсидия е над 114% за северозападна България, без да подменяме данъчната политика\", подчерта премиерът.", "date": "2018.10.28", "title": "Борисов: Държавата не е била никога в по-добра кондиция от сега"}
{"url": "https://www.actualno.com/europe/papa-francisk-cyrkvata-e-pod-zaplaha-i-trjabva-da-byde-zashtitena-news_702678.html", "text": "  Папа Франциск призова архиепископите да защитават „институцията на Църквата“, която по думите му е преследвана от постоянни обвинения, съобщава Ройтерс. Светият отец произнесе заключителната реч по време на Синода на архиепископите, който се проведе през уикенда във Ватикана, допълни БГНЕС.     Франциск бе категоричен, че Църквата е атакувана от „велик обвинител“ – едно от многото имена с които в Библията е наричан Дяволът, който се опитва всячески да окаля името й с обвиненията си. Светият отец обаче не конкретизира обаче какви точно обвинения има предвид.   Главата на Римокатолическата църква подчерта, че декларацията, приета в края на Синода, ще окаже огромно влияние върху членовете на духовенството. В документа се призовава за по стриктни мерки при борбата със сексуалните посегателства – включително по-голяма прозрачност в структурите на Църквата, и се отрича културата на елитизъм сред някои от високопоставените духовници, която е довела до прикриването на случаи на секстормоз и корупция.", "date": "2018.10.28", "title": "Папа Франциск: Църквата е под заплаха и трябва да бъде защитена"}
{"url": "https://www.actualno.com/moresport/kubrat-pulev-smachka-furi-i-otnovo-shte-spori-s-antyni-djoshua-za-titlata-news_702573.html", "text": "  Българският боксьор показа на цял свят, че се намира в  най-добрата форма в своята кариера,  след като буквално смачка Хюи Фюри в  претендентския мач на  Международната боксова федерация. Очаквано  срещата беше решена след  пълните 12 рунда, но Пулев не остави никакво  съмнение за доминацията  си, докато британецът не спря да си служи със  забранени прийоми и да се  опитва да прегръща своя опонент, предпазвайки  се от опитите на Кобрата  да го нокаутира.     Българският представител беше обявен за победител със съдийско  единодушие, въпреки че един от тях даде резултат 115-113. Останалите  присъдиха 117-111 и 118-110.    Първият рунд  премина в разменено надмощие, но Кобрата натисна своя  съперник и до 5-ия  рунд водеше убедително, а с няколко комбинации като  по чудо Фюри не  падна на ринга, а аркадата под лявото му око закървя  обилно. В рунд №8  обаче дойде и опасен момент за Кобрата. Българинът  получи тежко кроше в  главата, след което и няколко добри удари от  страна на Фюри. Пулев се  разклати, но не падна в нокдаун, а устоя на  тежките светкавични удари.  Още  в следващия рунд обаче Кобрата се съвзе и едва не прати в  нокдаун  съперника си, вкарвайки две поредни серии от прави удари и  крошета. Фюри  се разклати, но все пак не падна.   До края на мача Кубрат Пулев  нямаше никакви проблеми да затвори  мача. Той се опита да стигне и до  нокаут, но през целия мач Фюри  прибягваше до забранени прийоми и  клинчове, с които се пазеше от  атаките на Пулев - нещо, което беше  отбелязано и от съдиите. Това в  крайна сметка нямаше значение и родният представител спечели мача срещу  тежкия опонент. \r\nПодробности от мача .    ", "date": "2018.10.28", "title": "Кубрат Пулев смачка Фюри и отново ще спори с Антъни Джошуа за титлата"}
{"url": "https://www.actualno.com/europe/shte-zatvyrdjat-li-izborite-v-hesen-spada-v-doverieto-kym-pravitelstvoto-na-merkel-news_702666.html", "text": "  Както и на изборите в Бавария преди две седмици, партията на Зелените се очертава големият победител на вота в Хесен. В местното правителство Зелените в момента са коалиционен партньор на християндемократите на канцлера Меркел. Последни допитвания сочат ХДС за победител в днешните избори с 28%, но това е едновременно и спад с над 10% в доверието за партията на Меркел. Още по-катастрофален се очаква да бъде резултатът за коалиционния й партньор, социалдемократите - от втора политическа сила в Хесен те се борят за това място със Зелените, които удвояват доверието на избирателите.     За разлика от Бавария, в предизборната кампания в Хесен активно се включи Ангела Меркел, за да подкрепи партийния си заместник и близък съратник Фолкер Буфие, министър-председател в провинцията. Въпреки призивите й към избирателите да не наказват с гласа си кабинета й, а да гласуват за местните политики, очакваният пореден изборен провал на коалицията на Меркел ще доведе до разместване на пластовете в Берлин.   ", "date": "2018.10.28", "title": "Ще затвърдят ли изборите в Хесен спада в доверието към правителството на Меркел? "}
{"url": "https://www.actualno.com/crime/tejka-katastrofa-na-pytja-stara-zagora-kazanlyk-ima-jertvi-news_702633.html", "text": "  Двама души загинаха при тежка катастрофа на пътя Стара Загора-Казанлък, предаде кореспондентът на БГНЕС от региона.     На прав участък лек автомобил Фолксваген Голф се завърта и се удря челно в Мерцедес. Пострадал е  и един гражданин, който е откаран в Старозагорската болница без опасност за живота.   Заради инцидента пътят Стара Загора-Казанлък остана затворен за няколко часа, а движението се отклоняваше през обходни маршрути. Изясняват се причините за пътния инцидент. На място се извърши оглед.", "date": "2018.10.28", "title": "Тежка катастрофа на пътя Стара Загора-Казанлък. Има жертви"}
{"url": "https://www.actualno.com/balkani/zemetresenie-58-po-rihter-v-seizmichnata-zona-okolo-vrancha-news_702623.html", "text": "  Земетресение с магнитуд 5,8 е регистрирано тази нощ в 3.38 часа местно в румънския окръг Бузеу, съобщи Националният институт за физика на земята,  Румъния. Епицентърът е бил близо до селищата Нехою и Ковасна във Вранчанската сеизмична зона.     Трусът е на дълбочина 151 км. Той е почувстван и в Букурещ. Румънските медии съобщават за вторичен трус със сила 3,1. Няма данни за жертви и разрушения. Това е най-силното земетресение в Румъния от 2014 г. насам, отбелязват местни медии.   По-рано както румънският институт, така и Европейският център за сеизмология съобщиха, че магнитудът е 5,7 с епицентър в окръг Ковасна на дълбочина 200 км. Земетресението е почувствано и в съседните държави – България, Молдова и Украйна,съобщава БГНЕС.\r\nРумъния е страна с повишена сеизмична активност. Земни трусове се регистрират постоянно. Земетресението не е причина за тревога и е част от нормалната сеизмична  активност в района на Вранча. Това заяви пред агенция \"Аджерпрес\"  Константин Йонеску, генерален директор на Националния институт за  изследвания по физика на Земята, цитиран от БНР.  Не се очакват силни вторични трусове. От инспекцията на извънредните  ситуации проверяват за евентуални щети. Трусът в окръг Бузъу доведе до спиране на електрозахранването в някои  селища, но то вече е възстановено. От румънската спешна помощ  съобщават, че първите 15 минути след земетресението е имало 12  повиквания към номер 112, но те са били случаи на пристъпи на паника.   Най-силното земетресение през тази година беше усетено на 14 март отново в окръг Вранча на дълбочина 139 км. Неговата сила бе 4,6. Последните земетресения с магнитуд от  над 5 по Рихтер в района на Вранча бяха през септември и декември  2016 г., а за последните 27 години е имало 2 сериозни труса през май 1990 г. – с магнитуд 6,9 и 6,4 съответно.\r\nПреди две седмици в Румъния се проведоха 5 дневни национални учения „Земетресение-2018“. Тяхната цел беше да проверят готовността за реакция на държавната администрация на стихийните бедствия. В сценария ставаше дума за земетресение с магнитуд 7,5, което е последвано от вторичен трус с магнитуд 5,8.    ", "date": "2018.10.28", "title": "Земетресение 5,8 по Рихтер в сеизмичната зона около Вранча"}
{"url": "https://www.actualno.com/europe/bezredici-na-macha-borusija-herta-ima-raneni-news_702634.html", "text": "  45 души са ранени при безредици на мача от деветия кръг на футболния шампионат на Германия между лидера във временното класиране Борусия Дортмунд и Херта, завършил при резултат 2:2. Това съобщи полицията от Дортмунд, цитирана от ДПА.     Срещата се проведе снощи. Безредиците са избухнали както по трибуните, така и в тоалетните. Привържениците на гостуващия берлински отбор са влезли по време на мача в сблъсъци с полицията. Феновете са били въоръжени с прътовете от знамената. Гостите са използвали и пиротехника.   По време на почивката те са нападнали полицията в тоалетните, счупени са няколко врати.\r\nПетима полицаи са ранени. За момента не се съобщава колко точно са задържаните след инцидента.  ", "date": "2018.10.28", "title": "Безредици на мача Борусия - Херта. Има ранени."}
{"url": "https://www.actualno.com/society/systezanie-s-karuci-blokira-dvijenieto-kraj-kazanlyk-news_702667.html", "text": "  Близо 150 роми затвориха пътя Казанлък –Черганово, за да си правят състезания с каруци, предаде кореспондентът на БГНЕС в региона.     Дошлият на мястото полицейски екип не успя да разпръсне множеството и се наложи да дойдат още два патрулни автомобила с подкрепление. Няма напрежение или сблъсъци. Състезателите обикалят по пътя и в крайпътните ниви. Изключително затруднено е движението в района.   ", "date": "2018.10.28", "title": "Състезание с каруци блокира движението край Казанлък"}
{"url": "https://www.actualno.com/curious/stivyn-king-prodade-avtorskite-prava-nad-svoj-razkaz-za-1-dolar-news_702655.html", "text": "  Писателят Стивън Кинг предложи сделка на студенти - бъдещи кинорежисьори във филмовата академия на Уелс, предаде Асошиейтед прес, цитирана от БНР.     Кинг им продаде авторските права над своя разказ \"Велотренажор\" за 1 долар. Сделката допаднала на студентите, тъй като те били големи почитатели на писателя.   Сега те ще могат да заснемат ленти, заимствайки фабулата от разказа на Кинг. В него се разказва за мъж, който трябва да използва велотренажор, за да свали килограми поради висок холестерол. Той влиза във форма и отслабва, но през главата му започват да минават странни мисли, че непрекъснато е преследван.\r\nАгенцията припомня, че Стивън Кинг притежава специална програма, в рамките на която студенти получават разрешение да правят по негови творби филми без търговска цел.  ", "date": "2018.10.28", "title": "Стивън Кинг продаде авторските права над свой разказ за 1 долар"}
{"url": "https://www.actualno.com/celebrate/sv-velikomychenica-paraskeva-ot-ikonija-news_702005.html", "text": "  Света Параскева живяла в края на втория и началото на третия век. Била дъщеря на благочестиви родители, които живеели в Никония, Мала Азия. Родителите нямали други деца. Те с голяма любов възпитавали дъщеря си. Разкривали й истините на християнската вяра. Просвещавали я в Христовия закон.     Параскева била още малко момиче, когато родителите й починали. Получила в наследство доста голямо богаство. Тя помнела наставленията на добрите си родители – да бъде скромна, смирена и милостива към всички, които са в неволя или болка. Параскева употребила богаството не за разкош, не за пищни ястия и пития, не за суетни удоволствия, а за дрехи на голите, храна на гладните, за подслон на странниците.\r\nТя също така старателно разпространявала словото Божие. Разказвала навред за Спасителя и за Неговото дело в света. С това възбудила силна злоба у езичниците.Параскева решила да не се омъжва. Посветила изцяло себе си на Бога и на добрите дела.\r\nПри Диоклетиановото гонение на християните тя била заловена и изправена на съд. Това станало в 303 година.  Очарован от пленителната й красота, съдията запитал войниците:\r\n- В какво е наклеветена тая хубава девойка? Бива ли да се погубва такава бляскава красота?\r\nСлед това се обърнал към света Параскева:    - Кажи ми как се казваш, девойко!\r\n- Аз съм християнка, Христова служителка – отговорила твърдо тя.\r\n- Не искам да чувам такива думи – казал съдията. – Твоята хубост ме прави кротък, но думите ти възбуждат гнева ми! Питам те за името ти.\r\n- Трябваше по-напред да ти кажа името си, което ме води към вечния живот. Сега ще ти кажа с какво съм именувана във временния живот. Моите родители са ме нарекли Параскева, понеже съм серодила в ден \"параскева\" /т.е. петък/. Параскева е ден на доброволните и животворни страдания на нашия Господ Иисус Христос. Родителите ми всеки петък прекарвали в пост, молитви и добри дела. А аз, тяхната дъщеря, съм се родила в тоя ден. Затова съм наречена Параскева. От младини мислите ми са насочени към Христовите страдания.   - Това са празни приказки – рекъл съдията. – Съгласи се по-добре да станеш моя съпруга. Ще имаш голямо богатство. Ще те почитат всички.   - Не желая да се омъжвам – отговорила девойката. – Искам да принадлежа само на Господа Иисуса. Негова невеста искам да стана...\r\n- Не погубвай младостта си – рекъл й съдията.\r\nДевойката възразила на съдията:   - Не мисли за временната красота, която цъфти и прецъфтява. А помисли за своята душа, защото те очаква вечно мъчение!\r\nСъдията се ядосал и заповядал да бият жестоко, безмилостно девойката. Изранена, едва дишаща, тя била хвърлена в тъмница.\r\nНа другия ден я видял съвсем здрава и се почудил. Нямало по нея ни следа от ужасните рани. Лицето й сияело.\r\nПрез нощта, когато тя полумъртва лежала в тъмницата, явил й се ангел Господен, цял в светлина, със златен пояс на кръста. В ръцете си държал оръдията, с които били причинени страданията на Господа Иисуса Христа. Той й казал:   - Ето какво ти донесох за утеха – честния Кръст; трънения венец на Христа; копието, с което прободоха ребрата му; тръстта, която начерта опрощаването греховете на света; гъбата, която изтри престъплението на Адам. Стани, изцелява те Христос!\r\nИзправена пред съдията, утешена, спокойна, здрава, силна, Параскева изявила желание да отиде в езическия храм. Езичниците наоколо са зарадвали, като помислили, че тя най-после се е склонила да са поклони на идолите. Всички тръгнали към капището, начело със съдията. Като влязла вътре, светицата призовала името на Христа и идолите паднали на земята.\r\nРазгневеният съдия заповядал изповедницата да бъде жива изгорена. Поставили я сред грамаден, лумнал нашироко огън. Светицата се помолила на Бога, като си спомнила тримата момци в огнената пещ и страданието на света първомъченица Текла. Пламъците не я опалвали, а засегнали някои от езичниците, които се опитали да ги усилват.\r\n- Велик е християнският Бог! – викал народът, струпал се гъсто около грамадната клада.   Съдията заповядал да отсекат с меч главата на Параскева.\r\nНа другия ден след блажената й кончина той внезапно загинал. Всички изтълкували ненадейната му смърт като Божие наказание заради светата девица.\r\nТленните останки на светата великомъченица Параскева били с чест погребани от християните в нейния дом. Над гроба й ставали изцеления от всякакви болести. © Жития на светиите, Синодално издателство, 1991 година. ", "date": "2018.10.28", "title": "Св. великомъченица Параскева от Икония"}
{"url": "https://www.actualno.com/europe/mestni-izbori-v-polsha-news_702629.html", "text": "  Редовни избори за органи на местно самоуправление ще се проведат днес в Полша. Жителите на републиката ще изберат около 47 000 депутати за селските, градските и общинските съвети, както и 2 500 ръководители на областни администрации, председатели и кметове. Повече от 30 милиона поляци имат право на глас.     Първите предварителни резултати от изборите ще се появят в медиите веднага след затварянето на избирателните секции. Държавната избирателна комисия ще представи междинни резултати до понеделник сутринта, пише ТАСС,  цитирана от БГНЕС.    Изборите за местните власти се провеждат за първи път съгласно новото законодателство. Измененията, направени през януари 2018 г. по-специално въвеждат правило, че едно лице не може да заема длъжност повече от два последователни срока. Периодът на тяхната работа обаче е удължен от 4 на 5 години.  Значителни нововъведения засягат работата на Държавната избирателна комисия. Бяха въведени два вида регионални избирателни комисии: единият от тях организира изборите, а вторият участва в преброяването на гласовете.\r\nТехническите иновации включват прозрачни урни и бюлетини от една страница. На последните избори бюлетините бяха направени под формата на брошура, поради което много гласоподаватели останаха объркани и поставиха допълнителни знаци, което направи невалиден гласа им.        Избирателната активност на предстоящите местни избори се очаква да бъде висока. Предизборната кампания беше много активна, като водещите политици в страната, в това число министър-председателя и президента, се включиха, което значително повиши интереса на гражданите към политическия живот в страната.\r\nИзборите за местни власти са първите в Полша за три години. След дълга почивка поляците са пред цялостен изборен цикъл: след местните избори през пролетта на 2019 г. ще се проведат избори за Европейски парламент, шест месеца по-късно - национални парламентарни избори, а след това - през 2020 г. - президентски избори.     Според последните проучвания на общественото мнение около 1/3 от гласоподавателите възнамеряват да подкрепят кандидатите от управляващата партия \"Закон и правосъдие\" (ЗиС), средно 35-40%. Вторият резултат - за опозицията, обединена под името \"Гражданска коалиция\" (ГК), за която около 25% от поляците ще гласуват. Независими кандидати и представители на Полската селска партия също се радват на голямо доверие.   В повечето големи градове членовете на опозицията и независимите кандидати се очаква да спечелят. В столицата двама съперници от най-големите политически сили - Патрик Яки (ЗиС) и Рафал Тшасковски (ГК) - се състезават за всеки глас. Вторият кръг на местните избори в райони и градове, където се налага, ще се проведе на 4 ноември.     В хода на последните местни избори през 2014 г. в Полша се стигна до сериозен скандал. Тогава Държавната избирателна комисия стартира система за електронно отчитане на гласовете, която се провали по време на първия тур. Поради срива на системата резултатите от гласуването станаха известни едва след една седмица, тъй като беше необходимо да се премине към ръчно отчитане. Много политици поискаха да анулират резултатите от изборите, вярвайки, че резултатите са фалшифицирани.\r\nТази година представителите на Държавната избирателна комисия се опасяват от проблеми, свързани с актуализирането на избирателния кодекс, според чието ново правило гражданите трябва да направят своя избор с помощта на знака \"x\". Ръководителят на избирателната комисия Войчех Гермелински в призив към гласоподавателите призова да се внимава за това и да няма ненужни надписи върху бюлетините.", "date": "2018.10.28", "title": "Местни избори в Полша "}
{"url": "https://www.actualno.com/cars/opel-oborudva-crossland-s-nov-motor-i-transmisija-news_702645.html", "text": "  Германският производител Opel взе решение да освежи популярния в Европа кросоувър Crossland, като го оборудва в нов бензинов двигател, както и с нова скоростна кутия.     Главната промяна е появата на нов 1,5-литров турбодизелов мотор, който работи в комбинация с 6-степена автоматична трансмисия. Двигателят предлага мощност от 118 к.с. и 300 Нм, като заменя използвания досега от модела 1,6-литров дизел.   Новият агрегат разполага със система „старт/стоп”, разработка на френския алианс PSA Group. В съчетание с автоматичната скоростна кутия разходът при двигателя е само 4,0 л/100 км, а нивата на вредните емиси СО2 е 105 г/100 км. Това означава, че моторът отговаря на най-новите екологични изисквания Euro 6d-TEMP.\r\nКросоувърът е получил също така кожен салон, който се предлага като опция. За модела са достъпни нива на оборудване Design Line, Innovation и Ultimate, които освен кожа в интериора предлагат и специални ергономични седалки.  ", "date": "2018.10.28", "title": "Opel оборудва Crossland с нов мотор и трансмисия"}
{"url": "https://www.actualno.com/sciencelogy/facebook-premahna-milioni-izobrajenija-s-detska-golota-za-tri-meseca-news_702431.html", "text": "  От Facebook заявиха, че 8.7 милиона изображения на детска голота са премахнати от техните модератори в рамките на три месеца. Това е станало благодарение на нов софтуер, който е разработен от компанията, който автоматично маркира изображения на деца, които могат да бъдат използвани със сексуална цел. Програмата работи от около година, но сега вече става публична.     99% от тези 8.7 милиона изображения са свалени преди да са били докладвани от потребителите, допълниха от социалната мрежа. От напомнят, че проблемите на Facebook с разпространението на детска голота започнаха преди около 2 години с разследване на BBC през 2016 г., което откри доказателства, че педофили споделят неприлични изображения на деца в тайни Facebook групи. Година по-късно Деймиън Колинс (председател на комисията по информационни технологии, култура, медии и спорт в британския парламент) обвини Facebook в това, че в потока от изображения, които циркулират в социалната мрежа преобладават такива, които изобразяват детска голота.   Във връзка с това ръководителя на Facebook по глобална сигурност заяви, че от компанията активно работят по системи, които ще откриват снимки с подобно съдържание, като компанията ще се постарае тези системи да обхванат всичките ѝ приложения.  Георги Кацаров   ", "date": "2018.10.28", "title": "Facebook премахна милиони изображения с детска голота за три месеца"}
{"url": "https://www.actualno.com/society/prognoza-za-vremeto-27-oktomvri-nedelja-news_702588.html", "text": "  Слънчев ден, след като тази нощ времето беше предимно ясно, само в крайните южни райони имаше облаци. Днес по-значителни увеличения на облачността ще има над крайните южни райони, но ще е почти без валежи. Ще продължи да духа до умерен, в югоизточните райони и планините - временно силен юг-югозападен вятър. Ще се задържи топло за края на октомври. Минималните температури в повечето места ще са между 5° и 10°, максималните - между 21° и 26°, съобщава НИМХ според Агенция \"Фокус\".     Над Черноморието ще е предимно слънчево с временни увеличения на облачността. Ще духа умерен юг-югозападен вятър. Максимални температури на въздуха 21-23°. Температурата на морската вода е около 17°. Вълнението на морето ще бъде 2-3 бала.   Над планините ще бъде предимно слънчево. Значителна ще е облачността над масивите в крайните южни райони и на отделни места там слабо ще превали. Ще духа умерен, по високите и открити части и временно силен югозападен вятър. Максималната температура на височина 1200 метра ще е около 17°, на 2000 метра – около 10°. Атмосферното налягане ще се повишава и вече ще е по-високо от средното за месеца.\r\nВ понеделник над Западна България ще има разкъсана облачност, предимно висока и средна, а над Източна преди обяд на места ще има ниска облачност. Ще продължи да духа югозападен вятър, слаб до умерен, в Източна България по-късно през деня - и временно силен. Ще остане топло, с максимални температури, достигащи на места 26°-27°, минималните в повечето места ще са между 10° и 15°. През нощта срещу вторник и във вторник на отделни места ще превали слаб дъжд, но впоследствие облачността ще намалее. Вятърът ще остане югозападен, към края на деня и през нощта срещу сряда ще отслабне и временно ще се ориентира от северозапад. В сряда ще бъде предимно слънчево, дневните температури слабо ще се понижат.  ", "date": "2018.10.28", "title": "Прогноза за времето - 27 октомври (неделя)"}
{"url": "https://www.actualno.com/america/ravnosmetkata-ot-strelbata-v-sinagogata-v-pitsbyrg-desetki-jertvi-news_702635.html", "text": "  11 души са загинали и шестима са ранени при кървавото нападение срещу синагогата „Дървото на живота“ в Питсбърг, щата Пенсилвания. Сред загиналите няма деца. Това съобщи ръководителят на управлението на обществена сигурност на  града Уендъл Хисрич на извънредна пресконференция, която се излъчи  пряко от телевизия „Фокс нюз“. Американският президент Доналд Тръмп определи трагедията като акт на антисемитизъм.      Ръководителят на управлението на обществена сигурност на Питсбърг  Уендъл Хисрич заяви, че шестима души,  включително четирима полицаи, са ранени при стрелбата в синагогата  „Дървото на живота“. Той категорично отказа да посочи броят на  загиналите и препоръча на всички „с голяма подозрителност да се отнасят  към всякаква неофициална информация“ за случилото се. Лидерът на  Еврейската федерация на Голям Питсбърг Джеф Финкелщайн съобщи пред NBC, че по време на службата в синагогата е имало няколко десетки души.  Първи неофициално съобщи за точният брой на загиналите и ранените  вестник The Washington Post. Според неговата информация, която по-късно  съвпадна с официалната, броят на загиналите е най-малко 11 души, а на  ранените - 6.\r\nВъпреки че не разполагат с информация за специфична заплаха, властите  засилиха мерките за сигурност около еврейските центрове в щата Ню Йорк.  Телевизия CNN съобщи, че нападателят е разпознат. Това е  46-годишният Робърт Бауърс. Той използва социалната мрежа Gab, където е  публикувал материали с антисемитско съдържание. Бауърс е участник и в  дискусии с такава насоченост. Заподозряният за стрелбата е арестуван и в  момента се намира в болница, където лекуват раните му, получени при  престрелката със силите на реда.\r\nСтрелбата е започнала рано сутринта, когато по еврейския календар се  отбелязва Шабат – събота, която по традиция е ден на почивка, разяснява  БГНЕС.      Нападателят е действал сам и не е бил регистриран по-рано в полицията. Това съобщи на пресконференция представителят на клона на ФБР в Питсбърг Боб Джоунс.\r\n„За момента нямаме данни, че заподозряният е бил известен преди на органите на реда“, каза той. Джоунс увери, че ФБР ще работи денонощно, за да отговори на въпросите на гражданите, как и защо е можело да се случи нещо подобно.\r\n“Заподозряният по-рано не е бил на отчет на полицията. Предполагаме, че е действал е сам“, каза той. „Смятаме, че едно от оръжията е автомат, заподозряният е имал още три пистолета“, уточни Джоунс.    Стрелбата в синагогата в Питсбърг, щата Пенсилвания, е антисемитско престъпление. Така оцени трагедията американският президент Доналд Тръмп след пристигането си в Индианаполис, където ще участва в серия от мероприятия.\r\n„Това определено изглежда като антисемитско престъпление. Трудно е да се повярва, че подобни неща се случват отново“, каза той, обръщайки внимание на факта, че в резултат на инцидента са загинали много хора.\r\n\"Умът ни е безсилен да разбере жестоката омраза и извратената злина, която може да накара едно лице да извърши такова ужасно престъпление по време на церемония. Отровата, наречена антисемитизъм, трябва да бъде заклеймявана и пресичана навсякъде, където изниква!\", заяви Тръмп и призова за втвърдяване на законите за смъртното наказание.\r\nФедералното бюро за разследване /ФБР/ и други правоохранителни органи са включени в разследването на стрелбата. „През следващите часове ще получим повече информация. ФБР са се включили, всички са се включили. Разговарях с губернатора на Пенсилвания, с кмета на Питсбърг Уилям Педуто“, каза Тръмп.\r\n„Много хора са били убити, много са тежко ранени. Казват, че местопрестъплението просто ужасява. Някои от специалистите, които са видели много местопрестъпления, го наричат най-ужасното“, добави стопанинът на Белия дом.\r\nТой нареди до залез-слънце на 31 октомври да бъдат спуснати знамената над Белия дом, американските правителствени сгради в страната и чужбина заради смъртта на 11 души при стрелба в синагога в град Питсбърг. „В знак на уважение към паметта на жертвите на ужасния акт на насилие от 27 октомври... нареждам всички американски знамена да бъдат спуснати над Белия дом, а също така над всички държавни сгради и територии“, се казва в комюникето. Тази мярка ще засегне всички посолства, военни бази и военноморски кораби.     Трагедията в синагогата в американския град Питсбърг, щата Пенсилвания, има антисемитски характер и е покушения срещу свободата на вероизповедание в Америка. Това заяви американският вицепрезидент Майкъл Пенс, който се намира в Лас Вегас.\r\n„Случилото се днес в Питсбърг не е обикновено престъпление. Това е злодеяние. Това беше нападение срещу невинни американци и покушение срещу нашата свобода на вероизповедание. В Америка няма място за насилие и антисемитизъм“, подчерта вицепрезидентът. „Трябва да сложим край на това зло“, добави той. Пенс съобщи, че президентът Доналд Тръмп е разпоредил да бъдат задействани всички ресурси на федералното правителство за провеждането на подробно разследване на трагедията.     Израелският премиер Бенямин Нетаняху осъди нападението срещу синагога в американския град Питсбърг и изрази своята солидарност с еврейската общност в града. „Потресен съм от чудовищното нападение в синагогата в Питсбърг. Народът на Израел скърби заедно със семействата на загиналите. Изразяваме нашата солидарност с еврейската общност на Питсбърг и, както и целият американски народ, сме възмутени от този ужасен акта на антисемитизъм“, каза премиерът. „Молим се за скорошното оздравяване на пострадалите“, добави Нетаняху. Стрелбата в Питсбърг беше осъдена от президентите на Турция и Франция. „Осъждам терористичната атака срещу синагогата в Питсбърг и поднасям съболезнования на семействата на жертвите и на американския народ. Турция категорично осъжда всички форми на тероризъм навсякъде по света, независимо от целите на терористите“, написа в Туитър турският президент Реджеп Ердоган.   Своите съболезнования поднесе и френският президент Еманюел Макрон: „Искам да изразя солидарност със САЩ по повод на нападението срещу синагогата в Питсбърг. В този момент ние сме с американския народ“.\r\nГлавният равин на Русия Берл Лазар призова „да бъдат загърбени разногласията и да се създаде единен антитерористичен фронт“. Той отбеляза, че „нашият общ дълг пред тези, чийто живот безвременно бе прекъснат, през тези, които сега оплакват своите роднини и близки, е да направим всичко, така че идеолозите, спонсорите и изпълнителите на терористични замисли да бъдат унищожени. За да не се осмели никой повече да пролива невинна кръв“.\r\nСляпата омраза, която доведе до клането в синагогата в Питсбърг, показва, че има още много работа, която да се върши в борбата срещу антисемитизма, както и за сближаването на общностите. Мислите и молитвите ни са със загиналите и техните близки, написа в Туитър председателят на Европейския парламент Антонио Таяни.\r\nВ изявление на върховния представител по въпросите на външната политика и сигурността Федерика Могерини се казва, че ЕС категорично осъжда антисемитизма, както и всяка подбуда към омраза и насилие. Първият дипломат на ЕС подчертава, че Европа е преживяла унищожителните и непростими последствия от антисемитизма и омразата, които няма да бъдат забравени никога.", "date": "2018.10.28", "title": "Равносметката от стрелбата в синагогата в Питсбърг - десетки жертви"}
{"url": "https://www.actualno.com/blagoevgrad/turist-zagina-pri-pohod-v-rila-news_702641.html", "text": "  Късно снощи екип от 7 души от спасителния отряд в Дупница свалиха от връх Дамга трупа на 54-годишен турист, който е починал в Рила планина.     Сигналът за трагедията е подаден вчера около 16.15 часа. Планинските спасители са се отзовали веднага и тръгнали към мястото. По пътя си те срещнали част от хората, които били в една група с починалия и ги помолили да се върнат и да помогнат, но те отказали заради лошите метеорологични причини.   Тялото все пак е свалено до достъпно за линейки място. Откарано е за аутопсия.\r\nПо първоначални данни става дума за инфаркт.  Линейката първоначално не искала да превози тялото на мъжа, защото нямала правомощия за това. След дълги разговори със здравните служби тялото било извозено, предаде кореспондентът от Благоевград.   ", "date": "2018.10.28", "title": "Турист загина при поход в Рила "}
{"url": "https://www.actualno.com/asia/di-velt-rusija-iznenada-s-dobri-ikonomicheski-pokazateli-news_702638.html", "text": "  Въпреки ожесточаването на западните санкции, икономическите показатели на Русия приятно изненадаха със своята положителна динамика, пише германското издание „Ди Велт“.     През третото тримесечие Русия регистрира излишък по текущата сметка на платежния баланс в размер на 26,4 милиарда долара. Това отговаря на 6,5% от БВП, което е абсолютен рекорд. През тази година Централната банка очаква положителен баланс в размер на 98 милиарда долара.   „Тези данни няма да са по вкуса на тези, които се надяват, че различните икономически санкции ще доведат до бърз и изключително негативен ефект за руската икономика. Като минимум в краткосрочна перспектива всичко е точно обратното“, отбелязва авторът на статията.\r\nСпоред анализаторите на изданието главните причини за „сензационните“ печалби на руските компании и бюджета са следните фактори: поскъпването на петрола и промяната в курса на рублата. Въпреки традициите, руската валута вече не се развива правопропорционално на цената на „черното злато“. Освен това, поевтиняването на рублата доведе до поскъпване на вноса, превръщайки родните стоки в по-привлекателни. В резултат вносът намаля, а доходите от износа се увеличиха.  ", "date": "2018.10.28", "title": "Ди Велт: Русия изненада с добри икономически показатели "}
{"url": "https://www.actualno.com/europe/rusija-vyvejda-na-vyoryjenie-sistemata-za-radioelektronno-vyzdejstvie-samarkand-news_702690.html", "text": "  Министерството на отбраната на Русия планира да инсталира и свърже към своята система за пренос на данни 16 комплекта електронна система за заглушаване (REP) „Самарканд“, съобщи агенция Фокус.     Според таблицата, посочена в обявлението за закрития търг, се планират 16 комплекса от три типа в 13 военни части в Калининград, Мурманск и други райони на Северозападна Русия, както и в Приморието (Далечния Изток). Срокът на договора е 10 ноември 2019 г.   ", "date": "2018.10.28", "title": "Русия въвежда на въоръжение системата за радиоелектронно въздействие \"Самарканд\""}
{"url": "https://www.actualno.com/chronicles/izvyrsheno-e-nevoljanskoto-klane-news_702500.html", "text": "  Клането в Неволяни е извършено от гръцки андарти на 28 октомври 1905 година. Горно Неволяни е разделено конфесионално между патриаршисти и екзархисти, като мнозинство са гъркоманите.     Вечерта на 28 септември 1905 година в Неволяни се провежда сватбата на българина Георги Янев. Гръцки андартски чети започват обстрел на къщата, в която са събрани сватбарите, а от тях само Васил Типульов е въоръжен. Той отвръща на стрелбата, но е ранен, а андартите запалват къщата и прилежащите ѝ плевни. Бягащите сватбари са причаквани и убивани, сред тях са убитите братя Лазо, Наум и Георги Яневи, Коце Търпин, Наум Тасев Наумчев, Коце Славев, Ване Тилев и синът му Ставре, Васил Типульов, Дельо Тилев и дъщеря му на 18 години.   Същата вечер куриер известява за случилото се работещия като драгоманин в българското консулство Наум Христов в Битоля. Наум Христов успява да събере в Неволяни френския, италианския, английския консул, както и българския Живко Добрев. В селото пристига и италианският жандармерийски офицер Кастолди. Чуждите наблюдатели намират маузерови гилзи, което ги кара да смятат, че в нападението са участвали и турски аскери. Консулите провеждат анкета сред местните, след което се връщат в Битоля, но нищо не последва.", "date": "2018.10.28", "title": "Извършено е Неволянското клане"}
{"url": "https://www.actualno.com/europe/peticija-nad-1-mln-dushi-iskat-nov-referendum-za-brexit-news_702624.html", "text": "  Над 1 милион души вече са се подписали под петицията за провеждането на още един референдум по въпроса за излизането на Великобритания от Европейския съюз. Това съобщи инициаторът вестник The Independent, цитиран от БГНЕС.     Тя е качена преди три месеца на сайта change.org \"През 2016 г. гражданите получиха възможност да кажат своето мнение, дали желаят да останат в ЕС или да го напуснат. Сега, когато фактите са по-ясни, е настъпило времето гражданите да кажат решителната си дума по самото споразумение, докато не е станало твърде късно\", се казва в петицията.   Преговори за Брекзит между Лондон и Брюксел започнаха на 19 юни 2017 г. Година по-рано 51,9% от британците подкрепиха на референдум Brexit. Преговорите трябва да продължат до ноември 2018 г., след което сделката трябва да бъде одобрена от парламентите на всички страни-членки на ЕС, Европейския парламент и Уестминстър. Самият Brexit трябва да се случи на 29 март 2019 г., след което трябва да настъпи преходен период, продължаващ до 31 декември 2020 г.", "date": "2018.10.28", "title": "Петиция: Над 1 млн. души искат нов референдум за Brexit"}
{"url": "https://www.actualno.com/vraza/pojar-kraj-vrachanskoto-selo-strupec-zaplashva-domovete-na-horata-news_702646.html", "text": "  Голям пожар бушува в гориста местност край врачанското село Струпец. Хората изкараха безсънна нощ, защото огънят е на няколкостотин метра от първите къщи, съобщава БГНЕС.     Местните жители се оплакват и от гъстия дим, който се стеле вече два дни над селото. От вчера сутринта пожарникари дежурят над селото, но не гасят. Рискът и за техния живот е голям. Те обаче следят огънят да не стигне до къщите. От пожарната увериха, че при необходимост ще се мобилизира цялата налична техника, за да не стигне огъня до домовете на хората.   ", "date": "2018.10.28", "title": "Пожар край врачанското село Струпец заплашва домовете на хората"}
{"url": "https://www.actualno.com/europe/francija-povishi-nivoto-na-sigurnost-okolo-sinagogite-news_702647.html", "text": "  Франция повишава нивото на сигурност около синагогите на фона на стрелбата в еврейския молитвен дом в Питсбърг, съобщава „Таймс ъв Израел“. Френският вътрешен министър Кристоф Кастанер е разпоредил да бъде поставена допълнителна охрана около храмовете в цялата страна, съобщава БГНЕС,     Във Франция живее най-голямата еврейска общност в Европа – над половин милион души. През последните две години обаче страната е изправена пред увеличаваща се миграция на евреи към Израел заради засилващите се антисемитски настроения в някои населени предимно с мигранти райони.   ", "date": "2018.10.28", "title": "Франция повиши нивото на сигурност около синагогите "}
{"url": "https://www.actualno.com/gabrovo/den-na-belgija-v-gabrovo-news_702628.html", "text": "  На 28 октомври по повод Европейската година на културното наследство в гр. Габрово ще се проведе Ден на Белгия, организиран от Областна администрация Габрово. Събитието е с цел насърчаване на хората да откриват културното наследство на Европа и да засилят чувството си на принадлежност към общото ни европейско пространство.     Денят ще стартира в 11:00 часа с българо-белгийски бизнес форум, който ще се проведе в библиотеката на Техническия университет – Габрово. По време на форума повече от 15 български и белгийски фирми от хранително-вкусовата и леката промишленост ще промотират своята продукция.   От 15 часа Художествена галерия „Христо Цокев“ ще бъде пространството, където жителите и гостите на града ще могат да видят спектакъл със знамена на асоциация \"Рейнаут\" /Белгия/, работилница за „цветни аранжименти“, изложба от корици на комикси, една от емблемите на Белгия – шоколада и джаз концерт. С цветната работилница ще се даде възможност на габровци да се докоснат до Фестивала на цветния килим, който се провежда на всеки две години на площад Гранд Плас в Брюксел. Изложбата „Звездните мигове на белгийския комикс“, предоставена от посланика на Кралство Белгия у нас Н.Пр. г-н Франсоа Бонтан, ще ни докаже, че комиксът е истинска институция.\r\nВ 16 часа културната програма продължава с джаз концерт на Габровски камерен оркестър с диригент Иван Стоянов и гостуващи музиканти Никола Озер /Белгия/ - цигулка, Петър Миланов – китара и Недялко Недялков – кавал.  Официални гости на събитието ще бъдат Посланикът на Кралство Белгия Франсоа Бонтан, Консулът на Кралство Белгия Барт Кусенс, Огнян Златев – ръководител на Представителството на ЕК в България, членове на Борда на директорите на бизнес клуб „Белгия – България – Люксембург“, кметът на община Габрово Таня Христова.   ", "date": "2018.10.28", "title": "Ден на Белгия в Габрово "}
{"url": "https://www.actualno.com/blagoevgrad/petrich-otbeljazva-106-g-ot-osvobojdenieto-si-news_702627.html", "text": "  Председателят на Народното събрание Цвета Караянчева и народни представители ще участват на 28 октомври 2018 г. в тържественото отбелязване на 106-ата годишнина от освобождението на Петрич, съобщиха от НС.     В 19.00 часа председателят на парламента и народни представители ще се включат в празничното шествие от община Петрич до централния градски площад.   Цвета Караянчева ще приеме рапорта на командващия тържествената проверка, която ще започне в 19.30 часа. Председателят на Народното събрание ще произнесе слово по повод годишнината от освобождението на Петрич.", "date": "2018.10.28", "title": "Петрич отбелязва 106 г. от освобождението си "}
{"url": "https://www.actualno.com/europe/helikopter-na-sobstvenika-na-lestyr-siti-se-razbi-kraj-stadiona-na-otbora-news_702636.html", "text": "  Хеликоптер, собственост на председателя на УС и притежател на футболния клуб Лестър сити милиардера Вишай Сриваданапраба, се е разбил тази вечер край стадиона „Кинг Пауър“ в Лестър, съобщава телевизия „Скай Нюз“, цитиран от БГНЕС.     Очевидци разказаха, че веднага е възникнал проблем с хеликоптера, който е излетял от футболния стадион. След това той е паднал на територията на служебния паркинг на около 200 метра от стадиона. Машината се е запалила. Засега няма информация за пострадали и загинали. Не се съобщава и кой се е намирал на борда на хеликоптера.   „В момента се опитваме да разберем повече за инцидента, станал в близост до стадиона. Службите за спешна помощ са информирани“, съобщи представител на полицията.", "date": "2018.10.28", "title": "Хеликоптер на собственика на Лестър сити се разби край стадиона на отбора"}
{"url": "https://www.actualno.com/scene/dve-nominacii-za-nagradite-kristalna-lira-2018-za-dyrjaven-muzikalen-i-baleten-centyr-sofija-news_702584.html", "text": "  Оперетата \"Царицата на чардаша\" на Националния музикален театър и балета \"Ромео и Жулиета\" на \"Арабеск\" са номинирани за престижната статуетка \"Кристална лира\".      Националният музикален театър е номиниран в категорията \"Постановъчен екип\" за премиерата на оперетата \"Царицата на чардаша\" от Имре Калман на 24-ти февруари 2018-та година. Гледайте \"Царицата на чардаша” тази неделя - 28-ми октомври - и на 18-ти ноември от 17:00 часа на сцената на Националния музикален театър.\r\nБалет \"Арабеск\" е номиниран в категорията \"Балетно изкуство\" за премиерата на балета „Ромео и Жулиета” по музика на Сергей Прокофиев, хореография Боряна Сечанова.  Престижните статуетки на 22-рите поред награди \"Кристална лира\" ще бъдат раздадени в Деня на будителите - 1-ви ноември-  на церемония в Националния музикален театър. Те се присъждат ежегодно от Съюза на българските музикални и танцови дейци и Класик ФМ радио за ярки постижения в музикално-изпълнителското и танцово изкуство.", "date": "2018.10.28", "title": "Две номинации за наградите \"Кристална лира\" 2018 за Държавен музикален и балетен център-София"}
