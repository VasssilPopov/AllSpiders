{"url": "https://www.actualno.com/society/novinite-naj-vajnoto-za-denja-15-uli-news_768669.html", "text": "            Правителството осигурява необходимия ресурс за придобиването на бойните самолети F-16 Block 70. Това става чрез проект на Закона за изменение и допълнение на Закона за държавния бюджет на Република България за 2019 година, съобщиха от пресслужбата на Министерски съвет. Кабинетът ще настоява да се увеличи размерът на разходите по бюджета на Министерството на отбраната за 2019 г. с 2,1 млрд. лева заради закупуването на изтребителите.   До проверката се стигна, след като по-рано през деня на електронната поща на определени медии бяха изпратени файлове, за които се твърди, че са на Министерството на финансите. Данните съдържали ЕГН-та, имена и доходи. По информация в някои електронни медии, течът е дело на анонимни хакери, които са разпратили през руски имейл сървъри масив от 57 папки. До 4 милиона ще се стопят българите до 2100 г., а населението ще застарява все повече, показват прогнозите на \"Евростат\". Отрицателната тенденция е отчетена и тази година, пише в. 24 часа.     Строителството на \"Турски\" поток през България ще се забави, след като Върховният административен съд окончателно забрани на \"Булгартрансгаз\" да подмени строителя на продължението на \"Турски поток\" през българска територия. \"Булгартрансгаз\" трябваше да подпише договор със свързаното с руската ТМК обединение \"Газово развитие и разширение в България\". Подписването няма са стане, докато не приключи спорът за отстраняването на саудитския консорциум \"Аркад\". А определението на съда потвърждава решението на Комисията за защита на конкуренцията (КЗК), която отмени решението на \"Булгартрансгаз\" да подмени \"Аркад\" като строител на \"Турски поток\" през българска територия. Ситуацията е извадена изцяло от контекста на случилото се. Това заяви Иван Тодоров, управител на четиризвездния хотел \"Бест Уестърн\" в Слънчев бряг, който се прочу със скандал с израелски туристи – жени.    Човечеството е на прага на въвеждането на 5G връзката. Това е технология, надграждаща 4G скоростта, която използваме в момента на мобилните ни устройства. 5G е петото поколение мобилна мрежа. Всъщност 5G, както и 4G/LTE преди това, е развитие в технологията, използвана от радиостанциите в продължение на повече от 100 години. 5G мобилната мрежа вече беше пусната в някои градове в Обединеното кралство и е доведе до множество въпроси относно това дали новата технология представлява риск за здравето. Руски учен планира да създаде генетично модифицирани деца. Той вече дори е намерил родители, желаещи да участват в експеримента, пише германското издание Süddeutsche Zeitung.\r\nГенетикът Денис Ребриков е открил пет двойки, които са готови да вземат участие в експеримента веднага, след като получи одобрение от руските власти. Това е заявил самият той в интервю за New Scientist. Прочулият се и заради бившия вътрешен министър Цветан Цветанов лекар Михаил Милатович окончателно осъди прокуратурата заради набеждаване за убийство на новородено. Лекарят е от Горна Оряховица, а т.нар. случай с \"бебето от фризера\" стана много популярен, след като Цветанов чете записи от специални разузнавателни средства от пленарната трибуна. Злополучният транспортен проект в Пловдив в частта си за електронната система за таксуване продължава да ражда новини, вместо да издава билети и карти. Последната е, че тримата големи превозвачи в изцяло частния градски транспорт в Пловдив предупредиха днес съвсем сериозно, че някоя близка сутрин от гаражите им може да не излезе нито един автобус поради простата причина, че няма гориво. ", "date": "2019.07.15", "title": "Новините: Най-важното за деня, 15 юли"}
{"url": "https://www.actualno.com/europe/kakvo-obeshta-ursula-fon-der-lajen-za-da-poluchi-podkrepata-na-evrodeputatite-news_768679.html", "text": "    Кандидатът за председател на Европейската комисия Урсула фон дер Лайен предложи многобройни социални, екологични и икономически реформи, опитвайки се да си осигури подкрепа от евродепутатите, които трябва да гласуват номинацията ѝ в Европарламента, предава Reuters.      За да спечели подкрепата на социалистите, фон дер Лайен обеща да подкрепи гарантирана минимална заплата за всички работници от ЕС и схема за обезщетения за безработица.   Тя обеща на лидерите на социалистите и либералите фискалните правила на ЕС да се тълкуват по-гъвкаво и целта им да бъде по-благоприятна позиция за растеж в еврозоната. Тази позиция е в пълно противоречие с традиционната германска политика за фискални ограничения.\r\nГерманският кандидат настоя, че сегашното споразумение за Брекзит е \"най-добрата и единствената възможна сделка за подредено оттегляне\". Ако ѝ предложат основателни причини обаче, е склонна членството на Великобритания да бъде удължено след 31 октомври.  Утре следобед Фон дер Лайен ще бъде изслушана пред Европейския парламент в Страсбург, след което евродепутатите ще проведат дебати и ще гласуват тайно кандидатурата ѝ в 18 часа.\r\nЗа да бъде избрана, тя се нуждае от подкрепата на абсолютно мнозинство от 376 депутати, но и 2 гласа по-малко също ще ѝ бъдат достатъчни. Според дипломатически източници далеч не е сигурно, че нейната кандидатура ще ги събере.\r\nВъпреки че друга голяма група в ЕП – тази на Зелените – показа, че няма да я подкрепи, Фон дер Лайен обеща да се стреми към намаляване на въглеродните емисии на ЕС с до 55% до 2030 г., което е с 15% повече от предишното ѝ предложение. Тя обеща и да разшири схемата за търговия с емисии на блока, което вероятно ще се хареса на либералите.       Фон дер Лайен обещава да въведе \"квоти за баланс на пола в бордовете на компаниите\" - политика, предложена от ЕК през 2012 г., и да въведе \"правен инструмент, който гарантира, че всеки работник в съюза има справедлива минимална заплата, която му позволява достоен живот в държавата, в която живее\". Германският кандидат смята да приеме идеята на испанските социалисти за \"данък върху въглеродните граници\", за да подкрепи европейската индустрия.\r\nФон дер Лайен обеща и реформи в начина, по който ЕС следи за спазването на върховенството на закона в държавите-членки, което едва ли ще се приеме добре в Унгария и Полша, които от години са обвинявани от Брюксел в нарушаване на гражданските права.\r\nТе обаче ще бъдат приветствани от проевропейски настроените социалисти и либерали, които изразиха съмнения за кандидатурата ѝ, приета като компромисна от европейските лидери, които саботираха номинацията на Франс Тимерманс заради сблъсъците му с властите във Варшава и Будапеща.\r\nЗа да контрира обвиненията, че използваният от лидерите на ЕС метод за назначаването ѝ подкопава европейската демокрация, фон дер Лайен предложи да подобри процеса на избор на водещите кандидати.      Тя обеща да подкрепи правото на законодателна инициатива за Европейския парламент, което би намалило изключителната власт на Комисията да предлага закони на ЕС. Германският кандидат обеща и преразглеждането на миграцията и външната политика. ", "date": "2019.07.15", "title": "Какво обеща Урсула фон дер Лайен, за да получи подкрепата на евродепутатите?"}
{"url": "https://www.actualno.com/society/chuma-po-svinete-i-vyv-vrachansko-novo-ognishte-ima-i-v-pleven-news_768692.html", "text": "    Българската агенция по безопасност на храните (БАБХ) потвърди ново огнище на Африканска чума при домашни свине за първи път в област Враца, регистрирано е ново огнище в област Плевен и нов случай при диви свине в област Добрич.      Първият случай на домашни свине с положителни проби за вируса на Африканска чума по свинете в област Враца е от град Мизия. Сигналът за повишена заболеваемост е постъпил в Областната дирекция по безопасност на храните-Враца от регистриран ветеринарен лекар. Става дума за нерегистрирано лично стопанство, в което се отглеждат 4 свине, пише БГНЕС.   В рамките на активния надзор в област Плевен, чума е потвърдена и в лично стопанство в село Дъбован, община Гулянци.\r\nСъздадени са зони на рестрикция (3 километрова предпазна и 10 километра - надзорна), в които са наложени мерки за контрол и ликвидиране на чумата по свинете. Предстои принудителното умъртвяване по хуманен начин и обезвреждането на всички домашни свине в 3 километровата предпазна зона при спазване на изискванията на Наредба № 22 за намаляване до минимум страданията на животните по време на клане или умъртвяване. Стартира засилен клиничен и лабораторен надзор в създадените зони на ограничение. Клинични прегледи и лабораторен надзор ще бъдат извършени в населените места, попадащи в 10-километровата надзорна зона, съобщават от БАХБ.  Потвърден е и нов случай при дива свиня, в землището на село Дуранкулак, община Шабла, област Добрич. Пробата е взета от намерена умряла, вследствие на пътнотранспортно произшествие, дива свиня. Всички проби са изследвани в Националната референтна лаборатория към Националния диагностичен научноизследователски ветеринарномедицински институт в София.\r\nБАБХ отново напомня на стопаните, че е от съществено значение да спазват правилата за превенция на заболяването. Всички случаи на болни и умрели свине трябва да бъдат докладвани незабавно. Африканската чума при свинете е заболяване с потенциал на бързо разпространение, вирусът е изключително устойчив в околната среда, като фактор за разпространението му, освен заразени свине, са и замърсени свинско месо и продукти, транспортни средства, оборудване и др.    ", "date": "2019.07.15", "title": "Чума по свинете и във Врачанско, ново огнище има и в Плевен "}
{"url": "https://www.actualno.com/ruse/oftalmolozi-ot-rusenska-bolnica-preglejdat-bezplatno-za-katarakta-news_768640.html", "text": "    Профилактични безплатни прегледи за катаракта (вътрешно перде) организира отделение „Очни болести“ на УМБАЛ „Канев“ АД – Русе на 18 юли от 11 до 13:30 ч. Заболяването е  от основните причини за загуба на зрение в световен мащаб.      Катаракта или (вътрешно перде) е състояние при което имаме намаляване на прозрачността на лещата на окото до степен на пълно потъмняване. Именно това замъгляване се нарича катаракта, или по-популярно като очно перде. Заболяването е прогресивно и може да доведе до замъглено, неясно, размазано виждане. Това води до постепенно намаляване на зрението и често засяга и двете очи. В 90% от случаите вътрешното перде е свързано с възрастови промени в лещата, но също така може да се развие и при травма на окото, други очни заболявания, при някои общи заболявания като диабет, при прием на медикаменти и др.   Прегледите ще се проведат в отделение „Очни болести“ на XII етаж в Хирургичен блок на лечебното заведение, само след предварително записване на телефон 082/887 467. ", "date": "2019.07.15", "title": "Офталмолози от русенска болница преглеждат безплатно за катаракта"}
{"url": "https://www.actualno.com/society/eto-zashto-njama-ovos-na-zavoda-za-prerabotka-na-plastmasi-v-elin-pelin-news_768691.html", "text": "    Протестиращи през уикенда жители на гр. Елин Пелин и с. Гара Елин Пелин възнегодуваха срещу завода за преработка на пластмаси между двете населени места. Те недоумяват защо не е била извършена за обекта Оценка за въздействието върху околната среда (ОВОС).      Инвеститор в завода е фирма „Интегра пластикс“ АД. Акционери в дружеството инвеститор с капитал 8 млн. лв. са фирмите „Бетаинвест“ ЕООД с 40 800 акции, „Валенова Лимитед“ (Кипър) с 20 000 акции и „Атмос Инженеринг“ ООД с 19 200 акции, всяка от тях с номинал 100 лева.\r\nДействително РИОСВ – София, е издала решение да не се извършва ОВОС за инвестиционно предложение „Изграждане на завод за възстановяване на синтетични органични полимери“\r\nПричините за това са следните:  Не се очаква генериране на емисии и отпадъци във вид и количества, които да окажат значително отрицателно въздействие върху защитената зона.\r\n„Имотът, в който ще се реализира инвестиционното предложение, е на отстояние около 1400 метра от „Складова база за съхранение на пиротехнически изделия\", гр. Елин Пелин с оператор „Енигма\" ЕООД, гр. София, която е класифицирана като предприятие/съоръжение с нисък рисков потенциал. Съгласно потвърдения Доклад за политиката за предотвратяване на големи аварии (ДППГА), инвестиционното предложение ще попадне в трета аварийна зона на поражение, където няма опасност за хората, сградите и съоръженията.\r\nИнвестиционното предложение не предвижда ползване на опасни химични вещества и смеси.    Съгласно становище на Регионална здравна инспекция - Софийска област, с изх. № 19-3033/16.03.2018 г., реализацията на инвестиционното предложение няма да доведе до възникване на здравен риск за населението на община Елин Пелин.\r\nОсвен това, според РИОСВ – София, предприятието няма вероятност да окаже значително отрицателно въздействие върху природни местообитания, популации и местообитания на видове, предмет на опазване в защитени зони.\r\nПрипомняме, че годишният капацитет на обекта е предвиден за преработка на 35 000 тона входяща суровина (отпадъчна пластмаса), като се очаква да бъдат произвеждани до 22 000 тона регранулат. Инсталацията се очаква да генерира до 13 000 тона отпадни фракции, непригодни за рециклиране, които ще бъдат депонирани“. В завода е планирано да се преработват балирани отпадни пластмаси – от общински инсталации и промишлени предприятия. Преработката предвижда пълно възстановяване  на входящия материал до сортирани и пригодни за качествено повторно използване гранулирани пластмаси.   Технологичният процес се състои от два основни компонента: сепариране и балиране на конкретни хомогенни видове пластмаси, екструдиране и гранулиране.\r\nМежду тях има буферен склад за междинно съхранение на сортирани хомогенни материали.\r\nПрипомняме също, че на 17 октомври 2018 г. на посещение в завода край Елин Пелин беше ръководителят на отдел „Кохезионна политика и екооценки“ в ГД „Околна среда“ на ЕК Джордж Кремлис, бивш премиер на Гърция.\r\nСпоред Кремлис изграждащият се завод е уникален проект, който напълно отговаря на европейското и националното законодателство. \"Заводът ще има висока добавена стойност и ще допринесе за достигане на целите за рециклиране, които са зададени на България от европейското законодателство. В срок до 2020 година България трябва да постигне норми за рециклиране на отпадъците до 50%, а в момента целта се изпълнява с темпове под 20%. Поради тази причина за две години България трябва да положи сериозни усилия, за да достигне зададените цели. Ако тази цел не е достигната до 2021 година, ще има процедури, с които ще бъдат наложени санкции и глоби над България като държава, член на ЕС, която не се е съобразила с европейските норми\", каза тогава той.\r\nПо думите му този проект ще допринесе за развитие на рециклирането в България, а също така и на регионално ниво.\r\n„Преработката на пластмаси е от изключително значение за Европейската комисия и в момента има действаща стратегия за пластмасите. Ако днес не се вземат необходимите мерки за намаляване количеството на използвана и изхвърляна пластмаса, то в бъдеще ще настъпи времето, когато в океана може да има повече пластмасови отпадъци, отколкото риба. Европейският съюз провежда екологични политики с цел да не допуснат това да се случи“, посочи още Кремлис.    „И ние сега сме поставени в позицията да докажем, че не сме камили, ако трябва да се изразя цветущо. Всички институции до една, казват, че няма никакъв проблем, но има едни хора, които казват: \"Проблем има!\". В крайна сметка дейността на този завод е в пряка връзка с политика, която се води от държавата и от Европейския съюз“, коментира зам.-кметът на общината Николай Савов  с ресор „Европейски фондове и екология“.\r\nПо думите му неслучайно Джордж Кремлис реже лентата на столичния завод за отпадъци заедно с кмета на София Йорданка Фандъкова и премиера Бойко Борисов. \r\n„Смятам, че не може хора, които работят по въпроса с отпадъците на София от много години, и представители на Европейската комисия да бъдат обвинявани, че не спазват европейското законодателство. Те твърдят едва ли не, че Джордж Кремлис е никой, че е един пенсиониран човек, който е лобист. В същото време той не беше лобист, когато режеше лентата на софийския завод, а е лобист, когато става въпрос за завода в Елин Пелин. А той е човек, който разбира най-добре от европейската политика за отпадъците и не би допуснал в никакъв случай компромис с качеството и организацията на заводите, с чистотата на околната среда“, заяви зам.-кметът.\r\nТой обясни, че заводът все още не работи. През май месец му е направен пробен пуск. Тогава били поканени близо 300 човека да бъдат запознати с технологията на работа, но местни хора не пожелали да видят за какво става въпрос.   „А сега сякаш ни се казва: \"Общината е длъжна\" -  да, длъжна е, но в рамките на закона. Когато е упълномощена в рамките на закона, тя е длъжна да извърши съответните проверки. От нас се иска например да кажем къде отиват някакви 14 тона отпадъци. А това си е договор между две юридически лица. И ние не сме страна по този договор. Това може да го поиска РИОСВ, съдът. Искат от нас да спрем завода, а ние нямаме нито административните, нито правните механизми да го направим. Няма община, която може да затваря заводи. По тази логика щом някой работодател не е симпатичен на кмета, той може  да затвори завода му. Ние не сме орган, който да проверява дали се изпълнява екологичното законодателство. Тези правомощия ги има само РИОСВ“, обясни той. \r\nПопитан дали са постъпвали жалби и сигнали срещу строителството на този завод, Савов отговори, че във времето са имали питания и заявления за достъп до обществена информация.\r\n„През август месец 2018 г. през платформата \"Кмете, виж\" има посочено възражение със следното заглавие: \"Против строежа на завод за пластмаса\", относно: \"Аз съм против строежа на завод за пластмаса, тъй като мисля, че той ще замърсява драстично околната среда, ще навреди на моето здраве, както и на други с тежки белодробни заболявания и не само\", подписано от подател Лора Митова“, каза зам.-кметът.\r\nГлавният архитект на общината е отговорил, „че всички процедури за одобряване на инвестиционния проект, издаване на разрешение за строеж са законосъобразни. В проекта са представени положително решение на РИОСВ №СО29ПР от 2018 г. да не се извършва Оценка за въздействието върху околната среда и здравно заключение от РЗИ №3221181 от 2018 г. за съответствие на инвестиционния проект със здравните изисквания така, че жителите на общината не следва да изпитват притеснения от реализирането и работата на предприятието“.\r\nСлед това от ОбС има постъпило искане за предоставяне на информация, от общинския съветник Стефан Стоилов е поискана информация за \"Интегра пластикс\". В един ден през октомври постъпили искания за достъп до обществена информация относно завода за преработване на пластмаса от Ангел Славчев, Мая Томова, Петя Славчева и Лора Митова. ", "date": "2019.07.15", "title": "Ето защо няма ОВОС на завода за преработка на пластмаси в Елин Пелин"}
{"url": "https://www.actualno.com/society/ot-nap-iztekli-danni-na-milioni-bylgari-i-firmi-dans-razsledvat-sluchaja-news_768704.html", "text": "    Националната агенция по приходите и ДАНС проверяват изтичане на лични данни от системата на приходната агенция. Това потвърдиха пред Нова телевизия от НАП.      До проверката се стигна, след като по-рано през деня на електронната поща на определени медии бяха изпратени файлове, за които се твърди, че са на Министерството на финансите. Данните съдържали ЕГН-та, имена и доходи. По информация в някои електронни медии, течът е дело на анонимни хакери, които са разпратили през руски имейл сървъри масив от 57 папки. Хакерите твърдят, че състоянието на киберсигурността ни е пародийно. Освен това казват, че разбитите бази данни засягат информация за над 5 милиона български, чужди граждани и компании. Данните съдържат ЕГН-а, имена, а в определени папки има и справки за доходи.   Проверяваме дали данните, циркулиращи в публичното пространство са верни, заяви пред БНТ говорителят на НАП Росен Бъчваров. Той уточни, че системата на приходната администрация функционира. Към момента нямаме никаква информация за активни хакерски атаки, заяви той. До утре сутрин ще може да отговорим дали изтеклите данни са данни на НАП и дали те са автентични, каза още Бъчваров.\r\nПри преглед на информацията в масивите от \" \" съобщават, че са открили бази данни с по над 1 млн. реда съдържащи ЕГН, имена, адреси и дори доходи, като в тях е открита информация за няколко журналисти от вестника, както и за финансовия министър Владислав Горанов . Голяма част от информацията е стара и отразява справки от преди над 10 години. При други не може да се определи за коя дата са актуални данните.  Според авторите на писмото, информацията е добита от един от сървърите на Министерството на финансите. За голяма част от файловете е трудно да се каже какви точно данни съдържат, тъй като са в CSV формат и явно са експортирани от бази данни - колоните са кръстени с кодови номера или кратки обяснения. Затова и без разшифровка няма как да се разбере какво стои зад тях. По имената обаче се предполага, че има данни от Агенцията по заетостта, Българската акцизна централизирана информационна система, както и от Националната здравноосигурителна каса. В други папки пък вероятно се съдържат данни от данъчни декларации за години до 2007 година. \r\nСъдържанието и периодите на информацията във всяка папка са различни. Някои от големите файлове обаче са буквално масиви от лични данни. В един файл, кръстен GRAO, има 1.4 млн. реда, всеки от които съдържа само три имена и ЕГН - вероятно справка от ГРАО за попълване базите данни на НАП. В друг има по-малко (над 1 млн. записа), където срещу имената има и данни или NULL, което вероятно съответства на данъчни задължения на лицето към даден момент. Има и файл, където срещу над 1.1 млн. ЕГН-та стоят месечни доходи и вноски за доброволно пенсионно и здравно осигуряване към неизвестен момент. В друга папка с името GAMON се съдържат два списъка с няколкостотин хиляди лица. Вероятно това са регистрирани потребители на сайтове за онлайн залози, тъй като имената са събрани хаотично (част на кирилица и част на латиница). Срещу тях има идентификатор Player_ID, а сред данните за тях има и посочен използван IP адрес. Според анонимния мейл това не е целият масив от изтекли данни. В него се казва, че са представени 57 от общо над 110 компрометирани бази данни. Не са посочени причини защо и как са селектирани точно тези, както и какво е съдържанието на другите и дали те ще бъдат публикувани.   \"Над 5 млн. български и чуждестранни граждани, както и компании са засегнати\", оценяват анонимните хакери, като призовават медиите да търсят свободно сред данните и да си правят собствени разследвания. От мейла става ясно още, че целият теч е около 21 GB данни, като публикуваната част е малко под 11 GB. \"Правителството ви е бавноразвиващо се. Състоянието на киберсигурността ви е пародийно\", пишат още авторите на мейла, който завършва с цитат на основателя на WikiLeaks Джулиан Асандж, както и с призив за освобождаването му.    Този случай е поредният, показващ на какво ниво е киберсигурността ни. Преди няколко дни материал за уязвимост на сайта на Комисията за защита на личните данни (КЗЛД), като \"бял хакер\" е посочвал проблемите още през 2016 година. Реакция обаче поне засега няма, защото на КЗЛД не ѝ дошъл още редът за проверка. Отделно са цитирани на Българския кибер център по компетентност за обучение и изследвания (B2CENTRE), който е партньор на Международна академия за обучение по киберразследвания, а тя е партньор на публичната администрация. Само че в края на има линк към сайта на B2CENTRE, който всъщност води към малайзийски сайт с непоискани програми, защото срокът за поддръжка на домейна е изтекъл и не е подновяван! - припомнете си в ! ", "date": "2019.07.15", "title": "От НАП изтекли данни на милиони българи и фирми, ДАНС разследват случая"}
{"url": "https://www.actualno.com/bgfootball/videostena-za-levski-rujomberok-rykovodstvoto-predupredi-sinite-fenove-news_768711.html", "text": "     От ще осигурят видеостена за своите привърженици за срещата-реванш с Ружомберок. Както е известно, \"сините\" изтърпяват наказание и трибуните ще бъдат затворени.       Видеостената ще бъде поместена пред сектор А на \"Герена\", както бе и преди две години срещу Хайдук Сплит.   От клуба обаче отправят и апел към своите фенове, тъй като действията им ще се тълкуват от УЕФА като такива, извършени на стадиона. Поради тази причина евентуални ексцесии биха довели до нови тежки санкции за Левски.    ", "date": "2019.07.15", "title": "Видеостена за Левски - Ружомберок, ръководството предупреди \"сините\" фенове"}
{"url": "https://www.actualno.com/crime/v-stara-zagora-zaloviha-izdirvan-za-21-tejki-prestyplenija-news_768675.html", "text": "     . По време на операция на служители от сектор „Издирване“ на Главна дирекция „Национална полиция“, в която участват и полицаи от Варна и Стара Загора, рецидивистът е установен и задържан на адрес в Града на липите. При претърсването на ползваното от него жилище с която мъжът се е представял.      Добричлията е , извършени в различни области на страната -  измама в особено големи размери, обсебване и присвояване.   След изтичането на 24-часовото задържане на мъжа във връзка с образувано досъдебно производство на полицията в Стара Загора, ще се изпълни и наложената му принудителна мярка „задържане“. Работата по случая продължава под надзора на прокуратурата. ", "date": "2019.07.15", "title": "В Стара Загора заловиха издирван за 21 тежки престъпления"}
{"url": "https://www.actualno.com/society/77-svobodni-dlyjnosti-vyv-voennovyzdushnite-sili-news_768641.html", "text": "    Със заповед на министъра на отбраната е обявен конкурс за общо 77 вакантни длъжности във Военновъздушните сили на Република България за приемане на военна служба на лица, завършили граждански средни или висши училища в страната и в чужбина. Свободните места са в различни военни формирования в страната – Крумово, Божурище, Шабла, Долна Митрополия, Щръклево, София и други. Сред търсените има позиции за шофьори, механици, оператори и други, като за всички обявени позиции се изисква средно образование, съобщава БГНЕС.      Сред изискванията за кандидатите са да са годни за военна служба; да не са осъждани за умишлено престъпление от общ характер, независимо от реабилитацията и срещу тях да няма образувано наказателно производство за умишлено престъпление от общ характер; да нямат друго гражданство; да не са освобождавани от военна служба поради наложено дисциплинарно наказание „уволнение” и др.   Конкурсът ще се проведе на три етапа - изпит по физическа подготовка, тест за обща култура и събеседване. Физическият изпит е по нормативи от Единния армейски тест и включва лицеви опори, коремни преси, бягане за бързина и издръжливост. По време на теста за обща култура кандидатите трябва да отговорят на 100 въпроса в рамките на 60 минути. До събеседване се допускат онези, които имат поне 200 точки от първите два етапа.\r\nКонкурсите за отделните длъжности и формирования ще се проведат през октомври. Подаването на документи става лично с писмено заявление чрез структурите на Централно военно окръжие по места. Към него се прилагат документите, удостоверяващи образование, професионален опит и други квалификации.   ", "date": "2019.07.15", "title": "77 свободни длъжности във Военновъздушните сили"}
{"url": "https://www.actualno.com/vraza/poklonnicheski-pohod-s-moshtite-na-sv-joan-ivan-rilski-shte-premine-prez-vrachansko-news_768592.html", "text": "    По повод 550 годишнината от връщане мощите на св. Йоан Рилски в Рилската света обител през 1469 година се провежда Поклоннически пешеходен поход \"Светият път\" . Той започна от 30 юни и ще пхродължи до 31 юли 2019 година. За първи път походът ще премине по маршрут, максимално близък до пътя на пренасяне мощите на Св Йоан Рилски от Велико Търново до Рилския манастир. За отбелязване по достоен начин  походът се организира от монашеска процесия, определена от събора на Рилския манастир, водена от йеромонах Теофан, йеромонах Варлаам, брат Келасий и пресвитер Йоан от Белчин.      След получаване чудодейните мощи на св. Йоан Рилски в Търново участниците изминават пътя от старата българска столица през град Никопол, манастира \"Св. Георги\" при гр. Плевен, Садовския манастир при с. Садовец, Карлуковския манастир, Тържишкия манастир, манастира \"Св. Йоан Пусти\" при гр. Враца, Черепишкия манастир, Курилския манастир \"Св. Йоан Рилски\" при гр. Нови Искър, ротондата \"Св. Георги\" в София и Кладнишкия манастир, и посрещнати тържествено при днешния гр. Дупница,  продължават пътя  и достигат метоха \"Орлица\" и Рилската света обител, в която са посрещнати радушно, като денят на връщане мощите на Рилския чудотворец се превръща в един от празничните дни в православния ни календар. Той ще преминава по пътя на монашеската процесия от 1469 г. Към него може да се присъедини всеки, за да се докосне до природните красоти на част от страната ни и да посети част от известните, но и не толкова популярни църкви и манастири по трасето. В Община Мездра поклонниците ще минат по маршрут:  (16 юли, вторник)  с. Камено поле – Тържишки манастир (19 км)\r\nс. Камено поле – с. Долна Бешовица – Тържишки манастир;\r\n(17 юли, сряда)  Тържишки манастир – с. Върбешница (23 км)    Тържишки манастир – с. Старо село – с. Царевец – с. Долна Кремена – с. Горна Кремена – с. Върбешница;\r\n(18 юли, четвъртък)  с. Върбешница – гр. Враца (20 км)\r\nс. Върбешница – гр. Враца.\r\nТова фактически е третият етап о похода. Той се извървява от 14 до 21 юли от гр. Луковит – с. Карлуково и преминава през живописни местности във Врачанския балкан . Сред интересните участъци са с. Карлуково – с. Кунино – с. Долна Бешовица, както и р. Враца – с. Паволче – с. Челопек – с. Люти брод – Черепиш. Ще бъдат посетени два манастира – Тържишки манастир „Св. Пророк Илия” и Бистрешки манастир „Св. Иван Пусти”.\r\nЕто повече информация за местата, които са малко изестни:   Тържишки манастир е наречен така, защото до него е имало тържище още от Второто българско царство. Намира се намира на 4 км от с. Струпец, община Роман. Разположен е върху рида Гола глава, на 300 м. от река Искър. Няма точни данни кога точно е основан. По време на падането на България под османско владичество светата обител е опожарена, а най-старата й сграда, съхранена и до днес, е съборната църква. Смята се, че храмът се датира от ХVІ в., но има и мнения, че може би е бил изграден през ХІV в . От ХVІ в. са стенописите „Влизането в Йерусалим”, „Успение Богородично” и др.\r\nВъзстановяването на манастира започва през 1824 г. Богатият врачански възрожденец Димитраки хаджи Тошин наел майстори, които работели през нощта, за да направят покрив на църквата. През 1862 г. до съборната църква е изградена красива каменна чешма с четири чучура, украсена с каменни релефи. През годините манастирът е бил духовно и религиозно средище. Тук подслон са намирали борците за национално освобождение от османска власт Васил Левски, Никола Обретенов и др. През 80-те години на ХХ в. започва реставрацията на стенописите на Струпешкия манастир, а през 90-те тук е построен и нов храм. Манастир „Свети Иван Рилски – Пусти“ край Враца се слави с удивителна история. Малко хора знаят, че патронът на манастира „Свети Иван Рилски“ е бил отшелник по тези земи. Преданието сочи, че вероятно тук е била неговата отшелническа обител . Затова е наречен „Свети Иван Пусти“ (от „пустиножител“ – другата дума за отшелник) и Бистрешки (от името на близкото село). Манастирът е датиран от 1544 г . Обявен е за паметник на културата още през 1978 г. Причината е, че до него се е стигало единствено по кози пътеки и едва през 2008 г. светата обител, вече напълно реставрирана, отваря врати за миряни.\r\nНамира се в прегръдките на Врачанската планина. Малката поляна, на която е разположен, е оградена с отвесни, високи около 50 метра варовикови скали. В основата им се образува висока и широка пещера с карстов извор. На северната ѝ стена неизвестен зограф е изписал пет сцени от житието на свети Димитър и свети Нестор. Стенописите се намират на 12 метра височина и обхващат площ от 15 кв.м, а надписът под сцените сочи годината 1544. Върху западната стена на пещерата са запазени следи от скални икони с образите на св. Иван Рилски и св. Йоан Богослов. Под тях е свещеният извор с езерото – за водата му се вярва, че е лековита. Тя минава покрай църковната сграда и пада от скалите, като образува малък водопад.  Черепишки манастир Предвидено е посещение на Св. Литургия в Черепишкия манастир „Успение Богородично”. Разположен е в Искърското дефиле в северните склонове на Стара планина на брега на река Искър. Според легендата манастирът е получил името си от белеещите се кости на загиналите войни, останали след битката на цар Иван Шишман с османските нашественици, състояла се в района. 17в. Черепишкият манастир е възстановен по инициатива на известния български художник Пимен Зографски. Тогава е издигната и сегашната църква. През Възраждането в манастира се развива богата книжовност. Тук са писани и преписвани книги, жития и евангелия, като сред тях са „Черпишкото евангелие“ (от 16 в. със златни корици и украсено с библейски сцени) и „Данаиловото евангелие“, преписано през 1616 г. В обителта намира убежище св. Софроний Врачански . В Черепишкия манастир е творил Иван Вазов, досега е запазена стаята и обзавеждането й, така както при гостуването на Дядо Вазов.     Четвъртият етап е от Черепиш до София – от 20 юли до 25 юли 2019 г. Този участък включва три манастира. Първият е Осеновлашки манастир „Рождество на Пресвета Богородица (Седемте престола)”. Разположен е в дефилето на р. Габровица, в северна Стара Планина. Намира се в полите на връх Измерец, на 7 км от с. Осеновлашко. Легенда свързва основаването на Осеновлашкия манастир (7-те Престола) с името на болярина Петър Делян и с въстанието против византийското владичество през 1040 г. Има и друго предание – обителта е основана през 11 в. от 7 боляри, които идват от Бесарабия и се заселват в Балкана заедно с техните семейства. Има сведения за съществуването на обителта в преписка от четириевангелие от 1511 г. и в служебник от 1554 г. Разрушен е през 1737 г., по времето на султан Махмуд. Възстановен е след руско-турската война през 1770 г. С това дело се заемат двамата братя свещеници – Тодор и Марко от Тетевен, с помощта на майстор Стоян от Троян. По време на Възраждането и революционните борби тук намират убежище Вълчан воевода, Мартин войвода, Софроний Врачански и Васил Левски.\r\nПоклонническият поход преминава през Курилски манастир „Св. Йоан Рилски”. Намира се на брега на р. Искър, на километър от кв. Курило на гр. Нови Искър и на 12 км от София. Тук е имало обител още през Първото българско царство, но в началото на османското робство е разрушен. През 1593 г. манастирът е възстановен със средствата на жителите от околните. Тогава е построена и сегашната църква, изписан през 1596 г. от известния живописец Пимен Зографски. В началото на 20в. Курилския девически манастир е в разцвета си и бил обитаван от 45 монахини. По това време тук е действала печатница, в която се е печатала християнска литература. Тук са се съхранявали някои ценни реликви. Сред тях са евангелие писано от отец Матей от 16в. и каменен свещник със старобългарски надписи от 1497 г.(и двете сега са в Църковния историко-археологически музей в София). Пети етап е София – Рилски манастир (26 юли-31 юли).\r\nЦелият маршрут „Светият път” предлага едно съпреживяване на пренасянето на мощите на Свети Иван Рилски. Включването в похода е не само родолюбиво дело, а и в ръщане  към корените ни, към православната вяра, която ни е съхранила като народ.  ", "date": "2019.07.15", "title": "Поклоннически поход с мощите на св. Йоан (Иван) Рилски ще премине през Врачанско"}
{"url": "https://www.actualno.com/healthy/zdravnoosiguritelnata-reforma-vyzbudi-stari-kritiki-i-novi-symnenija-news_768671.html", "text": "    Като отговор на противоречиви мнения  от такива  за запазване на сегашната здравноосигурителна система  до обратните - за пълна промяна, здравният министър Кирил Ананиев представи в рамките на национална кръгла маса вижданията си бъдещето на  здравеопазването в България и за необходимите промени в здравноосигурителния модел.      Презентацията му възбуди стари критики и породи нови съмнения.  Основният проблем, компрометиращ модела, изтъкван отново от различни посоки е липсата на база – неизвършеното все още остойностяване на медицинските дейности и на труда на медиците. Грешен подход – първо уреждане на финансирането, после решаване на проблемите видяха синдикатите и определиха предлагания от здравния министър модел опиум за народа. Предложението „Здравеопазването  е право и ценност, в което се преплитат публично-частни интереси, а интересите на пациентите са над  всичко, което прави тази система още по-трудна за администриране и реформа“, застрахова се в аванс министър Ананиев, преди да очертае „новият път на здравеопазването“.  Той припомни предложените от него миналата година , предвиждащи: тристълбова система, основен пакет в НЗОК, допълнително задължително застраховане и доброволно застраховане, конкуренция на застрахователи за основния пакет допълнително доброволно застраховане.  Според  Ананиев подходящо е да бъде избран солидарният модел, но модел, който дава право на пациента за избор кой да управлява здравните му вноски, къде да се лекува при най-добри условия на територията на цялата страна. Освен това моделът да осигурява на пациента пълна информираност за обхвата и цената на медицинските и денталните услуги и лекарствата също да осигурява контрол върху качеството на услугите и гарантира равнопоставен достъп до тези услуги, модел,който е финансово устойчив.  Моделът трябва и да е синхронизиран с европейските регламенти и директиви, отбеляза Ананиев и посочи, че предварително е проучен опита в Германия, Холандия, Израел.  Здравният министър обяви заложените цели по отношение на здравноосигурените лица – „да имат достъп до спешна медицинска помощ, за което в последните месеци е започнат проект; да имат достъп до планова медицинска и дентална помощ , както и до лекарства на територията на цялата страна; да имат право на избор кой да управлява здравните им вноски; да имат право на избор на вида и обхвата на услугите, които ще получат, както и право на избор на лечебно заведение и на гарантирана качествена медицинска помощ“.\r\nСлед като на първата кръгла маса миналата година Ааниев  представи единия вариант за реформа, сега очерта втория и подчерта, че е по-лесно осъществим, тъй като няма да има дублиране на дейности и съвместно финансиране на дейности от различни фондове за едно и също. „Считам, че конкуренцията ще доведе до по-ефективно управление и контрол върху здравните услуги и върху финансите в системата“, заяви Ананиев.  Според него повечето здравни фондове ще дадат право за по-голям  избор на пациента за възможностите, които му предлага здравната система. Участниците в системата     В системата ще участват здравни фондове, които подлежат на регулация, съгласно европейското законодателство за упражняването на застрахователна и презастрахователна дейност. НЗОК и частните фондове ще отговарят на всички изисквания за платежоспособност и финансова устойчивост, съгласно нормативната уредба. Дружествата ще се конкурират равнопоставено. Министерството на здравеопазването, съвместно със съсловните организации ще определя основния пакет дейности, които ще се покриват от задължителната здравна вноска от 8%. МЗ, съгласно с пациентските организации, местните власти, съсловните организации, синдикати, работодатели ще предприемат действия за оптимизиране и преструктуриране на здравната система, с оглед демографски обстоятелства, потребности от медицински дейности и наличие на кадри и ще определя параметрите на националната здравна карта. МЗ ще изпълнява настоящите си правомощия по регистриране и лицензиране на лечебните заведения и формиране на лекарствената политика.  МЗ ще провежда централизирани обществени поръчки за лекарства и медицински изделия в болниците. МЗ ще определя медицинските стандарти, контролът върху медицинските дейности и тяхното качество чрез създадената изпълнителна агенция „Медицински надзор“, ще координира и политиката по специализациите и обучението на кадрите. Съсловните организации ще изготвят правилата за добра медицинска практика и продължаващото обучение, предвижда новият модел. Цените Цените на дейностите в основния пакет ще подлежат на договаряне между фондовете и изпълнителите на медицинска и дентална помощ. Отстъпките за лекарства и медицински изделия ще се договарят по формулите. За някои дейности МЗ може да определя пределни цени, съгласувано със съсловните организации. Лечебните заведения ще формират цени за дейностите извън основния пакет, като същите ще се покриват от доброволното здравно осигуряване или чрез плащания в брой от пациентите. Фондовете ще се конкурират за вида и обхвата на тези дейности и пациентите ще могат да избират фондове на базата на сключени от тях договори с изпълнителите на услуги. МЗ ще изгради и поддържа национална здравна информационна система, ще определя общите правила за отчетност и за поддържане на база данни. „Ние започнахме да реализираме този значим проект за национална  здравна информационна система, разбера се имаме проблеми от гледна точка на обжалването, но считаме, че ще завършим успешно и ще създадем желаното електронно здравеопазване“, отбеляза Ананиев. Той каза още, че ще се правят разчети за минималния брой лица, който ще е около 500 000 души и ще има синхронизиране с разпоредбите на ЕС. Административните разходи на фондовете щели да бъдат в общ размера до 3% от общия размер на здравните приходи, т..е. равен на административните разходи на сегашната система на задължителното здравно осигуряване или разходите за издръжка на системата няма да се мултиплицират, увери той.\r\nФондовете със собствени средства ще осигурят първоначални и текущи инвестиционни разходи. Ще се поддържа и оперативен резерв от фондовете за предстоящите здравни плащания на всеки фонд фонд, което ще е също в размер на до 3% от приходите, аналогично на оперативния размер на НЗОК., предвижда моделът на здравния министър.\r\n„Печалбата на фонда, ако има такава, ще се разпределя, така, че средствата да останат в здравната система като редът и разпределението ще бъдат известни на лицата записали се в съответния фонд“, поясни още Ананиев.  Според разясненията му НАП ще събира вноските на всички здравноосигурени лица и ще запази настоящите си функции правомощия; запазва се размерът на задължителната здравна вноска от 8%.      Какво предначертава новият модел  Лицата доброволно до определена дата избират в кой фонд да се запишат – НЗОК или друг. Тези, които в рамките на определения период не изберат, имат два варианта – или ще останат в НЗОК, или ще бъдат служебно разпределени, за да има равнопоставеност на всички фондове. Моделът ще стартира от определена начална дата на съответната финансова година през която се е лицензирал първият фонд, който отговаря на изискванията за този вид  дейност. Няма да се допуска фондовете да правят подбор на лица по определена признак или здравен статус. Записването ще е напълно доброволно, включително за лицата, осигурявани от държавата. Лицата ще могат да сменят фонда не по-често от веднъж годишно. Средствата от здравни вноски ежемесечно ще се разпределят към здравните фондове от НАП. Размерът на  средствата ще е равен на броя записани  във всеки фонд лица, умножен по усреднения размер на здравната вноска за всички здравноосигурени лица. Няма да има значение кой е платецът на вноската и за чия сметка е осигурено лицето. Всеки ще получи еднакъв усреднен размер средства за едно лице. Разликата ще е единствено в броя на записаните лица. Преводите от НАП се извършват непосредствено след постъпване на вноските на месечна база. По този начин управлението на ресурса се прехвърля върху фондовете. Средствата ще се използват за здравноосигурителни плащания.\r\nЩе действа и гаранционен фонд, съгласно Кодекса за застраховането – целта е да се преодолее изпадане в несъстоятелност на фондове, в такива случаи да се гарантират плащанията в тримесечен период от време. При изпадане в несъстоятелност на фонд лицата ще се презаписват веднага в друг фонд по техен избор. Всеки фонд ще отделя средства за гарантиране на здравното обслужване за определен период от време при изпадане в несъстоятелност като редът и начина за набиране на средствата ще се определи, съгласно Кодекса за застраховане. Очакванията на министър Ананиев До края на годината ще бъде финализиран моделът, според очакванията на министър Ананиев. „Това не означава, че няма да продължим да работим по средата, в която функционира сегашният модел“, подчерта пред журналисти той и изтъкна, че  в момента се работи по стандартите и правилата за добра медицинска практика, по алгоритмите на клиничните пътеки, националната информационна система, спешната помощ, верификацията и проследяването на лекарствата....   „Работим по остойностяването на клиничните пътеки и смятаме, че процесът ще го завършим до края на годината“, заяви Ананиев и уточни, че ще бъде остойностен основният пакет, който ще е в рамките на 8-те процента задължителна здравна осигуровка и че няма да има допълнителен пакет . По думите му това, което остане извън основния пакет, ще бъде по линията на доброволното здравно осигуряване или съответно за кешово плащане, но ще е легално. Той уточни, че лечебните заведения трябва да изготвят списъци с конкретните услуги, които се предоставят и конкретните цени, за да знае българският гражданин, че извън основния пакет е хубаво да се застрахова. „Ако не се застрахова, ще се наложи да прави кешови плащания “, добави Ананиев.\r\nДефинирането на обхвата на услугите в рамките на основния пакет за 8-проценатовата осигуровка е едно от основните предизвикателства, призна здравният министър.  Другите, откроени от него са оптимизирането на здравната система, на изискванията към работата на договорните партньори и оценката на потребностите на територията на цялата  страна, както и прилагането на медицинските стандарти и правилата за добра медицинска практита.\r\nКато очаквани преимущества на модела Ананиев посочи \"правото на избор на пациента за фонд и лечебни заведения;  конкуренция сред осигурителите;  по-добро качество на дейностите и постигнат резултат от лечението; по-добър контрол върху системата. Според очакванията на Ананиев, моделът ще доведе до подобряване на качеството на диагностиката, лечението и ефективността на самото лечение; елиминиране на непрозрачно и нерегламентирано заплащане на медицински услуги. Критики и опасения Нигяр Джафер от ДПС изрази съмнения в коментар пред журналисти, изтъквайки, че трябва да се изравни размерът на вноските, които внася държавата за всички социални групи и предупреди, че в противен случай се губи финансов ресурс, което ще е проблем. „Ще повдигнем въпросът дали МФ и МЗ са склонни да повишат размера на вноските, така че пациентите да бъдат равнопоставени и държавата да внася толкова, колкото останалите внасят“, заяви тя и подчерта, че държавата трябва да плаща най-малкото, колкото плащат осигуряващите се работещи. \"Държавата ако реши да прилага този модел трябва да го направи сега, преди да въведе модела“, категорична е Джафер.   „Остойностяване на дейностите няма, няма и остойностяване на дейностите на медицинските специалисти, т.е. каквото и да говорим за дофинансиране на системата, ние не знаем към какво обръщаме финансирането“ , коментира проф. Георги Михайлов от БСП.  Той припомни, че левицата много пъти предлага да се направи междуинституционална група от експерти, политици и да се създаде национален модел.  Той е категоричен, че за брутния вътрешен продукт, който има страната, публичните разходи за здравеопазване не са достатъчни. „4,7 млрд. лв. не са достатъчни за наличието на модерно здравеопазване, още повече, че в клиничната медицина навлизат изключително модерни, но скъпи средства“, изтъкна той и предупреди, че „повишаването на социалните разходи на население, което е на границата на бедността може да доведе до социален взрив“ .  Според него трябва  много сериозно да бъде преценено от държавата откъде да се вземат необходимите средства за увеличение на разходите в здравеопазването – дали от увеличена здравна осигуровка или от други пера на бюджета. „Ако нашата държава и нашите държавници смятат да прехвърлят отговорността към застрахователни или осигурителни дружества и смятат държавата да се разтовари, това е неверен подход“ - така коментира предлагания модел Мими Виткова, председател на лицензираните дружества за здравно застраховане и изпълнителен директор на здравен фонд „Доверие“ . Тя изрази това опасение по повод неяснотите около основния пакет. „Доколкото разбрах тепърва щели сме да си изясняваме основния пакет. Тази вноска от 8% сега изцяло влиза в системата, а при новата система от нея ще влизат по-малко пари в системата, защото трябва да се заделят средства, които няма да се харчат, например в национален гаранционен фонд, за да се покриват евентуални фалити\", поясни тя. Виткова е категорична, че би трябвало управляващите да са наясно, че в системата ще влизат по-малко пари и че освен това ще трябват и средства за техническите резерви, които всяко дружество държи, включително и сега. \"Както се презентират нещата, НЗОК става едно от осигурителните дружества и трябва да бъде подчинена на същата логика\", отбеляза още Виткова.  Според нея най-големият проблем би бил ако се нагнетят очаквания, че нещата ще се случат много добре. \"Виждайки предварително рисковете, които засега не са обмислени, разочарованието би било най-неприятното нещо. Когато сменихме системата на бюджетно финансиране с осигурителна бяха същите очаквания и виждаме, че пазарът натрупа нови проблеми, без да решим много от фундаменталните\", поясни опасението си тя и подчерта, че по принцип трябва сериозна нормативна база, включително законодателна, за да могат да се случат нещата.   Омбудсманът Мая Манолова отправи забележката, че отново, както при обсъждането на предния модел нещата се поднасят в последния момент, без възможност на страните да се запознаят предварително. „Оставам с впечатлението, че това е обща рамка и даже няма ясни контури, няма конкретика и много въпроси остават без отговор“, коментира тя. Омбудсманът изрази съгласие, че здравноосигурителната ни система има нужда от модел, осигуряващ по-добър достъп, контрол, профилактика, превенция, но изрази съмнения как тези цели ще бъдат постигнати с предлагания модел. Манолова е категорична, че новият модел ще оскъпи системата . „Със създаването на повече фондове ще има повече администрация, ще са нужни финансови средства за лицензиране, ще има Национален гаранционен фонд, който да предпазва от фалити и ще трупа резерв, ще има изравнителен фонд, който да убира рисковете... ясно е , че тези частни фондове ще формират печалба. Всичко това ще оскъпи системата“, заяви Манолова.\r\nТя поиска разяснения дали всеки фонд ще формира свой собствен пакет и свои собствени цени.  „Чу се че ще има национални цени по някои от дейностите, а останалите...“, попита още Манолова и продължи с въпросите:„Не стана ясно как демонополизацията ще реши проблема с регионалните диспропорции; как предлаганият модел ще реши проблемите с исканията на медицинските специалисти, с условията на труд ....и изрази опасения да не би идеята  да е да бъде прехвърлена топката на фондовете.  „Не е ясно как ще се подобри достъпът на пациентите до съвременни лекарствени средства. Определянето на цените и договарянето на отстъпките ще се прави от отделните фондове – означава ли това, че всеки фонд ще има свой позитивен списък? България е страната в Европа с най-високо доплащане. По какъв начин новият модел ще промени това? По скоро ще доведе до свободно ценообразуване, което означава оскъпяване, т.е. увеличаване на доплащането от пациентите“, добави Манолова. Тя поиска и повече яснота за ролята на съсловните организации и изрази съмнения дали ще има изобщо рамково договаряне, при положение, че ще има свободно ценообразуване... изглежда отпада трипартитния модел на договаряне...“, обърна внимание още омбудсманът.\r\nОт пациентска организация се противопоставиха на разделянето на пакетите на основен и допълнителен и подчертаха, че държат на универсален достъп и пакет, защото разделянето със сигурност ще доведе до повишаване на разходите в здравеопазването. В този модел няма развитие на последващи съпътстващи дейности като профилактика, изтъкнаха още експерти. „Липсата на остойностяване на дейностите в медицината е голям проблем, също прилагането клинични пътеки – често лекарите са принудени да прилагат клинични пътеки, а не да ни лекуват“, изтъкнаха отново стария проблем от пациентската организация.\r\nПрофесионалистите по здравни грижи  настояха да се регламентират женски и детски консултации, Центрове за продължаващи грижи и съсловната организация да договаря условията и тяхното финансиране.\r\nКато опиум за народа определи предлагания модел председателят на КТ \"Подкрепа\" Димитър Манолов. „Да осигурим гарантиран бизнес и печалба на определени хора и да свалим политическата отговорност от политиците – горе долу за това става дума. Да разделим риска и доходността – рискът да остане при осигурените лица, доходността – при тези, които ще оперират под предлога да има конкуренция. Няма такова нещо. Това е опиум за народа. Целта на занятието е да осигурим добро здраво препитание на определен кръг хора“, коментира Манолов. Той подчерта, че „когато управляваш публичен ресурс, който изземваш от гражданите и  го прехвърляш на частни обекти, които да оперират с него за печалба е дълбоко погрешно“ и настоя да се подходи по обратния начин  - първо проблемите, после финансирането, а не да се урежда първо финансирането, после функционирането.\r\n„Клиничните пътеки фалшифицират медицината  –  като влезеш в една болница на теб гледат като на торба с пари какви пътеки да ти напишат, че да просъществува болницата...., а не да те излекуват“, посочи още Манолов. Според него „това, което ще се случи, е че ще пострада достъпът до здравеопазването и качеството му, следващото нещо, което ще пострада е възнаграждението на работещите“. ", "date": "2019.07.15", "title": "Здравноосигурителната реформа възбуди стари критики и нови съмнения"}
{"url": "https://www.actualno.com/europe/ogromen-pojar-dovede-do-evakuacija-na-hiljadi-kympinguvashti-vyv-francija-news_768732.html", "text": "    Повече от 2500 къмпингуващи бяха евакуирани от популярна сред туристите местност във Франция. Властите предприеха принудителното преместване на туристите заради опасност да бъдат обградени от горски пожар, пише АФП.      Аржел сюр Мер е много популярна дестинация сред притежателите на  каравани във Франция. Често общината е наричана \"столица на къмпинга\".  През лятото населението ѝ нараства от 10 000 до 150 000 души, посочва БГНЕС.   Постоянни ветрове разпалват горски пожар югоизточно от град Перпинян, на границата с Испания. Засега няма пострадали хора или повредено имущество, но пожарникарите преценили, че почиващите може да се окажат в опасност.\r\nКъмпингуващите са настанени временно в два гимнастически салона и други големи помещения е района.  Два самолета и около 30 пожарни коли се борят с огъня, който бил забелязан по-рано днес. ", "date": "2019.07.15", "title": "Огромен пожар доведе до евакуация на хиляди къмпингуващи във Франция"}
{"url": "https://www.actualno.com/crime/hvanaha-recidivist-kriesht-se-ot-2009-g-nasam-news_768637.html", "text": "    55-годишен мъж от Добрич, обявен за общодържавно издирване, е задържан при акция в Стара Загора.      При претърсване на жилището му са открити и иззети наркотици и фалшива лична карта. Той е обявен за общодържавно издирване през 2009 г. като извършител на 21 тежки престъпления, сред които измама в особено големи размери, обсебване и присвояване, извършени на различни места у нас.   Мъжът е задържан за 24 часа. Очаква се мярката да бъде удължена. ", "date": "2019.07.15", "title": "Хванаха рецидивист, криещ се от 2009 г. насам"}
{"url": "https://www.actualno.com/sciencelogy/konspiracijata-na-veka-opasna-li-e-za-zdraveto-na-choveka-5g-tehnologijata-news_768599.html", "text": "     Човечеството е на прага на въвеждането на 5G връзката. Това е технология, надграждаща 4G скоростта, която използваме в момента на мобилните ни устройства. 5G е петото поколение мобилна мрежа. Всъщност 5G, както и 4G/LTE преди това, е развитие в технологията, използвана от радиостанциите в продължение на повече от 100 години.      5G мобилната мрежа вече беше пусната в някои градове в Обединеното кралство и е доведе до множество въпроси относно това дали новата технология представлява риск за здравето.\r\nИ така, какви са опасенията и има ли доказателства, които да ги подкрепят? С какво е по-различна 5G технологията?   Както и при предишните клетъчни технологии, 5G мрежите разчитат на радиовълни - част от електромагнитния спектър – предавани между предавателна (базова) станция и нашия мобилен телефон.\r\nНие непрестанно сме заобиколени от електромагнитно излъчване от различни източници – това са не само телевизионните и радиосигналите, но и различни електроуреди, включително мобилни телефони. Освен тях съществуват и естествени електромагнитни източници като слънчева светлина.\r\n5G технологията използва вълни с по-висока честота, отколкото предишните мобилни мрежи, позволявайки на повече устройства да имат достъп до интернет едновременно и при по-бързи скорости. Тези вълни преминават по-кратки разстояния през градските пространства, така че 5G мрежите изискват повече предавателни станции, отколкото предишните технологии, чиито станции са разположени по-близо до нивото на земята.     Какви са опасенията? Електромагнитните вълни, използвани от всички мобилни устройства, карат много хора да се притесняват относно рисковете, които крият за здравето. Сред опасенията са, че могат да причиняват някои видове рак.\r\nПрез 2014 г. Световната здравна организация (СЗО) заяви, че \"не са установени вредни последици за здравето, причинени от използването на мобилни телефони\". Въпреки това СЗО, заедно с Международната агенция за изследване на рака (IARC), класифицира всички радиочестотни лъчи като \"възможно канцерогенни\", тъй като все още няма категорични доказателства, че те причиняват рак. Като пример в доклада е посочено, че те са също толкова опасни за здравето, колкото микровълновата фурна и използването на талк пудрата, а алкохолните напитки и преработеното месо са класифицирани дори с по-висок риск.\r\nОт доклад на американското министерство на здравеопазването, публикуван през 2018 г., става ясно, че са били направени опити с мъжки плъхове, изложени на високи дози радиочестотно лъчение, които са развили тумор в сърцето. За целите на изследването плъховете са били изложени на радиация от мобилни телефони в продължение на девет часа на ден, всеки ден в продължение на две години.\r\nСпоред един от учените, участвал в проучването, радиовълните, използвани в проучването, не могат да се сравняват директно с \"тези, които ни облъчват, когато използваме мобилен телефон\", дори и за тези, които прекаляват с употребата му.   \"Въпреки че някои от изследванията предполагат статистическа възможност за повишен риск от рак за онези, които прекаляват с ползването на мобилни телефони, доказателствата за причинно-следствена връзка между рака и радиовълните не са достатъчно убедителни\", споделя пред BBC ученият д-р Франк Де Вохт.\r\nВъпреки това има огромна група учени и лекари, които са писали до ЕС, призовавайки за спиране на 5G. Радиовълните не са йонизиращи Радиовълните, които се използват за клетъчни телефонни мрежи, не са йонизиращи, \"което означава, че им липсва достатъчно енергия, за да разрушат структурата на ДНК и да причинят клетъчни увреждания\", казва Дейвид Робърт Граймс, физик и изследовател.\r\n\"Хората са разбираемо загрижени дали тези вълни могат да повишат риска от рак, но е от решаващо значение да се отбележи, че радиовълните са далеч по-малко вредни дори от ултравиолетовата видимата светлина, на която сме изложени всеки ден\", казва д-р Граймс.\r\n\"Няма конкретни доказателства, че мобилните телефони или безжичните мрежи са причинители на здравословни проблеми\", казва той. Опасни ли са 5G предавателните станции? 5G технологията изисква много нови базови станции – това са антени, които предават и приемат сигнали от мобилни телефони. В тази връзка – поради необходимостта да има повече предаватели, най-важното е, че всеки от тях може да работи на по-ниски нива на мощност от предишната 4G технология, което означава, че нивото на облъчване от 5G антени ще бъде по-ниско.\r\nЧаст от 5G спектъра, позволен от международните указания, попада в микровълновата лента. Микровълните генерират топлина в обекти, през които преминават. Въпреки това, на нивата, използвани за 5G (и по-ранни мобилни технологии), топлинните ефекти не са вредни, казва проф. Родни Крофт, съветник на Международната комисия за защита от нейонизираща радиация (ICNIRP).\r\n\"Максималното радиочестотно ниво, на което някой да бъде изложен от 5G, е толкова малко, че досега не е наблюдавано повишаване на температурата.\"\r\nПравителството на Обединеното кралство твърди, че \"макар и малко да се увеличи общата експозиция на радиовълните, когато се добави 5G към съществуващата мрежа, се очаква общата експозиция да остане ниска\".\r\nЧестотният обхват на въведените 5G сигнали е в рамките на нейонизиращата лента на електромагнитния спектър и е доста под тези, които се считат за вредни. До къде сме стигнали с въвеждането на технологията? Както споменахме, на някои места във Великобритания вече са пробвали тестово новото поколение връзка. Очаква се 5G мрежата да бъде въведена официално за пръв път в Южна Азия, а вече световните компании работят сериозно за създаването на мобилни устройства, поддържащи 5G мрежа. В началото на април американският гигант Verizon започна продажбата на първия телефон, работещ с таква мрежа - Moto Z3. Samsung също не остана назад и през март тази година представи Galaxy S10 5G, а наскоро обяви, че работи усилено по Samsung Galaxy A90, който ще е първият смартфон от среден клас на компанията, поддрържащ 5G мрежи.\r\nЗа да може новата мрежа да стане реалност, има редица други условия, които трябва да се изпълнят като придобиването на постоянни честоти и наличие на крайни устройства, които поддържат 5G.\r\nВ началото на юли А1 представи мрежа в България, като очаква да пусне услугата от ново поколение за клиентите си още догодина. Компанията демонстрира първата 5G базова станция в България, която е разпложена на покрива на НДК, след като получи тестови честоти от Комисията за регулиране на съобщенията (КРС) за период от 6 месеца.\r\nСпоред специалисти до месец разрешение за тестове в реална среда в страната ще получат и другите два оператора - Vivacom и Telenor. \"За последните пет години Vivacom инвестира 1 млрд. лева, от които 746 млн. лева в инфраструктура\", коментира преди време техническият директор на Vivacom Радослав Златков. Проблем при новата 5G мрежа е не само високата цена на оборудването, а и необходимостта от множество малки клетки за осигуряване на нужната плътност на покритието в големите градове, а изискванията за изграждане на малки клетки са същите, като за големи нови радиокули. \"При сега действащият режим подмяната на радиооборудването отнема по една, дори 2 години\", посочи още Златков. ", "date": "2019.07.15", "title": "Конспирацията на века: Опасна ли е за здравето на човека 5G технологията?"}
{"url": "https://www.actualno.com/politics/demokratichna-bylgarija-vreme-e-ministyr-goranov-da-podade-ostavka-news_768736.html", "text": "    Огромни количества бяха разпратени от анонимни хакери до журналисти. Такъв огромен теч, в който се съдържат лични данни на милиони български граждани, показва недопустимо ниско ниво на информационна сигурност в държавните органи, се казва в изявление на \"Демократична България\".      \"Министър Горанов носи пряка отговорност за теча, не просто поради липсата на адекватни условия в управляваните от него структури, но и поради блокираните от него с години реформи в електронното управление, в т.ч. създаването на държавно предприятие “Единен системен оператор”, което да притежава нужната експертиза и да поеме прегледа на критичните системи в държавата. От Демократична България призовахме за изпълняването на това законово изискване при срива на Търговския регистър миналата година, но до ден-днешен това не се е случило.   Въпреки приетия Закон за киберсигурност, държавните органи продължават да оперират при критично ниски нива на компетентност и защита. И докато бизнесът похарчи милиони за съответствие с общия регламент относно защитата на данните (GDPR), много от структурите на администрацията подминаха изискванията на Регламента, въпреки че имат задължения по него.\r\nРаботата на Министъра на финансите е не просто да бъде счетоводител на държавата, а да приоритизира сектори, където има належаща нужда от важни реформи. Министър Горанов не просто не прави това, но и активно блокира редица такива реформи, в т.ч. w сферата на електронното управление и киберсигурността. С оглед на това, смятаме, че е време министър Горанов да понесе политическата отговорност и да подаде своята оставка, заради рисковете, на които е оставил подчинените си структури, заради което хиляди граждани и техните бизнеси са изложени на риск\", пише в изявлението.  Демократите настояват да бъдат направени съответните тестове на съответните инфраструктури и да се вземат мерки, както и да се преосмисли практиката да се копират данни на други  ведомства, вместо да се получава достъп до тях при нужда в реално време.\r\n\"Време е държавата да започне да спазва поне правилата, които е поставила на бизнеса с оглед информационната сигурност и защитата на личните данни. И е време политическите фигури, които са символ на застоя в реформите, да напуснат сцената\", смятат демократите. ", "date": "2019.07.15", "title": "Демократична България: Време е министър Горанов да подаде оставка"}
{"url": "https://www.actualno.com/society/startira-detska-regata-port-varna-news_768676.html", "text": "    От утре (16 юли) до четвъртък (18 юли) в морската ни столица ще се проведе Регата Порт Варна за деца и юноши. За пореден път организатор и домакин на състезанията е Яхт Клуб „Капитан Георги Георгиев – Порт Варна”.      Официалното откриване  ще бъде на 16 юли от 11 часа, когато на кея през яхт клуба ще бъдет представени отборите, които ще се състезават. Организаторите споделят, че до момента седем ветроходни клубове са заявили участие, като се очакват в регатата да се включат още три.  Състезанието предвижда да се проведат 8 гонки. Всяка лодка, класирана на първо, второ и трето място, ще получи специални награди, а награждаването е в следните класове и групи: Клас Лазер 4.7: 1. Общо класиране на момчета - под 16 – родени след 31.12.2003 2. Общо класиране на момчета - под 18 – родени след 31.12.2001 3. Общо класиране на момичета - под 16 – родени след 31.12.2003 4. Общо класиране на момичета - под 18 – родени след 31.12.2001 Клас 420: 1. Общо класиране (екипажи) Клас Оптимист: 1. Общо класиране момчета – родени след 31.12.2003 (от Общото класиране) 2. Класиране на момчета до 12 годишна възраст – родени след 31.12.2006 3. Общо класиране момичета – родени след 31.12.2003 4. Класиране на момичета до 12 годишна възраст – родени след 31.12.2006 За последния ден, след официалното награждаване, е предвидена томобола със спортни подаръци за малките ветроходци. Регатата се провежда непосредствено след киловата регата Порт Варна. Доброволците от ЯК „Кап. Георги Георгиев – Порт Варна” усилено подготват клуба за посрещането на малките спортисти.    ", "date": "2019.07.15", "title": "Стартира детска регата Порт Варна"}
{"url": "https://www.actualno.com/analysis/shte-pozvoli-li-rusija-syzdavaneto-na-deca-v-laboratorii-news_768477.html", "text": "    Руски учен планира да създаде генетично модифицирани деца. Той вече дори е намерил родители, желаещи да участват в експеримента, пише германското издание  Süddeutsche Zeitung.      Генетикът Денис Ребриков е открил пет двойки, които са готови да вземат участие в експеримента веднага, след като получи одобрение от руските власти. Това е заявил самият той в интервю за New Scientist.   \"Ребриков иска да помогне на двойки, които са глухи по генетични причини и искат да имат чуващи деца. При всички избрани двойки присъства мутация, която е разпространена сред жителите на Западен Сибир. Ако и двамата родители страдат от това заболяване почти няма шансове им да чуват.\r\nС помощта на технологията CRISPR, наричана „ножица за ДНК”, генетикът, който по собствените му думи работи за една от най-големите клиники за репродуктивна медицина в Русия, смята да „ремонтира” дефектния ген в ембрионите, преди да ги пресади в матката на жената. Двойките, страдащи от глухота са идеален клиничен модел, споделя самият учен в интервю за Journal Sciencе.  Подобно вмешателство технически е възможно, смята експертът по генно инженерство от Австралийския национален университет Гаетано Бурджи, но допълва, че е „прекалено преждевременно и рисковано.”\r\n„Има опасност „ножицата за ДНК” да засегне не само дефектната част от генетичния материал, но и други области на генома, което може да има непредвидими последици за децата,” допълва още той в интервю за New Scientist.\r\n„планираният експеримент е видимо безотговорен”, смята Алена Буйкс, експерт по медицинска етика от техническия университет в Мюнхен и член на комитета по разработване на глобални стандарти за контрол и надзор при редактирането на човешкия геном към Световната здравна организация (СЗО). Тя се надява, че руските власти ще възпрепятстват намеренията на Ребриков.       Изследователят на стволови клетки от кралския колеж в Лондон Душко Илич също е на мнение, че подобни експерименти са преждевременни и говори за „отчаяни хора в ролята на опитни мишки.”\r\nСамо преди броени седмици германският съвет по етика поиска въвеждането на световен мораториум върху подобни клинични експерименти.  Според СЗО възможността за намеса в човешката ДНК трябва да се разглежда само в случаи на тежки генетични заболявания и първите експерименти не трябва да се провеждат с деца, които биха могли да имат относително нормален живот. Например глухите деца може да ползват кохлеарни импланти, предаваща звуковите сигнали към слуховия нерв във вътрешното ухо.\r\nСамият Ребриков смята за добро място за провеждането на подобни експерименти. По думите му Русия не е много свободна в политически смисъл, но в науката нещата стоят по друг начин. Вероятно това мнение ще учуди генетика и експерт по етика Сергей Куцьов от руското здравно министерство. Неотдавна в интервю за NPR той заяви: „Сигурен съм, че Денис Ребриков няма шансове да получи разрешение от министерството.” По думите му първо трябва да се оцени безопасността и ползата на вмешателството.\r\nВъв всеки случай, имайки предвид, че заболяването не застрашава живота, ползата при сегашното ниво на развитието на технологиите, по-скоро е съмнителна, пише Süddeutsche Zeitung.\r\nПо-вероятно е комисията по етика да одобри експерименти, когато ембриони без генетична намеса биха били обречени на смърт.      Тези твърдения или мораториума Ребриков отхвърля с думите: „Не можем да задържаме прогреса с думи на хартия.”\r\nВижте и повече за предположението, че Русия ще създава генетично правилни войници в  ", "date": "2019.07.15", "title": "Ще позволи ли Русия създаването на деца в лаборатории?"}
{"url": "https://www.actualno.com/politics/izplashtat-vtorata-chast-ot-subsidiite-na-partiite-na-19-uli-news_768728.html", "text": "    Министерството на финансите ще предостави втората част от държавната субсидия за 2019 г. на правоимащите политически партии на 19 юли 2019 година, пише в сайта на министерството. В рамките на годината субсидията се превежда на четири части.      След обнародване на измененията в Закона за политическите партии, партиите са получили издадената от министъра на финансите заповед, определяща документите, които трябва да се представят в МФ за държавната субсидия и необходимите срокове. След изтичане на 14-дневния срок за обжалване на издадената заповед, по реда на Административнопроцесуалния кодекс, Министерството на финансите ще преведе втората част от държавната субсидия на правоимащите политически партии, изпълнили установените изисквания.   В случай че в срок до 18 юли 2019 г. включително, политическа партия от 44-тото Народно събрание не е възстановила доброволно дължимите на централния бюджет средства, субсидията й ще бъде редуцирана в размер, съответстващ на нормативно установения – партията ще получи 70 % от втората част на субсидията. ", "date": "2019.07.15", "title": "Изплащат втората част от субсидиите на партиите на 19 юли"}
{"url": "https://www.actualno.com/analysis/kakvo-e-prigotvil-makron-za-belgrad-news_768538.html", "text": "    Между откриването на табелата на белградското летище „Никола Тесла” и обръщението към гражданите заедно с неговия домакин край паметника на Благодарността към Франция, френският държавен глава Емануел Макрон, който ще пристигне в понеделник на двудневно посещение в Сърбия, ще проведе редица официални срещи, за които е трудно да се предположи какво е донесъл в „дипломатическото си куфарче“, пише белградският ежедневник „Политика“ в материал, представен без редакторска намеса от агенция \"Фокус\".      Има много различни анализи и заключения, от това, че Макрон идва, за да проучи възможностите за подновяване на диалога между Белград и Прищина, до разсъжденията, че посещението му е част от тенденцията Франция да засилва своето присъствие в региона, доколкото е част от макропрограмата за налагане на Париж като лидер на Европейския съюз.\r\nВъв всеки случай е сигурно, че посещението на президента на Франция, първото от декември 2001 г., идването на тогавашния президент Жак Ширак, е голямо събитие и че то ще бъде важно за Сърбия в политически, икономически и културни аспекти, както и че ще засегне укрепване на двустранните отношения между двете страни, както и свързването на двата народа.\r\nНе трябва да се забравя, че Франция, освен Германия, е водещата страна на ЕС и че посещението на нейния президент след толкова години показва нов интерес към Западните Балкани и, както казва посланикът на тази страна Федерик Мондолони, желанието да се даде нов тласък на Сърбия.  Въпреки че обществеността не е наясно с това, което е в „куфара“ на Макрон, е сигурно, че Косово ще бъде на масата, след пропадналата среща на върха по темата, която трябваше да се състои в Париж на 1 юли по инициатива на Франция и Германия.\r\nСпоред анализатори Макрон е много ангажиран с продължаването на диалога между Белград и Прищина, независимо от факта, че Франция е признала независимостта на Косово и че по този въпрос няма промяна в позицията.\r\nМакрон обаче няма, както обикновено правят европейските лидери, след Белград да посети и Прищина, което, наред с други неща, показва, че отношенията й с Косово са се променили, особено след като отказаха да премахнат таксите.    Въпреки това не е известно дали френският президент ще донесе предложение на Сърбия, или ще каже, че Белград и Прищина трябва да постигнат договор, а ЕС само посредничи.\r\nПрез последните дни медиите съобщават, че официален Париж не е против възможната обмяна на територия или промяната в линията на демаркация, ако Белград и Прищина се споразумеят за това и договорът бъде приет от всички в региона, въпреки че Берлин се страхува, че в този случай „Кутията на Пандора“ на национализма може да бъде отворена отново.\r\nДруга важна тема, която ще бъде в центъра на вниманието, е европейската интеграция, предвид факта, че Макрон няколко пъти е правил песимистични изявления относно разширяването, т.е. няколко пъти е казвал, че няма да има такова, докато Съюзът не бъде реформиран.\r\nСпоред анализатори Макрон е оставил настрана политиката на разширяване, но ще подкрепи политиката на реформи на Белград и европейския път на Сърбия.\r\nСпоред новините от Елисейския дворец, френският президент отива в Сърбия с послание, че Белград има място в ЕС и че Франция подкрепя европейската интеграция на страната, както и че процесът на разширяване и вътрешните реформи в ЕС трябва да вървят паралелно.   Предполага се, че Макрон ще донесе в Белград послание, че Франция иска да поднови присъствието си в Сърбия и региона, както и френско-сръбското приятелство.\r\nТова потвърди и посланикът на Франция в Белград Федерик Мондолони, който каза, че посещението на Макрон показва новия интерес на страната към Западните Балкани и желанието да се даде нов тласък на двустранните отношения със Сърбия като първи партньор в региона.\r\nЧаст от този стимул са около 20-те споразумения, които ще бъдат подписани в Белград, които най-вече засягат икономиката, но и въоръженията и военната техника, културата ...\r\nМакрон отива в Сърбия не само с политически съветници, но и с делегация от предприемачи, а освен съживяването на политическия диалог се очаква и съживяване на икономическите връзки между двете страни, след като от 2013 година стокообмена между държавите нараства със 7% годишно.\r\nВ този смисъл, според анализатори, може да се очаква конкретизация във връзка с проекта за метрото, както и с новите инвестиции на Франция в сръбската инфраструктура, енергетика и други области.\r\nОчаква се посещението на френския лидер да засили емоциите, които вече съществуват между двата народа, което ще се отрази особено в посрещането на Калемегдан и предвиденото обръщение на двамата държавници.\r\nПредвижда се Макрон да пристигне на летище „Никола Тесла“ в Белград около 16 часа българско време, след което той и Вучич трябва да открият табелата, с която ще се отбележи началото на процеса на модернизация на аеропорта, който вече се ръководи от френската компания „Ванси“.   Предвижда се празнично посрещане пред Двореца на Сърбия.\r\nДвамата президенти първо ще говорят на четири очи, а после ще има среща с делегации.\r\nВ първия ден от посещението Вучич и Макрон ще положат венци при Мемориала-костница и паметника на отбранителните сили на Белград и ще посетят паметника на Милунка Савич, най-известната жена от Първата световна война, която е кавалер и на френския орден на Почетния легион.\r\nСпоред медиите Макрон лично е поискал да се поклони на Сена Милунка Савич.\r\nСлед това ще бъдат положени венци на Паметника на благодарността към Франция на Калемегдан, а двамата президенти ще имат обръщения към събраните граждани и се очаква там да се съберат хиляди.   Макрон ще прекара нощта в Белград и ще бъде гост на частна вечеря, която президентът Вучич организира в един от държавните обекти.\r\nВторият ден от посещението се организира от посолството на Франция в Сърбия, а Макрон вероятно ще посети улица Кнез Михайлова, ще разговаря с представители на регионалния младежки център и ще се срещне със сръбски артисти.\r\nПосещението на Макрон в Белград ще бъде отразено от голям брой местни, регионални и френски медии - 700 са акредитирани.\r\nФренският президент ще бъде охраняван от 4 хиляди членове на спецчастите в Белград, а мерките за сигурност ще са на най-високо ниво, както и винаги по време на посещенията на висши чуждестранни държавници.\r\nМакрон трябваше да посети Сърбия миналата година през декември, но това посещение беше отложено поради протеста на във Франция. ", "date": "2019.07.15", "title": "Какво е приготвил Макрон за Белград?"}
{"url": "https://www.actualno.com/crime/2-g-i-8-meseca-zatvor-za-myj-prichinil-smyrt-pri-katastrofa-news_768582.html", "text": "    30-годишен мъж е осъден на 2 г. и 8 месеца затвор за причинена смърт при . Това съобщиха от Апелативна прокуратура – Варна. Николай И. получи наказание две години и осем месеца лишаване от свобода, чието изтърпяване състав на Варненския окръжен съд отложи с 4-годишен изпитателен срок. С присъдата подсъдимият бе лишен и от право да управлява МПС за срока на наказанието.      Тежкият пътен инцидент станал на 20 август 2016 г. на около 200 метра от ресторант „Харамията“ в посока към Варна. Без причина и внезапно Николай И. навлязъл в лентата на насрещно движещите се автомобили с колата си „Пежо“ и се блъснал в „Тойота авенсис“, чийто водач предприел действия да избегне удара. От косия страничен удар тойотата се завъртяла в посока, обратна на часовниковата страна и навлязла в крайпътния банкет.   След удара управляваният от Николай И., който също се завъртял, се блъснал челно в „Роувър“. Вследствие на пътното произшествие водачът на лекия автомобил загинал същия ден в болницата от комбинирана травма на гърди, корем и таз, както и на контузия на сърце. Возещата се пътничка в автомобила „Роувър“ получила средна телесна повреда.\r\nНа пътуващата в автомобила на виновния водач жена били причинени три средни телесни повреди, които затруднили движенията на снагата, крака и ръката й за различни срокове. Травми получил и самият подсъдим. В хода на досъдебното производство по случая той изразил съжаление за извършеното, но твърди, че не си спомня за инцидента.  С присъдата на Варненския окръжен съд, която подлежи на протест и обжалване пред Апелативния съд, Николай И. е осъден да заплати и направените по делото разноски на стойност 1334 лева. ", "date": "2019.07.15", "title": "2 г. и 8 месеца затвор за мъж, причинил смърт при катастрофа"}
{"url": "https://www.actualno.com/society/premahnaha-ogromen-tumor-ot-100-godishna-baba-v-plovdiv-news_768729.html", "text": "    Специалисти от Комплексния онкологичен център оперираха успешно 100-годишна баба с голям тумор на гърдата – колкото два юмрука и пред разязвяване, съобщиха от здравното заведение. Преди 3 години образуванието е било малко, но тя е отказала да се оперира поради напредналата възраст.      Жената от 50-годишна страда от диабет, има и други придружаващи заболявания, но тъй като туморът продължил да нараства и станал огромен, близките ѝ и тя самата взели решение да се оперира. Интервенцията беше рискова и сложна – от една страна заради възрастта, от друга поради допълнителните заболявания на пациентката, обясни главният оператор и началник на „Хирургично отделение” в КОЦ д-р Валентин Иванов.   Той допълни, че в последните 1-2 месеца наблюдават зачестяване на злокачествените тумори на гърдата на хора над 85-90-годишна възраст, които са авансирали. Страхът на хората да се оперират на тази възраст и немалкото придружаващи заболявания, които също водят до риск при една голяма интервенция, продължаваща до 1 час, кара хората да отлагат. Това обаче води до напредване на карцинома и придобиване на много големи размери, коментира д-р Иванов. Понякога туморът става много голям, обхваща цялата гърда, понякога и мускулатурата на гръдната стена и е пред разязвяване. Едва в такива случаи те предприемат мерки и търсят лекарска помощ. Поради този причина в последно време имаме няколко такива случая. Единият е със 100-годишната ни пациентка, посочи хирургът-онколог. \r\nЗа 2 месеца са оперирани 3 пациентки над 85 години, предстои тежка интервенция на още една жена, която също е на 90-годишна възраст.   ", "date": "2019.07.15", "title": "Премахнаха огромен тумор от 100-годишна баба в Пловдив"}
{"url": "https://www.actualno.com/bgfootball/lubo-penev-se-razdelja-sys-solidno-imushtestvo-news_768585.html", "text": "    Легендарният централен нападател, играч и треньор на ЦСКА Любослав Пенев се сблъска челно с необходимостта да събира пари - чрез принудителна продажба на имоти.      На търг отиват три имота на Пенев, всичките намиращи се край морето. Публичната продажба е обявена от частен съдебен изпълнител.\r\nЗа какви имоти става въпрос и каква е цената им - . ", "date": "2019.07.15", "title": "Любо Пенев се разделя със солидно имущество"}
{"url": "https://www.actualno.com/moresport/dostojno-predstavjane-za-bylgarija-na-mejdunarodnija-turnir-po-lakros-za-kupa-sofija-news_768393.html", "text": "    Бронзови медали - това е постижението на българския отбор по лакрос Bulgarian Khans, който стана част от през почивните дни.      \"Хановете\" надделяха в спора за третото място с категоричното 6:1 над Belgrade Zomibies в малкия финал. Най-добър от българския отбор беше президентът на Българската лакрос федерация Николай Чолаков, който заби 5 гола в турнира и беше двигателят на българското нападение. Големият победител станаха момчетата от Chicko Lax. Американците спечелиха с 15:6 срещу британците от City of Stoke, които доста затрудниха фаворитите през първото полувреме и се наложиха промени на почивката, за да не се стигне до сензация. Chichko Lax печелят Sofia Lacrosse Cup за втора година, като за първи път го правят през 2011 година.  На петото място се наредиха момчетата от Istanbul Sultans, на които беше връчена наградата за MVP (най-добър играч), защото за повечето от тях това беше първи турнир. Кулминацията      Иначе, вторият ден от груповата фаза продължи с убедителна победа на американците от Chichko Lax, които успяха да се справят с убедителното 9:1 с българския отбор Bulgarian Khans в битката за първото място в груповата фаза. Почетният гол за нашия тим вкара Нинко Ковачевич.\r\nГоляма драма се получи в мача между Belgrade Zombies и City of Stoke. Британците поведоха с 2:0, но сърбите направиха обрат до 3:2 и това им даде криле да се справят и с Bulgarian Khans в последния мач от груповата фаза и за двата отбора – при това с комфортното 4:2, което се оказа много лош развой за българите, тъй като това ги прати срещу фаворита Chichko Lax. А големият губещ се оказаха момчетата от Istanbul Sultans, които паднаха с 1:16 и с 0:13 от Chichko Lax и City of Stoke.\r\nВ полуфиналната фаза голямата драма беше между Belgrade Zombies и City of Stoke. Англичаните взеха сладък реванш и спечелиха само с 1 гол разлика – 7:6, като удържаха в края сръбския щурм, който за малко не доведе до обяд. Българският тим Bulgarian Khans този път игра по-добре срещу Chicko Lax, но загуби с 4:11. ", "date": "2019.07.15", "title": "Достойно представяне за България на международния турнир по лакрос за купа \"София\""}
{"url": "https://www.actualno.com/business/vivacom-podade-jalba-v-kzk-sreshtu-apple-news_768735.html", "text": "    От Vivacom са пуснали жалба в Комисията за защита на конкуренцията (КЗК) срещу Apple, става ясно от сайта на регулатора. За момента не се съобщават подробности за какво е спорът между двете компании.      От сайта на Комисията за защита на конкуренцията става ясно, че е подадена днес, като предмет на иска е злоупотребата с по-силна позиция при договаряне. Според запознати става въпрос за продажбите на телефоните iPhone от Vivacom. Операторът официално не предлага у нас моделите на американския гигант, но е започнал преговори за това, като от Apple били поставили условия, които Vivacom смята за недопустими.   Регулаторът вече е започнал производство по нея и ще разследва Apple. Ако се установи нарушение от страна на американската компания, глобата е до 10% от приходите, които при компанията на Стив Джобс за 2018 година са над 100 млрд. долара. ", "date": "2019.07.15", "title": "Vivacom подаде жалба в КЗК срещу Apple"}
{"url": "https://www.actualno.com/balkani/gyrcija-namaljava-s-30-danyka-vyrhu-jilishtata-news_768603.html", "text": "    Новото гръцко правителство се готви върху жилищата ENFIA с 30%. За целта Министерството на финансите ще внесе в парламента законопроект до края на месеца, съобщава вестник Kathimerini.      Облекчението ще важи за всички собственици на недвижими имоти и ще се случи в рамките на две години, започвайки от началото на следващата година. Промените предвиждат 20-процентно намаление на данъка през 2020 г. и още 10% през 2021 г., твърдят източници на изданието. Това ще струва на бюджета 565 млн. евро през 2020 г. плюс още 285 млн. евро през 2021 г.   Ако промените влязат в сила, собствениците на жилища, които в момента 500 евро годишно, ще спестят по 100 евро през 2020 г. и още 50 евро през 2021 г. Така дължимият от тях \"данък сгради\" ще стане 350 евро.\r\nСобствениците на големи имоти, които плащат по 2500 евро годишно, ще трябва да плаща с по 500 евро по-малко през следващата година и още 250 евро през 2021 г.  Тазгодишният имотен данък ще бъде изчислен през август, когато данъчните уведомления ще бъдат изпратени на собствениците. Налогът може да се плаща и разсрочено, първата от петте вноски се дължи до края на септември, а последната - до края на януари 2020 г.\r\nУправляващите от \"Нова демокрация\" обещават да намалят и други основни данъци през следващите 2 години, за да стимулират икономическата активност в страната. Сред тях са корпоративният данък, който ще падне от 28% на 24% догодина и до 20% през 2021 г. Данъкът върху дивидентите ще бъде свален наполовина – от 10% на 5%. Дo 2023 г. ce предвижда и нaмaляване нa ДДC - oт 24% нa 22%. ", "date": "2019.07.15", "title": "Гърция намалява с 30% данъка върху жилищата"}
{"url": "https://www.actualno.com/curious/dneven-horoskop-za-16-uli-news_768600.html", "text": "     Овен       Днес не очаквайте всичко да се случи по ваш вкус и желание. Оставете си елемент на изненада, който може да ви изненада приятно и да ви даде повече, отколкото очаквате. Телец Днес не пренасяйте своите очаквания върху другите. Хората са различни и възприемат нещата по свой начин. Това често води до приятно разнообразие.   Близнаци Този вторник не търсете виновни и не обвинявайте никого. Сега е много важно да сте положително настроени и да обърнете внимание на добрите качества у близките ви. Рак     Този вторник ви очаква важно откритие. То ще повлече след себе си сериозни промени. Хубаво е да не ги бавите, за да не загубите от магията на усещанията. Лъв Днес не си поставяйте високи цели. Може да си мислите, че имате сили за всичко, но още на обяд ще разберете, че сте се изчерпали. Дева Днес не бъдете прекалени песимисти. Сега може да подозирате най-тежкия развой на нещата, но Съдбата обича да изненадва прекалено сигурните в нещо хора.   Везни Този вторник е добър ден за създаване на красота. Може да си позволите повече време в салон за красота или по магазините за обновяване на гардероба ви.    Скорпион Този вторник бъдете сигурни, че имате много по-голяма подкрепа от страна на приятели. Вероятно може да не се налага и да ги молите изрично, за да ви се притекат на помощ. Стрелец Очаква ви чудесен ден, в който да се проявите, като защитници на вашите убеждения и идеи. Арсеналът от възпитание и обаяние ще ви гарантира превъзходство над съперниците ви. Козирог    Този вторник е добър ден за дейности, свързани с поправката на различни видове техника. Доверете се на специалисти, за да сте сигурни в положителния резултат. Водолей Този вторник е ден за пробване на различни неща. Някои от тях може да направите сами. Не се съмнявайте в себе си. Всичко ще се получи повече от добре. Риби Този вторник ви очакват сериозни постижения. Напълно готови сте за тях, само намерете време. Почивките ви ще трябва да са кратки. ", "date": "2019.07.15", "title": "Дневен хороскоп за 16 юли"}
{"url": "https://www.actualno.com/europe/vlak-se-vrjaza-v-avtomobil-na-prelez-vyv-francija-ima-jertvi-news_768597.html", "text": "    Тежка катастрофа с пътнически влак и автомобил в Източна Франция. Влак се вряза в автомобил на прелез край градчето Анеанй-Вал-Дор в департамента Марне.      Четиримата пътници в колата са загинали – три деца и възрастен, съобщи кметът на градчето Филип Мусире, цитиран от AFP.   Други четирима души на борда на регионалния влак са ранени. Машинистът е шок, заяви градоначалника, който е на мястото на трагедията, предаде БГНЕС. ", "date": "2019.07.15", "title": "Влак се вряза в автомобил на прелез във Франция, има жертви"}
{"url": "https://www.actualno.com/sofia/sos-lesno-se-otkaza-ot-imot-kym-ipk-rodina-zashto-news_768579.html", "text": "    На последното до този момент заседание на Столичния общински съвет (СОС) е била одобрена продажба на съсобственост на терен в местността \"НПЗ Изток-Къро\". Става въпрос за 977 кв. метра общинска съсобственост. На заседанието на СОС, с което решението е прието, точката е под номер 77: \" \"      Теренът, за който става въпрос обаче, е не кой да е – това е имот, свързан с недостроената сграда на ИПК \"Родина\" на бул. \"Цариградско шосе\". ИПК \"Родина\" беше свързан с Делян Пеевски и майка му Ирена Кръстева, но после отиде в ръцете на собственика на ДКЦ \"Пълмед\" Михаил Тиков.\r\n\"Докладът мина, а какво ще се случва на терена ще е изненада за всички ни\", многозначително коментира общинският съветник Войслав Тодоров във Facebook. Тодоров е един от само деветимата общински съветници, гласували против сделката. А това, което изглежда се готви, е ново строителство - няма обаче яснота на какво.    ", "date": "2019.07.15", "title": "СОС лесно се отказа от имот към ИПК \"Родина\" - защо?"}
{"url": "https://www.actualno.com/dobrich/proekt-za-blizo-15-miliona-shte-podobri-krajbrejnite-zoni-na-balchik-i-mangalija-news_768573.html", "text": "    С общ бюджет от 1 499 902 евро Балчик и румънската община Мангалия ще подобрят крайбрежните зони в двата морски града по проект „ Синергията на природата и културата – потенциал за развитие на трансграничния регион “ по Програма INTERREG V-A Румъния – България чрез Европейския фонд за регионално развитие. В рамките на проекта Балчик ще реконструира 1700 метра от  крайбрежната алея в участъка от Културен информационен център „Мелницата“ до Държавния културен център „Двореца“, както и ще направи реконструкция на  настилката и обособяване на велоалея на дамбата, съобщи на пресконференция кметът на Балчик Николай Ангелов.      По данни на румънския му колега Кристиан Раду в Мангалия ще бъде реконструирана площ от 3669 кв. м на централния площад и ще се модернизира крайбрежната улица „Констанца“.\r\nВ рамките на проекта ще бъде създаден кулинарен наръчник „Черноморско меню“, в който ще бъдат събрани ястия от риба и морски дарове, а представянето му ще е на фестивал в Мангалия. Балчик залага на две музикални прояви – „Дни на пианото в Балчик“ и „Джаз нощи в Балчик“, за които ще бъдат привлечени музиканти от двете страни.\r\nБългарската и румънската община вече имат два общи проекта, реализирани с европейски средства.   ", "date": "2019.07.15", "title": "Проект за близо 1,5 милиона ще подобри крайбрежните зони на Балчик и Мангалия"}
{"url": "https://www.actualno.com/politics/prokurorskata-kolegija-obeshta-da-nominira-kandidatite-si-za-glaven-prokuror-do-29-uli-news_768587.html", "text": "    С 23 гласа \"за\" и 0 \"против\" пленумът на Висшия съдебен съвет гласува процедурата за избор на нов главен прокурор, предаде БГНЕС. Регламентът предвижда до 24 юли да се проведат 4 заседания.      Прокурорската колегия ще издигне не повече от 3 кандидатури. Те ще бъдат  излъчени най-късно до  29 юли, разкри Даниела Машева, говорител на  колегията.   Главният прокурор Сотир Цацаров съобщи, че на 13 юни е приет графикът и условията, по които ще се избира новият главен прокурор.\r\nСпоред регламента номинациите могат да правят не по-малко от трима от членовете на Прокурорската колегия, както и министърът на правосъдието. Крайният срок за представяне на писмена концепция е 12 август.  Пленумът на Висшия съдебен съвет ще изслуша кандидатите и ще вземе решение на 24 октомври. Новият главен прокурор се определя с мнозинство - не по-малко от 17 гласа от членовете с явно гласуване. Ако тогава няма излъчен кандидат, конкурсът започва наново и трябва да бъде избран до 10 януари 2020 г, когато приключва мандатът на Цацаров\r\nГлавният прокурор се назначава от президента по предложение на пленума на Висшия съдебен съвет за срок от 7 години без право на повторно избиране.   \"Моето мнение е, че колкото по-рано се открие тази процедура, толкова по-добре, за да може в спокойна среда да се излъчи номинацията. Това дава възможност и на неправителствените организации, юристи и университети да кажат своето становище, което трябва да представят до 16 октомври\", каза Боян Магдалинчев, представляващ ВСС. Той се надява бъдещите кандидати да бъдат политически независими, включително чрез изказвания и действия.    Според Магдалинчев \"бремето на тази длъжност\" е огромна, но ВСС няма никакви притеснения, ако жена се номинира и оглави Главна прокуратура. Членовете ще се уповават единствено на професионалните качества на кандидатите. ", "date": "2019.07.15", "title": "Прокурорската колегия обеща да номинира кандидатите си за главен прокурор до 29 юли"}
{"url": "https://www.actualno.com/health/5-znaka-che-v-tjaloto-vi-sa-se-natrupali-toksini-news_768508.html", "text": "    Токсините се трупат ежедневно в нашето тяло и ако достигнат определено ниво, могат да доведат до тежки болести. Кои обаче са симптомите за прекалено голямо натрупване на токсини в организма? От BrightSide дават няколко примера.       Ако се чувствате замаяни, объркани и не можете да се концентрирате дори сутрин, след като сте се наспали, в тялото ви може да са се натрупали вредни токсини. Те предизвикват редица реакции, които \"изсмукват\" основните витамини и минерали, с помощта на които организмът ви трябва да функционира. Нещо подобно на това, което се случва, когато налеете нискокачествен бензин в колата си.      Взели сте сутрешния си душ, нанесли сте дезодорант и въпреки това в метрото хората се отдръпват, когато се приближите до тях. Познахте: токсините могат да ви накарат да миришете неприятно. Когато се усвояват, те произвеждат газове и миризми, които се отделят през порите ви и се разнасят като отвратителна смрад. От една страна, натрупването на токсини ви кара да се чувствате изтощени, а от друга - може да развали съня ви. Безсънието пък води до сериозни здравословни проблеми.      ", "date": "2019.07.15", "title": "5 знака, че в тялото ви са се натрупали токсини"}
{"url": "https://www.actualno.com/sofia/fandykova-izborite-sa-naj-vajnijat-izpit-za-vsichki-politici-news_768577.html", "text": "    \"Изборите са най-важният изпит за всички политици.\" Това каза кметът на София след проверка на работата по възстановяване на сградата на минералната баня в Банкя, предаде Агенция „Фокус“. \"В момента вървят номинации в почти всички партии. Започват номинациите и в ГЕРБ. Септември месец ще имаме резултати\", каза Йорданка Фандъкова. Тя добави, че е запозната с номинациите и на БСП.      \"Номинират като знаково лице на БСП\", допълни тя. Кметът каза, че засега е съсредоточена върху ангажиментите, които е поела за устройството на града, а не толкова върху това дали ще се кандидатира отново за кмет на София. \"Използваме лятото, строителния сезон, за да напреднем във всички дейности\", каза още Фандъкова. Тя допълни, че в Столична община получават сигнали за нередности по изпълнение на проектите и ги проверяват, като се стараят да ги отстранят.    ", "date": "2019.07.15", "title": "Фандъкова: Изборите са най-важният изпит за всички политици"}
{"url": "https://www.actualno.com/goodnews/nashi-uchenici-specheliha-5-medala-ot-olimpiada-po-fizika-v-izrael-news_768625.html", "text": "    С два сребърни и три бронзови медала се завърнаха българските ученици от Международната олимпиада по физика (МОФ), която се проведе в Тел Авив.      Юбилейното 50-то издание на олимпиадата се проведе от 7 до 15 юли. В него се включиха участници от 80 държави от цял свят.   Състезателната част на МОФ се провежда в рамките на 2 дни в два кръга - теоретичен (3 задачи в няколко физични направления, за които са необходими 5 часа) и практически (една или две задачи също с 5-часова продължителност). Задачите традиционно се подготвят от страната домакин и се одобряват от международния борд.\r\nИ петимата участници в националния ни отбор завоюваха отличия. Сребърни медали спечелиха Георги Александров от 12 кл. и Иво Петров от 11 кл. на Софийската математическа гимназия (СМГ).  Бронзови отличия получиха Александър Проданов от 9 кл. на ППМГ-Казанлък, Владимира Иринчева от 12 кл. и Васил Николов от 10 кл., и двамата ученици в Първа частна математическа гимназия  (ПЧМГ)-София.\r\nРъководители на отбора в престижната Международна олимпиада са проф. Мирослав Абрашев и гл. ас. Нено Тодоров, преподаватели във Физическия факултет на СУ „Св. Климент Охридски“.   От 1967 г., до 2019 г. включително отборите по физика на България са спечелили общо 127 медала: 14 златни, 42 сребърни, 71 бронзови, както и 61 почетни грамоти.    През 1967 г. България, Полша, Чехословакия, Унгария и Румъния, учредяват Международната олимпиада по физика и България участва във всички издания на олимпиадата от тогава до днес. ", "date": "2019.07.15", "title": "Наши ученици спечелиха 5 медала от олимпиада по физика в Израел "}
{"url": "https://www.actualno.com/vidin/42-deca-ot-vidin-otivat-na-more-za-smetka-na-obshtinata-news_768569.html", "text": "    На летен лагер на Черноморието заминаха 42 деца от Видин. Инициативата е на общината и се провежда за трета година.      Те ще почиват на международния детски комплекс „Албатрос“ в курорта „Св. Св. Константин и Елена“.  Децата са на възраст от 10-13 години. Всички разноски по летуването на децата са гласувани на заседание на ОбС и са за сметка на общината .  Безплатното летуване е организирано като награда за най-добрите ученици, които са показали отлични резултати през учебната година в различни олимпиади, конкурси и състезания, активност в извънкласни дейности и в клубовете за занимания по интереси.\r\nЗа децата е осигурена здравна помощ, с тях пътуват и ръководители . Както всяка година, така и тази, децата ще имат възможността да посетят още и различни атракции - Делфинариума, Аквариума, Зоологическата градина, двореца Евксиноград,както и да се разходят из морската ни столица Варна.   ", "date": "2019.07.15", "title": "42 деца от Видин отиват на море за сметка на общината"}
{"url": "https://www.actualno.com/dobrich/ot-mosv-obeshtali-na-ribarite-izgrajdane-na-spusk-za-lodki-news_768583.html", "text": "    Наесен, след приключване на активния туристически сезон, ще се търси решение за изграждане на спуск за рибарските лодки . Такова уверение е получил при днешния си разговор с представители на Министерството на околната среда и водите рибарят от Балчик Виктор Лучиянов, съобщи той за .      През уикенда Лучиянов публикува в социалните мрежи, че инспектори от РИОСВ – Варна правят снимки и съставят констативни протоколи на рибари, които превозват лодките си до залива Болата, за да ги спуснат на вода. Заради напрежение сред рибарите и притесненията им, че ще последват актове, се от Балчик до границата с Румъния.\r\nВ днешния разговор представители на екоминистерството са уверили Лучиянов, че няма да бъдат санкционирани рибари, стига да не паркират върху пясъка в близост до морето. ", "date": "2019.07.15", "title": "От МОСВ обещали на рибарите изграждане на спуск за лодки"}
{"url": "https://www.actualno.com/cars/oshte-edna-marka-se-otkaza-ot-benzina-dizela-i-hibridite-news_768602.html", "text": "    Производителят на компактни автомобили MINI планира през следващите 10 години изцяло да се откаже от бензиновите, дизеловите и дори хибридните агрегати, като ще премине на изцяло електрически двигатели. Това обяви управляващият директор на марката Питър Шварценбауер.      Пред изданието Auto Express шефът на MINI заяви, че изискванията за екология в големите европейски градове стават все по-жестоки и трудни за покриване. И за да може да съхрани своето присъствие на пазара, марката вече работи върху намаляване на вредните емисии. Освен това, в компанията отбелязват растящия интерес към електрически модели и затова ще се насочат към тях.   Шварценбауер разкри още, че в MINI са изненадани от огромния интерес към първия си електрически модел - Cooper SE, който беше представен наскоро. Дори маркетолозите на марката не са очаквали подобно посрещане, което показва, че електрификацията е вярното направление за развитието на компанията. \"Постепенно ще електрифицираме цялата ни гама, което идеално се вписва в нашата концепция, защото първата марка, която ви идва в ума, след като чуете за \"градски автомобил\" е именно MINI\", обясни топ-мениджърът.  Първият електрически модел на британския производител - MINI Cooper SE, е оборудван с електромотор с мощност 184 к.с. и батерии с капацитет 32,6 кВт/ч. Ускорението от 0 до 100 км/ч отнема 7,3 секунди, а пробегът с едно зареждане е 270 км. Разработката на модела отне на MINI точно 10 години, след като първият експериментален прототип се появи още през 2009 г.\r\nСпоред шефа на компанията, пълният преход на електричество ще отнеме минимум 10 години. Това е напълно логичен срок, още повече, че пълната забрана за използване на двигатели с вътрешно горене във Великобритания влиза през 2040 г.    ", "date": "2019.07.15", "title": "Още една марка се отказа от бензина, дизела и хибридите"}
{"url": "https://www.actualno.com/business/vas-okonchatelno-zabavi-izgrajdaneto-na-turski-potok-prez-bylgarija-news_768576.html", "text": "    Строителството на \"Турски\" поток през България ще се забави, след като Върховният административен съд окончателно забрани на \"Булгартрансгаз\" да подмени строителя на продължението на \"Турски поток\" през българска територия.      \"Булгартрансгаз\" трябваше да подпише договор със свързаното с руската ТМК обединение \"Газово развитие и разширение в България\". Подписването няма са стане, докато не приключи спорът за отстраняването на саудитския консорциум \"Аркад\". А определението на съда потвърждава , която отмени решението на \"Булгартрансгаз\" да подмени \"Аркад\" като строител на \"Турски поток\" през българска територия.   В края на май \"Булгартрансгаз\" декласира саудитския консорциум \"Аркад\" и обяви, че една от най-големите инфраструктурни поръчки – на стойност почти 2,3 млрд. лв. - отива при втория претендент - обединение \"Газово развитие и разширение в България\". \"Аркад\" бе определен за победител за строежа на 474-километровото трасе от турско-българската до българо-сръбската граница, тъй като единствен влизаше в стойността на поръчката. ГРРБ предложи по-висока цена.\r\nВ \"Аркад\" влизат \"Аркад Енджиниъринг енд Констракшънс Къмпъни\" от Саудитска Арабия (с 88%  дял) и Аркад Ей Би Би С.п.А. – Италия (с 12% дял в него). Консорциумът  започва да събира нужните документи, но не смогва в 15-дневния срок  от обявлението за избор. Иска удължаване, заради мащаба и сложността на  поръчката, а и защото в съответния период има множество празници в  трите страни по договора – България, Саудитска Арабия и Италия. Срокът  от 16-ри май бива удължен до 23-ти. От саудитско-италианския консорциум  настояват за 31-ви май, защото имат затруднения най-вече с банковата  гаранция, която трябва да им се издаде от саудитската \"Ал Джазира Банк\". При подаването на жалба в КЗК от \"Аркад\", всички документи, с изключение на гаранцията за добро изпълнение, са депозирани в деловодството на възложителя. Това според \"Аркад\" доказва намерението и желанието им да сключат договора за обществената поръчка. За въпросната гаранция има писмо от \"Ал Джазира Банк\", в което декларират, че процедурата е в заключителен етап. Поради тези причини консорциумът е поискал на два пъти срокът за сключването на договора да бъде удължен до 31-ви май. \"Булгартрансгаз\" обаче отказва да удължи срока до края на май. Междувременно, на 17-ти май при тях постъпва писмо от консорциум ГРРБ (с участници \"Консорцио Варна 1 (учредено от Бонатти С.П.А и Макс Щрайхер С.П.А) и Комплишънс дивелъпмънт С.А.Р.Л- клон България“. Те предлагат значително намаление на първоначално предложената оферта. И след като на 23-ти май от \"Аркад\" не успяват да подадат всички нужни документи, на 28-ми излиза решението на възложителя, че избира ГРРБ за изпълнител - заради фактически отказ от поръчката.  \"Аркад\", обаче, твърди друго - че не се е отказал от поръчката в нито един момент. Консорциумът е категоричен, че не е прекъсвал връзка с \"Булгартрансгаз\" за исканите подробности и документи и е спазвал всяка поставена дата от българското държавно дружество като краен срок за предоставяне на информация.\r\nСпоред КЗК решението на \"Булгартрансгаз\" е незаконосъобразно и договорът трябва да бъде възложен на \"Аркад\". В края на юни Комисията за защита на конкуренцията вече определи действията на \"Булгартрансгаз\" като неправомерни и остави в сила класирането от април, според което обществената поръчка следва да се възложи на \"Аркад\".    - научете в !     ", "date": "2019.07.15", "title": "ВАС окончателно забави изграждането на \"Турски поток\" през България"}
{"url": "https://www.actualno.com/ruse/evropejskata-komisija-izbra-snimka-na-rusenski-fotograf-za-poshtenska-kartichka-news_768537.html", "text": "    Сградата на речният информационен център на Държавно предприятие „Пристанищна инфраструктура“ на дунавския бряг в Русе ще бъде увековечена на пощенска картичка. Въздушната фотография на талантливия русенец Явор Мичев е отличена в конкурса на Европейската комисия за фотоси на успешно реализирани международни проекти „Европа в моя регион“.      Сградата е изградена по проект „Създаване на речна информационна система по българската част на река Дунав\" - БУЛРИС, финансиран по Оперативна програма „Транспорт 2007 - 2013 г.“\r\nЦентърът за речни информационни услуги - Русе е открит официално на 10 септември 2015 г. Нашата страна е първата в Европа с административен и оперативен център за контрол на трафика по река Дунав. Системата БУЛРИС представлява комуникационна мрежа в съответствие с всички технически насоки при планирането, въвеждането и оперативното използване на речните информационни системи (РИС) с цел осигуряване на ефективно и безопасно корабоплаване по вътрешните водни пътища. ", "date": "2019.07.15", "title": "Европейската комисия избра снимка на русенски фотограф за пощенска картичка"}
{"url": "https://www.actualno.com/crime/po-znakovo-delo-s-kluchova-rolja-na-cvetanov-lekar-osydi-prokuraturata-news_768525.html", "text": "    Прочулият се и заради бившия вътрешен министър Цветан Цветанов лекар Михаил Милатович окончателно осъди прокуратурата заради набеждаване за убийство на новородено.      Лекарят е от Горна Оряховица, а т.нар. случай с \"бебето от фризера\" стана много популярен, след като Цветанов чете записи от специални разузнавателни средства от пленарната трибуна. Тогава Цветанов обяви, че \"едно живо бебе е умишлено умъртвено и не му е даден шанс\", но с течение на събирането на доказателства се оказа, че това изобщо не е така. Сега д-р Милатович трябва да получи 40 000 лева заради грешното обвинение на прокуратурата спрямо него, пише .   Случаят е от 2010 година, като срещу Милатович и обвинените от парламентарната трибуна негови колеги нямаше официални обвинения, тъй като се разбра, че става дума за мъртвороден плод, а не за убийство. Държавното обвинение обаче спря разследването чак през 2013 година. След това д-р Милатович заведе дело за обезщетение по Закона за отговорността на държавата и общините за вреди. В началото на юли делото приключи окончателно, тъй като Върховният касационен съд (ВКС) е отказал касационно обжалване.\r\nПред ВКС държавното обвинение е оспорило както размера на обезщетението – 40 000 лв., така и това, че Милатович е предявил иск за незаконно обвинение, а осъдителното решение е заради публичното огласяване на случая и непремерените изявления на тогавашните заместник-окръжни прокурори на Велико Търново Светослав Калчев и Румяна Ирманова. Според върховните съдии обаче тези въпроси не попадат в приложното поле на касационното обжалване. ВКС е категоричен още, че решението на апелативния съд не е и очевидно неправилно, което би било основание за допускане на касационно обжалване.  На втора инстанция Софийският апелативен съд реши, че прокуратурата не дължи обезщетение за незаконно обвинение, тъй като Милатович не е бил обвиняем, а правилната правна квалификация е по чл. 49 от Закона за задълженията и договорите ( ). В решението на съда се казваше, че арестът на Милатович е извършен от МВР и няма данни да е бил нареден от прокуратурата, но той е претърпял вреди от публичното му огласяване. Апелативните съдии написаха, че в резултат на огласените разговори от специалните разузнавателни средства, прокурорите са нарушили презумпцията за невиновност и без да са събрани доказателства са създавали убеждение в обществото, че Милатович е престъпник .\r\nСпоред съда вредата за Милатович е особено тежка, тъй като авторитетна институция като прокуратурата е изнесла информация, с която е било внушено, че лекари са убили новородено. В тази връзка бяха цитирани и показания на свидетели, които са разказали, че Милатович бил \"проснат с белезници\" в болницата, а заради лекарския жаргон в разгласените разговори дори близките му се съмнявали в неговата невинност, колеги се отнасяли грубо с него, а жени го наричали \"убиец от фризера\". Според близки на Милатович, хората в Горна Оряховица дори не знаят, че делото е прекратено, а той не е виновен.   Разследването срещу лекарите Стефан Лазаров, Катя Гецова, Михаил Милатович и шефа на АГ отделението на МБАЛ \"Св. Иван Рилски\" д-р Димитър Сотиров започна, след като на 28 ноември 2010 г. 17-годишна жена от Лясковец абортира в 22-рата гестационна седмица. Лекарите първо помислили, че плодът е мъртвороден, но след това се заблудили, че може да е жив заради епизодични движения, които по-късно деветорна експертиза определи като имитация на жизнена дейност, защото още след израждането плодът е бил в състояние на висока мозъчна смърт. На бял свят обаче, благодарение на Цветанов, излязоха разговори между лекари, включително думи на Милатович, че \"туй отиде при Андрей Баташов\".     ", "date": "2019.07.15", "title": "По знаково дело с ключова роля на Цветанов лекар осъди прокуратурата"}
{"url": "https://www.actualno.com/curious/kimbino-eko-bydeshteto-na-pazaruvaneto-news_768622.html", "text": "Светът около нас се променя и то необратимо. Колкото и да не ни се иска, няма смисъл да го отричаме. И колкото и да не ни се иска, ние също трябва да промени някои неща в себе си. Спомнете си как беше пазаруването едно време - събота и неделя - посещение на Женския пазар/пазара Кирков, Кооперативния пазар/Понеделник пазара или въобще някой голям пазар. Бавно обикаляне, разглеждане, разговори с продавачите, мъкнене на торби… Сега не е така. Просто няма толкова много време, което може да бъде отделено за подобни дейности. Не случайно и онлайн пазаруването се развива с толкова високи темпове. По-бързо е, а и можеш да спестиш пари. Но се случват и грешки - в размера, в цветовете, в качеството… Kimbino предлага нещо различно, което няма как да доведе до грешка - всички листовки с промоции на големите вериги, само че онлайн. Пак пести време - може да разгледате нужните категории (храна, мебели, дрехи и т.н.) само с едно натискане на мишката. Освен това по подобен начин пести и пари - сравнявате цени и намирате най-евтините. Като тези на виното в новата брошура на Лидл. Или пък специалните летни цени на някои бири в новата брошура на Била. Онлайн листовките имат и няколко сериозни предимства пред традиционните хартиени. Първо - те са удобни - не се нуждаете от място, където да ги държите, ако ви потрябват - те винаги са на сайта. Второ - не трябва да се чудите какво да ги правите, когато изтече срокът им. Дали да я запазите, защото сте видели нещо хубаво и искате да го опитате, или да я изхвърлите, защото само събира прах. Kimbino има решение, защото са сайта се пази архив от стари брошури. И третото голямо предимство е, че не се налага да се секат дървета и да се правят мастила, за да ги получите. Както е в традиционния хартиен вариант. Плюсовете на списъка за пазаруване Правенето на списък за пазаруване всъщност има няколко големи плюса. От една страна, това че не се разсейвате, ви помага да купувате само продуктите, от които имате нужда. Тоест, така не давате пари за неща, които не ви трябват. Ако пък успеете да направите и списък с намалени неща, спестените средства ще се увеличат. И със сигурност ще може да ги пренасочите за себе си. От друга страна, пазаруването по списък води до изхвърлянето на много по-малко храна. Глобалните проучвания твърдят, че близо 30 процента от произведената храна в света се изхвърля. Това е шокиращо количество, особено на фона на милионите, които гладуват. И със сигурност би било полезно, ако не сте част от тази статистика. Толкова много плюсове, съчетани в един продукт. Kimbino е прекрасен помощник и оставя повече време за самите вас или семейството. А в тези дни това е изключително ценно.", "date": "2019.07.15", "title": "Kimbino - еко бъдещето на пазаруването"}
{"url": "https://www.actualno.com/ruse/mladeji-ot-ruse-vyzrajdat-tradicija-syzdadena-predi-111-godini-news_768486.html", "text": "    Спортно туристическо и природозащитно дружество „Академик” започва поредица от изяви по проект „ Една русенска идея се възражда след 111 години “. Той се осъществява в партньорство с Регионален исторически музей – Русе, Сдружение Вело – Русе, Студентски съвет при РУ „Ангел Кънчев“ и Туристическо дружество „Приста“ с подкрепата на Фондация „Русе – град на свободния дух“.      Екипът на проекта мотивира деца и младежи от 7 русенски училища и 3 студентски общности да последват примера от 1908 г. на Хелмут Брокс, Васил Кулев, Константин Мазнев, Арман Пришак и Борис Корабов, ученици от русенската мъжка гимназия „Княз Борис“. Петимата създават свое дружество, което е началото на уникална общобългарска организация с активна излетна, строителна, издателска, маркировъчна и природозащитна дейност.\r\nПрез лятото на 2019 г. ученици и студенти самостоятелно и с помощта на проектния екип и клубовете на СТПД „Академик“ участват в подготовката и провеждането на пещерната експедиция „Марина дупка“ в околностите на Трявна, катерене на скали на морския бряг край село Tюленово, изкачване на връх Ботев. През периода младежите ще извършат ремонтно-обновителни дейности по стълбовата маркировка, поставяне на указателни стрелки, изграждане на нови стълбове и маршрутно-информационни табла в живописния район на хижите „Ехо“ и „Козя стена“ в Национален парк „Централен Балкан“.\r\nПредстоящо е полагане на лентова маркировка по маршрутите до паметната плоча на Юношеския туристически съюз в околностите на кв.  „Долапите“ на Русе. Там ученици и студенти ще поставят изработено от тях масивно табло с исторически, архитектурни и монументално-декоративни елементи за паркова среда и инфраструктура с ландшафтно оформление на околното пространство.  Ще се почистят пътеките и окосят теренните подходи до туровете за катерене по маршрута от автобусна спирка „Русаново мостче“ (кв. „Средна кула“) -  до скалите над р. Русенски Лом. Тук през 1910 г. Хелмут Брокс и негови другари правят първите опити за катерене в България с използване на алпийско въже.\r\nПо примера на издателската дейност на юношите-туристи от 1908 до 1940 г., сега ученици от ПГСАГ „Пеньо Пенев“ и СУПНЕ „Фридрих Шилер“ се включват в текстовото оформление и подготовката за печат на файлове, снимки и карто-схеми на Пътеводител по маршрути до природните, историческите и културни забележителности в околностите на Русе. ", "date": "2019.07.15", "title": "Младежи от Русе възраждат традиция, създадена преди 111 години"}
{"url": "https://www.actualno.com/balkani/vytreshnijat-ministyr-na-rumynija-podade-ostavka-news_768544.html", "text": "    Министърът на вътрешните работи на Румъния Кармен Дан подаде оставка от поста след разговор с премиера Виорика Дънчила, съобщават местни медии.      Кармен Дан заяви след срещата с Дънчила, че са разговаряли за уличния натиск във връзка с миналогодишния протест на диаспората на 10 август и действията на министерството на вътрешните работи.   Близо 80 000 румънци се събраха на протест в Букурещ на 10 август м.г., като демонстрацията бе съпътствана от сблъсъци между демонстранти и полиция. Най-малко 450 души потърсиха медицинска помощ заради травми, получени при избухналото насилие.\r\nКармен Дан иронично отбеляза, че в продължение на една година \"уличният натиск\" за нейната оставка не е бил достатъчен, но \"сега е\". Тя каза, че не се чувства виновна за нищо.  Националният изпълнителен съвет на управляващата Социалдемократическа партия (СДП) ще вземе решение днес за промени в правителството, като се очаква 8 министри да се разделят с постовете си.\r\nСпоред източници на радио Свободна Европа премиерът Дънчила, която е и лидер на СДП, ще предложи за нов вътрешен министър сенатора Николае Мога. ", "date": "2019.07.15", "title": "Вътрешният министър на Румъния подаде оставка"}
{"url": "https://www.actualno.com/sofia/todor-chobanov-ima-kakvo-da-se-jelae-v-kachestvoto-na-izpylnenieto-na-largoto-snimka-news_768550.html", "text": "    \"Проблемите на са ни добре известни, защото го стопанисваме. Има не качествено изпълнени участъци, има проблемни участъци, но ние с архитект Здравков ще намерим нужните решения, за да се направата промени за адекватна та експлоатация на обекта\".  Това каза заместник-кметът на София Тодор Чобанов, който присъства на проверка на минералната баня в Банкя.      Чобанов добави, че проблемните участъци са неизмеримо малка част от цялото и комплексът се експлоатира, както се очаква.   \"В него се организират през летния културен сезон множество и най-различни събития\", добави той. Чобанов отбеляза, че обектът все е в гаранция и щетите биват констатирани и съобщени на министерството, което ги предявява на изпълнителите. \"Има какво да се желае в качеството на изпълнението на този обект. Очевидно е, че компании, които нямат опит, няма как подобни големи комплекси да ги изпълняват\", заяви Тодор Чобанов. Той допълни, че очакват в бъдеще Министерството ще завиши изискванията за капацитет за качество на работата. \"Нека всички да бъдем отговорни към задълженията, които имаме\", призова той.   Относно минералната баня в Банкя Чобанов каза:\r\n\"Нашите предци преди повече от век са предвидили огромен салон в центъра на сградата. Той е съвсем съзнателно подготвен за културни събития\", каза Чобанов относно това дали ще има предистория на банята за посетителите и. По думите му в нея могат да се правят и концерти. \"Тук могат да се правят концерти с аудитория от порядъка на 100-150 човека. Тази сграда ще се ползва и занапред след завършването на реставрацията като място за заснемане на исторически филми\", допълни той.    ", "date": "2019.07.15", "title": "Тодор Чобанов: Има какво да се желае в качеството на изпълнението на Ларгото (СНИМКА)"}
{"url": "https://www.actualno.com/curious/3699-svetkavici-za-edna-nosht-v-gyrcija-news_768470.html", "text": "    Силни дъждове и хиляди светкавици донесе времето през изминалата нощ в Гърция, информира БГНЕС.      Системата \"Зевс\" в Националната обсерватория в Атина за регистриране и локализиране на светкавици е засякла 3 699 мълния в Гърция, повечето от които са в североизточната и източната част на страната.   Времето и в следващите дни, до сряда, ще предизвика нестабилна обстановка с обилни валежи, силни ветрове и светкавици в цяла Гърция. ", "date": "2019.07.15", "title": "3699 светкавици за една нощ в Гърция "}
{"url": "https://www.actualno.com/starazagora/njakolo-sela-v-starozagorsko-se-oplakvat-ot-tokovi-udari-news_768450.html", "text": "    Жители на няколко села от Старозагорско вече втори месец са притеснени от честото прекъсване на тока, предаде БГНЕС.      Електрозахранването във Винарово, Стоян Заимово и Могилово прекъсва поне по 6  пъти дневно, което удря моментално по електрорехниката, тъй като тя често изгаря. В село Винарово дори водят дневник с токовите удари. Над 140 души са се подписали в протестна подписка с искане проблемът да бъде отстранен. Подписка е направена и в селата Стоян Заимово и Могилово. За проблеми с тока съобщават и от селата Яздач, Яворово и Ракитница.   От ЕVN признаха за проблема и го обясниха с комплексни причини - метереологичното обстановка и планови ремонти. Уверенията на компанията са, че го края на седмицата казусът трябва да бъде разрешен. ", "date": "2019.07.15", "title": "Няколо села в Старозагорско се оплакват от токови удари"}
{"url": "https://www.actualno.com/cosmos/sasht-razkriha-prichinata-da-ne-se-vyrnat-na-lunata-news_768556.html", "text": "    Директорът на Джим Брайденщайн в интервю за ТВ канала CBS обясни защо американските астронавти не са успели да се върнат на Луната, предава РИА Новости.      По неговите думи, това е свързано с политически рискове, за каквито той посочва недостатъчното финансиране на космическите проекти, допълва агенция Фокус.   „Ние и сега щяхме да сме на Луната, ако не бяха политическите рискове. Казано честно, вече щяхме да сме на Марс“, заяви Брайденщайн.\r\nТой отбеляза още, че през 90-те и началото на 2000-те години, НАСА са се опитали да се върнат на Луната и да кацнат на , но и двете програми са изисквали прекалено продължителна подготовка и големи разходи. При това директорът на НАСА отбеляза, че по същите причини САЩ рискуват да не се приземят на Марс и през 2024 година.  Обновената лунна програма получи името „Артемида“ в чест на гръцката богиня на Луната и сестра на Аполон, както бе кръстена предишната американска лунна програма, в хода на която се твърди, че през юли 1969 година е извършено първото кацане на човек на Луната. ", "date": "2019.07.15", "title": "САЩ разкриха причината да не се върнат на Луната"}
{"url": "https://www.actualno.com/europe/bivsh-rykovoditel-na-kabineta-na-merkel-e-tvyrdo-ubeden-v-realizacijata-na-severen-potok-2-news_768524.html", "text": "    Руският газопровод \"Северен поток 2\" е необходим на Европа и Германия, затова ЕС няма да успее да го спре. Това заяви Роналд Пофала, бивш ръководител на кабинета на германския канцлер Ангела Меркел и председател на германския координационен комитет на форума \"Петербургски диалог\", предаде БГНЕС.      Според Пофала в близко бъдеще на Европа ще ѝ бъдат необходими по-големи количества природен газ, а най-екологичният и изгоден способ за доставката е \"Северен поток 2\".   \"Ако до 2038 г. ние се откажем от въглищата, то \"Северен поток 2Ю просто е необходим, доколкото в такъв случай на нас ще са ни необходими други енергоносители. В близко бъдеще на нас ще са ни необходими допълнителни количества газ и можем да гарантираме на немското общество тяхното постъпване, което би било екологично и икономически приемливо, само за сметка на \"Северен поток 2\", каза Пофала.\r\nНезависимо от всички опити на европейски страни да попречат на строителството на газопровода, \"Северен поток 2\" ще бъде завършен, допълни Пофала. Според него, появяващите се в процеса на изграждането пречки само ще \"увеличат разходите по строителството и експлоатацията\".  \"Северен поток 2\" трябва да мине по дъното на Балтийско море от руското крайбрежие до Германия през териториалните или изключителните икономически зони на Финландия, Швеция и Дания, последната от които засега не е дала разрешение за строителството. Сред европейските държави Германия, Австрия и Норвегия поддържат строителството на \"Северен поток 2\". Против са Полша, Латвия, Литва, а също така и Украйна, която не желае да губи приходи от транзита на руски газ за Европа. По предварителни изчисления на Киев пускането в експлоатация на \"Северен поток 2\" ще доведе до годишни загуби от около 3% от БВП на Украйна. ", "date": "2019.07.15", "title": "Бивш ръководител на кабинета на Меркел е твърдо убеден в реализацията на \"Северен поток 2\""}
{"url": "https://www.actualno.com/kustendil/kustendil-stava-arena-na-klavirna-bitka-news_768476.html", "text": "    На 17-ти юли – сряда от 18:00 ч. в Голямата зала на ще се проведе „Клавирна битка“ с трите сонати за пиано на Фредерик Шопен. Участие в събитието, което ще се проведе за първи път в България, ще вземат Юнуей Хюе - Китай, Ромео Смилков - България и Мартин Дафинов - Китай / България.      Юнуей Хюе – е роден в Китай. Участва в много музикални фестивали и майсторски класове в Европа и печели конкурси за пиано по целия свят. Понастоящем преподава в университета Дзянсу в Китай.\r\nРомео Смилков е известен български пианист. Концертира над 870 изяви като солист и камерен изпълнител, както и като солист на симфонични и камерни оркестри, в страната и 16 страни от Европа и Азия. Ромео Смилков е преподавател от 1991 г., професор от 2014 г. в АМТИИ, Пловдив. Мартин Дафинов е млад български пианист, който от 2018-та година е преподавател по пиано в Музикален департамент на Университета за технологии в Мианянг, Китай. ", "date": "2019.07.15", "title": "Кюстендил става арена на \"Клавирна битка\""}
{"url": "https://www.actualno.com/tennis/djokovich-prizna-che-e-blizo-do-kraja-na-karierata-si-news_768562.html", "text": "    Световният номер 1 Новак Джокович отново посочи след , че конкуренцията с Рафаел Надал и Роджър Федерер му помага да се развива и да играе най-добрия си тенис. Ноле в неделя спаси два мачбола и надви Федерер в пет сета в исторически петчасов финал. След мача Джокович все пак подчерта, че на първо място е неговото семейство, а тенисът далеч не може да се приеме като \"задължение\".       започна Джокович.    , добави още той.    ", "date": "2019.07.15", "title": "Джокович призна, че е близо до края на кариерата си"}
{"url": "https://www.actualno.com/smartfinance/poshtenska-banka-ochakva-novi-talanti-v-stajantskata-si-programa-news_768532.html", "text": "    Стажантската програма на Пощенска банка, която вече е целогодишна, дава отлична възможност на студенти и млади професионалисти да получат практически знания и опит в една от най-големите и модерни банки на пазара, носител за втора поредна година на голямата награда \"Работодател на годината\" от конкурса за Employer branding, организиран от b2b Media.      Стажът е платен, провежда се с гъвкаво работно време - 4 или 8 часа, съобразено с ангажиментите на студентите, а продължителността му е от 1 до 3 месеца. Желаещите могат да работят в Централното управление в София или във финансовите центрове на Пощенска банка в страната – София, Пловдив, Бургас, Варна, Русе, Велико Търново, Свищов, Благоевград, Стара Загора, Шумен и Габрово.\r\nСред големите предимства на програмата е, че тя започва с интензивно обучение за структурата, продуктите и услугите на банката, както и за подхода към потребителите и качеството на обслужване. След това всеки стажант има ментор, експерт от банката, който го въвежда в спецификите на конкретните позиции и го подкрепя активно в целия процес на придобиване на опит. Успешно приключилите стажантската програма получават сертификат за преминат стаж и могат да бъдат поканени да продължат професионалната си реализация в Пощенска банка.  В атрактивната стажантска програма, която се осъществява като част от корпоративната социална отговорност на Пощенска банка за инвестиция в младите хора и обществото повече от 12 години, се включват основно студенти от икономически специалности.\r\nНай-често това са младежи от специалностите \"Бизнес администрация\", \"Счетоводство и контрол\", \"Финанси и банково дело\", и от водещи университети като УНСС, Стопанска академия \"Димитър А. Ценов\" в гр. Свищов, Икономически университет – Варна, Американски университет в България (АУБ), чуждестранни университети от Великобритания, Австрия и други.   Най-много стажанти преминават през програмата в градовете София, Пловдив, Варна, Русе и Благоевград. По време на летните месеци банката посреща млади таланти и от други градове като Силистра, Видин, Сливен, Ямбол и Кърджали.    \"Стажантската ни програма е поредна социално отговорна инициатива на банката за установяване на двупосочна връзка между бизнеса и образованието. Чрез нея осигуряваме на студентите отлична възможност за обучение, натрупване на ценен практически опит, кариерен старт и перспективи за развитие във водеща финансова институция. Максимално гъвкави сме по отношение на началната дата, продължителността на стажа и работните часове, защото разбираме, че студентите трябва да го съчетаят успешно с учебния процес и ги подкрепяме в това.\r\nВсяка година десетки млади хора се присъединяват към нашите екипи и след това голяма част от тях остават да работят при нас. Приемаме този факт като признание за отличната работна среда, която създаваме за служителите и стажантите си, както и за това, че младите хора виждат големи възможности за кариерно развитие в компанията. Очакваме целогодишно и други мотивирани студенти да се присъединят към нашия силен екип, за да вървим заедно с тях по пътя на успеха\", коментират от Пощенска банка.\r\nПовече за стажантската програма на Пощенска банка . Всички желаещи да се включат в нея могат да подадат своите документи на имейл адрес: jobs@postbank.bg. ", "date": "2019.07.15", "title": "Пощенска банка очаква нови таланти в стажантската си програма"}
{"url": "https://www.actualno.com/society/inflacijata-namaljava-zaradi-deflacija-prez-uni-news_768481.html", "text": "    На годишна база, инфлацията в България е под 3% - 2,8%, т.е. влиза в критериите от Маастрихт за финансова дисциплина. А причината е, че за юни отчитаме дефлация - 0,6%. Така от началото на тази година инфлацията е само 1,2%.      Средногодишната инфлация за периода юли 2018 - юни 2019 г. спрямо периода юли 2017 - юни 2018 г. е 3,3%.   Според статистиката на НСИ, на месечна база най-много поскъпват храните - 1,8%, следвани от ресторантьорските и хотелиерски услуги - 1,5%. Впечатление прави, че транспортът е поевтинял с 0,7%, а комуналните услуги (жилища, вода, ток, газ, горива) не са поскъпнали.\r\nПоевтиняли са следните хранителни продукти: брашно - с 0.3%, месо от домашни птици - с 0.5%, прясна и охладена риба - с 0.5%, извара - с 0.7%, яйца - с 2.8%, млечни масла - с 0.9%, други пресни плодове (череши и ягоди) - с 22.5%, домати - с 24.5%, краставици - с 14.4%, зеле - с 25.3%, пипер - с 25.7%, зрял лук и чесън - съответно с 8.5 и 3.1%, кореноплодни зеленчуци (моркови и червено цвекло) - с 2.4%, зрял боб - с 0.5%, леща - с 0.8%, картофи - с 25.3%, шоколад и шоколадови изделия - с 1.3%, сладолед - с 3.6%, сол - с 0.6%, пресни зеленчукови подправки - с 5.1%, кафе - с 0.2%, минерална вода - с 2.6%, плодови сокове - с 0.1%, и други.  Поскъпнали са следните хранителни продукти: ориз - с 0.3%, бял хляб - с 0.7%, хляб „Добруджа“ - с 1.2%, месо от едър рогат добитък - с 0.8%, свинско месо - с 3.1%, малотрайни и трайни колбаси - съответно с 2.3 и 0.4%, мляно месо (кайма) - с 1.9%, пълномаслено и нискомаслено прясно мляко - съответно с 0.6 и 0.1%, кисели млека - с 0.3%, сирене - с 1.0%, маргарин - с 2.0%, олио - с 3.0%, ябълки - с 5.4%, цитрусови и южни плодове - със 7.0%, маслини - с 1.6%, гъби - с 3.0%, захар - с 1.2%, оцет - с 0.2%, газирани напитки - с 1.4%, ракии - с 0.7%, вина - с 0.2%, бира - с 2.7%, и други. ", "date": "2019.07.15", "title": "Инфлацията намалява заради дефлация през юни"}
{"url": "https://www.actualno.com/society/kakvo-shte-e-vremeto-v-poslednite-dni-na-uli-news_768441.html", "text": "    И през следващите дни до края на месеца времето ще е сравнително спокойно. Ще има много слънце и малко валежи. Максималните температури ще са най-често между 30 и 35 градуса.      И утре ще е хладно с валежи от дъжд, повече в Южна България и по-значителни в Рило-Родопската област. Там ще има и гръмотевични бури, предаде bTV.\r\nОт сряда започва подобрение на времето. Вероятността за валежи значително ще намалее и температурите ще започнат да се повишават.   В четвъртък ще преобладава слънчево време. Ще има временни увеличения на облачността, но ще е почти без валежи.  В петък и през почивните дни също ще е предимно слънчево. Тогава може да превали на отделни места в планинските райони. Затоплянето ще продължи и температурите ще са около 30 градуса.     ", "date": "2019.07.15", "title": "Какво ще е времето в последните дни на юли"}
{"url": "https://www.actualno.com/burgas/v-rajona-na-sozopol-pochna-dezinfekcija-sreshtu-afrikanska-chuma-news_768517.html", "text": "    Започна дезинфекцията на созополското село Зидарово, където преди ден бяха  умъртвени 107 домашни прасета, предаде БГНЕС      Дезинфекцията се извършва в трикилометровата рестриктивна зона около село Зидарово, в което беше потвърдено първото за Бургаска област огнище на африканска чума при домашни свине. Обеззаразяването се извършва от служители на Агенцията по безопасност на храните и ще приключи в рамките на три дни. Ще бъдат напръскани всички площи, улици и дворове, както и  пътищата, водещи към селото.   Дезинфекциращата течност убива всякакви вируси и бактерии, които биха могли да причинят заболяване по животните и се разпръсква от противопожарен автомобил. Директорът на Бургаската териториална дирекция на Агенцията по храните д-р Георги Митев заяви, че няма опасност за хората и домашните животни, както и  за растенията.\r\nДнес е приключило и вземането на кръвни проби от всички прасета в десеткилометровата санитарна зона около Зидарово, в която попадат още седем села от Созополска и Бургаска общини. Резултатите от кръвните проби се очакват да излязат в късния следобед утре.   ", "date": "2019.07.15", "title": "В района на Созопол почна дезинфекция срещу африканска чума"}
{"url": "https://www.actualno.com/crime/katastrofa-na-severnata-skorostna-tangenta-news_768442.html", "text": "    Двама души са леко пострадали при сблъсък между два автомобила. Това съобщиха от пресцентъра на МВР за Агенция „Фокус“.      Катастрофата е станала около 9.30 часа тази сутрин при км 0 на Северната скоростна тангента в посока автомагистрала „Хемус“.   Двамата пострадали са откарани в болницата. Не се съобщава пострадалите да са употребили алкохол или наркотични вещества. Движението на мястото на произшествието е спокойно, не са се получили тапи. ", "date": "2019.07.15", "title": "Катастрофа на Северната скоростна тангента"}
{"url": "https://www.actualno.com/asia/hlapeta-izminaha-1000-km-s-kradena-kola-news_768406.html", "text": "    Четири деца задигнали кола и предприеха пътешествие от 1000 км из , преди да бъдат заловени от полицията.      Едно 14-годишно момче, две по-малки от него с една година и момиче на 10 г. започнали епичното си пътуване в събота.  Приготвили си пари, въдици и „взели назаем“ автомобил от едно от семействата, живеещи в крайбрежния град Рокхемптън в Куинсленд. Едно от децата оставило бележка за семейството си, в която им разказва за плановете.   Полицията в Куинсленд заяви, че колата е била забелязана рано в неделя сутрин в отдалечения град Банана, където се твърди, че  децата откраднали бензин, преди да продължат пътя си на юг.\r\nКолата е намерена в неделя вечер близо до Графтън, в съседния щат Нов Южен Уелс, на около 11 часа път с кола от Рокхемптън.  Полицията в Нов Южен Уелс заяви, че на полицаите се наложило да използват сила, за да влязат в автомобила, след като децата отказали да излязат, предаде БГНЕС.\r\n\"Те се бяха заключили в колата и полицията трябваше да използва палка, за да ги арестува\", каза инспектор пред репортери.   Не се съобщава кое от децата е било на волана, но според полицията е вероятно те да са се сменяли, доколкото пътя е бил доста дълъг.    В момента тече полицейско разследване на няколко простъпки, за които се предполага, че невръстните пътешественици са извършили. ", "date": "2019.07.15", "title": "Хлапета изминаха 1000 км с крадена кола "}
{"url": "https://www.actualno.com/politics/zaradi-f-16-kabinetyt-iska-oshte-21-mlrd-lv-kym-budjeta-na-voennoto-vedomstvo-news_768459.html", "text": "    Правителството осигурява необходимия ресурс за придобиването на бойните самолети F-16 Block 70. Това става чрез проект на Закона за изменение и допълнение на Закона за държавния бюджет на Република България за 2019 година, съобщиха от пресслужбата на Министерски съвет.      Кабинетът ще настоява да се увеличи размерът на разходите по бюджета на Министерството на отбраната за 2019 г. с 2,1 млрд. лева заради . \r\nВ изпълнение на решение на Народното събрание от 16 януари 2019 г. и създадения със заповед на министър-председателя екип за общ контрол и финализиране на преговорите с правителството на Съединените американски щати, бяха проведени преговори по отделните области на доставката на самолетите и на свързаното оборудване, документация и услуги, и индустриално сътрудничество. На база на проведените преговори официално беше представено предложение за сключване на четири отделни договора между Република България и правителството на САЩ за придобиването на , въоръжение и свързаните с него системи за дългосрочна експлоатация и поддръжка, както и цялостна подготовка на пилоти и помощен персонал, които подлежат на ратифициране от Народното събрание.   Съществен момент във финансовия модел на тези договори е начинът на плащане, който предвижда определената цена (стойност - estimated cost) да се депозира изцяло в кратък срок след тяхното подписване по сметка на федералното правителство. Депозираните средства ще се използват от Агенцията на САЩ за сътрудничество в областта на отбраната и сигурността за извършване на плащания в хода на изпълнението на договорите, обясняват от Министерски съвет.  Условията на програмата на САЩ за чуждестранни продажби за военни цели (FMS) дават възможност, след превеждане от Министерството на отбраната по сметка на правителството на САЩ на сумите за изпълнение на договорите за придобиване на нов тип боен самолет, част от тях да се депозират и инвестират чрез банкови и инвестиционни сметки във Федералната резервна банка на Ню Йорк за осигуряване на доходност от тези средства в полза на българската държава. Процесът на откриване на сметките и прехвърлянето на средства отнема обичайно около 6 месеца.\r\nРеализирането на тази възможност изисква сключване на споразумение между Министерството на отбраната, Агенцията на САЩ за сътрудничество в областта на отбраната и сигурността и Федералната резервна банка на Ню Йорк, като в него може да участва Българската народна банка като агент на държавата. Размерът на средствата, които биха могли да се прехвърлят по този начин, ще се определи от Агенцията на САЩ за сътрудничество в областта на отбраната и сигурността (DSCA), като по сметката на федералното правителство следва да се поддържат средства за покриване на текущи разплащания на агенцията по проекта за 90 дни. Стандартно средствата се инвестират в овърнайт депозити и нискорискови краткосрочни федерални съкровищни бонове (treasury bills) с различна срочност.\r\nТози финансов модел за реализиране на проекта за инвестиционен разход „Придобиване на нов тип боен самолет“ изисква осигуряването на допълнителни разходи над одобрените от Народното събрание със Закона за държавния бюджет на Република България за 2019 г., което налага изготвянето и предлагането на законопроект за неговото изменение и допълнение и се предлага да се увеличи размерът на разходите по бюджета на Министерството на отбраната за 2019 г. с 2,1 млрд. лева.    С разчетите към законопроекта не се предвижда промяна на ограничението за нов държавен дълг и одобрените бюджетни ограничители за 2019 г. остават непроменени по отношение на максималния размер на държавния дълг към 31 декември 2019 г. и максималния размер на новия държавен дълг, който може да бъде поет през 2019 година.   Същевременно със законопроекта се предлага и намаление на разходи по държавния бюджет. Предвидено е планираните в разчетите към ЗДБРБ за 2019 г. средства в общ размер на 271 млн. лв. за реализиране на други проекти за модернизация на Българската армия да не бъдат разходвани през настоящата година.\r\nОтчитайки нетното увеличение на разходите по държавния бюджет в размер на 1,829 млрд. лв. в законопроекта за изменение и допълнение на Закона за държавния бюджет на Република България за 2019 г. се предвижда увеличение на дефицита по държавния бюджет с 1,829 млрд. лв. до 2,228 млрд. лева.\r\nПравителството прие и решение за предложение до Народното събрание за ратифициране на международен договор (LOA) BU-D-SAB, „Самолети F-16 Block 70 и свързана с тях поддръжка“ (F-16 Block 70 aircraft and associated support), международен договор (LOA) BU-D-AAA, „Боеприпаси в подкрепа на F-16” (Munitions in support of the F-16), международен договор (LOA) BU- P-AAD, „Sidewinder AIM 9X Блок II ракети, свързани материали и услуги“ (Sidewinder AIM 9Х Block II Missiles, associated material and services) и международен договор (LOA) BU-P-LAR, „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване“ (Multifunctional Information Distribution System Joint Tactical Radio System (MIDS JTRS) (5) and related support and equipment).\r\nТези договори бяха подписани на 11 юли 2019 г. от българска страна въз основа на Решение на Министерския съвет от 10 юли 2019 г. С тях се договаря доставката от правителството на САЩ за българските въоръжени сили на и свързаното оборудване и въоръжение в изпълнение на Решение на Народното събрание за започване на преговорен процес по придобиване на нов тип боен самолет и в изпълнение на Актуализиран проект за инвестиционен разход „Придобиване на нов тип боен самолет“, приет с Решение на Народното събрание, става ясно още от решенията на правителството.   \"Няма скрити разходи в сделката за закупуване на F-16\". Това увери по време на брифинг в Министерски съвет заместник-министърът на отбраната Атанас Запрянов. „За да се извърши ратификацията на договорите, трябва да бъдат осигурени бюджетни средства и това налага промяна и актуализация на бюджета за 2019 г. Тези пари да бъдат прехвърлени на Министерството на отбраната“, посочи той, като уточни, че това се прави, защото бенефициент на договора е Министерството на отбраната, а средствата се управляват от министъра на отбраната и министъра на финансите. „Бюджетът се актуализира с 1.256 млрд. долара в разходната част“, поясни Запрянов. ”Ако има положително решение на Американския конгрес, договорът е гъвкав и позволява в хода на неговото изпълнение да бъдат добавени допълнителни наши изисквания“, каза той. „Скрити разходи в сделката няма. Те са такива каквито са“, заяви още зам.-министърът на отбраната. ", "date": "2019.07.15", "title": "Заради F-16: Кабинетът иска още 2,1 млрд. лв. към бюджета на Военното ведомство"}
{"url": "https://www.actualno.com/varna/edin-ot-naj-poseshtavanite-plajove-okolo-varna-posreshta-turisti-s-kalni-vodi-i-mirizma-news_768500.html", "text": "    Голяма част от туристите, които предпочитат да почиват край морската ни столица, посещават известния плаж \"Кабакум\". Той се намира между курортите \"Св. Св.. Константин и Елена\" и \"Златни пясъци\". Плажуващите там обаче, сред които има и много чужденци, са принудени да газят мръсната водата от деретата, която се стича от пътя към плажа. Туристите се оплакват и от силната миризма, която се носи навсякъде.      Оказва се, че проблемът с незаустените подпочвени води, които се стичат по ската, съществува от години. До община Варна са подадени много сигнали, но решение все още няма. Голяма част от туристите споделят за още един проблем - достъпът до плаж \"Кабакум\". Заради тесния път, колите се разминават трудно, а огромните задръствания изнервят шофьорите. Плажуващите, които са без коли, трябва да вървят между автомобилите, защото тротоарите са превърнати в паркинг. Във връзка с тези проблеми, от общината заявиха, че има предвидени средства за ремонт на пешеходните зони към плаж \"Кабакум\", но дейностите се бавят заради съдебни процедури. От администрацията не дават отговор на въпроса възможно ли е подпочвените води да бъдат заустени, за да не се стичат на пътя. ", "date": "2019.07.15", "title": "Един от най-посещаваните плажове около Варна посреща туристи с кални води и миризма"}
{"url": "https://www.actualno.com/curious/sedmichen-luboven-horoskop-za-15-19-uli-news_768466.html", "text": "     Овен       През тази седмица ще чувствате „на място” във връзката си – знаете точно къде стоите и какво искате. Вашият партньор ще оцени независимостта ви като личност и това ще ви даде допълнителна увереност. Телец Тази седмица ще може да се възползвате максимално от романтиката, която ви очаква. Ако имате тайна, която ви тежи и искате да споделите, сега е идеалният момент.   Близнаци Има реален шанс да задълбочите връзката си в емоционално отношение. Може би точно това ще ви даде спокойствието, което все не можете да намерите. Рак     Имате нужда от разнообразие на различни нива и това ви кара да сте твърде импулсивни. Може би в момента имате чувство, че животът ви се изплъзва между пръстите, но отделете няколко минути да намерите положителното.  ", "date": "2019.07.15", "title": "Седмичен ЛЮБОВЕН хороскоп за 15-19 юли"}
{"url": "https://www.actualno.com/plovdiv/s-priemna-v-plovdivska-bolnica-fondacija-pomaga-na-jertvi-na-domashno-nasilie-news_768490.html", "text": "    Жертви на вече могат да потърсят помощ в новата приемна на фондация „Джендър Алтернативи“ в УМБАЛ „Свети Георги“ в Пловдив. В нея пострадалите ще получат безплатно психологическа и юридическа подкрепа. В тази задача ще помагат и лекари от болницата, които са обучени да разпознават жертвите на насилие и след като помогнат на пострадалите с лечение, ще ги пренасочват към приемната, която се намира до входа на спешния сектор.       Тук вече нуждаещите се от подкрепа се поемат от представителите на фондация „Джендър Алтернативи“, които освен че разясняват на жертвите на домашно насилие законодателството, им предлагат социална помощ, а според конкретния случай ги и насочват към други институции. Според координатора на фондацията Рада Еленкова, напоследък случаите на жертви на домашно насилие се увеличават. „Смятам, че това е така, защото домашното насилие спира да бъде табу тема. Хората се разчупват. Не го намират вече за частен проблем и се обръщат към професионална помощ, което за нас е най-важното“, смята тя. Служителите на Консултативния център на фондацията за миналата година са направили 437 консултации на лица, пострадали от домашно насилие. Те са основно жени, възрастни хора и деца, но не липсват случаи и на мъже.  „За миналата година по медийни публикации ние сме установили, че има 28 убийства на жени, вследствие на домашно насилие. Това са убийства от техните настоящи или бивши партньори. Което прави по около две жени на месец убийства на жени. Това е доста стряскащо“, категорична е Рада Еленкова.\r\nПриемната работи всеки делничен ден от 9 до 17 часа. Тя е открита със съвместната подкрепа на Министерството на правосъдието, МВР-Пловдив, УМБАЛ „Свети Георги“ и фондация „Джендър алтернативи“ и ще работи до края на ноември. ", "date": "2019.07.15", "title": "С приемна в пловдивска болница фондация помага на жертви на домашно насилие"}
{"url": "https://www.actualno.com/smartfinance/digitalnoto-bydeshte-na-bankite-grija-za-nujdite-na-vseki-klient-news_767613.html", "text": "    Макар и смятани за консервативни институции, банките уверено навлизат в дигиталната епоха. От няколко години в банковия (и като цяло във финансовия) сектор тече усилена дигитална трансформация, като компаниите се състезават коя ще предостави по-иновативна услуга, създавайки все по-голямо удобство на клиентите си. Но те се надпреварват и с времето, за да отговорят на все по-разнообразните индивидуални нужди на потребителите.      В 21 век банките и клиентите им вече взаимодействат не само физически, но и чрез виртуални интерактивни системи. Те все по-често се срещат онлайн за сметка на реалната среда.\r\nЗатова и не е изненадващо, че все повече банки намаляват броя на физическите си клонове за сметка на виртуални офиси и интерактивни системи за взаимодействие с клиента. В уеб сайтовете и социалните мрежи вече можем да получим консултации от чатботове, управлявани от изкуствен интелект, вместо от реални служители. В някои банкови клонове няма нито един касиер, като функциите му се изпълняват от терминали за самообслужване. Ролята на клоновете постепенно се променя - те се превръщат в място за получаване на съвети, консултации и операции с висока добавена стойност.\r\nСамите потребители все повече залагат на мобилно и интернет банкиране, за да плащат битовите си сметки, да пазаруват онлайн или да резервират желаната почивка. Освен добре познатите безконтактни карти, те не се свенят да използват електронни портфейли на смартфоните си, за да плащат в заведения или магазини. Безкасовите разплащания са все по-предпочитани, тъй като са по-евтини за банките и по-лесни за потребителите. Постепенно набират сила и напълно нов тип услуги като мултибанкиращи платформи, които дават възможност да следим и управляваме сметките си в няколко банки в реално време.  Основната идея е една – и да могат да оперират с тях възможно най-бързо, удобно и сигурно.\r\nИменно потребностите на клиента са основен фокус за финансовите институции. Разбирането на неговото поведение, желания, нужди, предпочитания е все по-ключово за успешното взаимодействие с него. С помощта на анализа на големи масиви от данни се предлагат персонализирани оферти и услуги на конкретни клиенти.\r\nВъпреки че банките предоставят все по-иновативни и удобни възможности, потребителите са все по-взискателни към тях и са готови веднага да сменят компанията, ако не оправдае очакванията им. Предложената услуга трябва да пасва на техните навици, начин на живот, дори на моментното им настроение.    За да отговорят на всички тези нужди, банките залагат на многоканален подход в обслужването на клиентите, работейки в силно конкурентна среда. Освен персонализираните оферти, те използват нови канали на дистрибуция: получаваме предложения за банкови продукти чрез различни приложения на смартфона ни, в социалните мрежи, в уеб сайтовете или по имейл.\r\nДобре дошли в 21-ви век, когато банката е ваш спътник и финансов помощник навсякъде и по всяко време. ", "date": "2019.07.15", "title": "Дигиталното бъдеще на банките: грижа за нуждите на всеки клиент"}
{"url": "https://www.actualno.com/football/znaete-li-zashto-antoan-grizman-igrae-samo-s-dylgi-rykavi-news_768485.html", "text": "    Отборът на обяви дълго чакания трансфер на вчера. Каталунците платиха откупната клауза на играча в размер на 120 милиона евро и го привлякоха от отбора на Атлетико Мадрид.       Любопитно около френския национал е, че във всеки мач той играе с дълъг ръкав. Но каква е причината за това?    През годините Гризман не крие, че любимият му футболист е . Именно легендата на Реал Мадрид и Манчестър Юнайтед е провокирал световния шампион от миналото лято да играе само с дълъг ръкав. , споделя в интервю Гризман.  При обявяването на трансфера на Гризман вчера стана ясно, че Барселона му е поставил и немислима откупна клауза. Каква е тя може да видите . ", "date": "2019.07.15", "title": "Знаете ли защо Антоан Гризман играе само с дълги ръкави?"}
{"url": "https://www.actualno.com/curious/3-te-zodii-koito-syzdavat-naj-zdravite-semejstva-news_768493.html", "text": "    Семейството е най-важното в този живот. Всичко го знаем, но не всички съумяваме да запазим семейството си здраво. Факторите за това за безброй, но има зодии, на които всичко им се получава с лекота. Тези три са:       Телец    Телците дават всичко за семействата си. Цял живот се опитват да създадат идеалната семейна среда. Всичко започва с избирането на правилния партньор, а това става много трудно, защото това е зодията с най-много критерии и претенции. Често пъти Телците намират своята половинка в живота малко по-късно от всички останали, именно защото изчакват перфектния човек, подлагат го на цял куп изпитания и чак тогава отдават сърцето си напълно. Любовта им е силна, те обичат от сърце и са винаги честни с човека до себе си. Когато създадат семейство, Телците дават всичко от себе си то да остане здраво завинаги. Обичат децата и не се бавят много, много. За тях е важно в семейството да няма лъжа, да се правят компромиси и да не се спори за незначителни неща. Каквито и трудности да изпитват, Телците винаги са водещата фигура в семейството и дават добрия тон на разбирателството и обичта.    Везни Мечтата на Везните е да бъдат с един партньор до края на живота си. Това търсене започва в много ранни тинейджърски години и разделите на тази възраст обезсърчават нежната душа на Везните. На по-късен етап от живота си разбират, че истинският за тях човек ще дойде в осъзнат момент - тогава, когато намерят своя път в живота. Влюбват се от раз! Заживяват със своя човек за седмици, а след това много бързо стигат и до олтара. Шеметно пътешествие е животът на Везните. На повечето представители на тази зодия е писано да имат повече от две деца. Везните успяват да балансират добре между работата и личния живот. Точно за това никога не възникват проблеми за това дали отделят достатъчно време на семейството си. Те са всеотдайни, забравят за всичко и всички, когато искат да бъдат със семейството си. Държат на дисциплината вкъщи, да разбирателството и образованието.         ", "date": "2019.07.15", "title": "3-те зодии, които създават най-здравите семейства"}
{"url": "https://www.actualno.com/business/baawards-2019-udyljava-sroka-za-studentski-proekti-news_768456.html", "text": "     15 юли 2019 Българската асоциация на рекламодателите (БАР) активира конкурсите в рамките на 6-тото годишно издание за „Награди на БАР“ ( BAA wards 2019 ), навлизайки в „Четвъртото измерение“. Заедно професионалисти от трите водещи страни в маркетинговия процес: рекламодатели, комуникационни агенции и студенти участват в три отделни конкурса, оценявани от три различни съдийски комисии, съставени от авторитетното жури на BAA wards 2019 .      От началото на юли студентите по маркетинг, реклама и комуникации започнаха да подготвят своите предложения за студентския конкурс на BAA wards 2019. Управителният съвет на БАР откликна на силния интерес и на желанието за участие на отборите от българските университети, като взе решение да удължи с една седмица срока за кандидатстване. Рекламно-комуникационните кампании трябва да са на тема „Пускане на пазара на нов брандиран продукт или услуга в съществуваща категория“ в избран от студентите бизнес сектор. Предложенията може да са представяни на академични или външни форуми като рекламна академия, олимпиади, семинари по маркетинг и др., но да са създадени през 2019г.  Заявките се подават до 28  юли, съгласно обявения регламент  .   Предложенията ще оценява съдийския състав на BAA wards 2019 , съставен от водещи български професионалисти в сферата на маркетинга и рекламата, представители на големи рекламодатели-членове на БАР, на комуникационни агенции-членове на БАКА, на агенции за пазарни и потребителски проучвания-членове на БАМОР и академични преподаватели. Наградите са златна, сребърна и специална.\r\nРосен Мисов, изпълнителен директор на БАР, насърчи студентите: “ B AA wards 2019 Ви очаква в  „Четвъртото измерение“, където ще си подадат ръце професионалистите маркетолози, рекламисти и комуникатори, които да не забравяме, че също са били студенти. Мнозина от тях са стартирали своята кариера именно с конкурсен проект. Очакваме Вашите идеи!“  Важни дати за BAA wards 2019- студентски конкурс\r\n- Студентски проекти се подават между: 29.6.2019-28.7.2019г.    - Оценяване и определяне на победителите: 29.7.2019-01.9.2019г.     - Галасъбитие за връчване на наградите: (общо за трите конкурса в BAA wards 2019 : дата между 22-24.10.2019г ., която ще бъде обявена по-късно\r\nПодробна информация за конкурсите в BAA wards 2019 , може да намерите .  ", "date": "2019.07.15", "title": "BAAwards 2019 удължава срока за студентски проекти"}
{"url": "https://www.actualno.com/pleven/v-pleven-validiraha-nova-poshtenska-marka-po-bylgaro-ruski-proekt-news_768541.html", "text": "    Едновременно в България и Русия днес бе пуснато в обръщение четвърто съвместно пощенско издание, . Българският вариант бе валидиран в Актовата зала на общинската администрация в Плевен. На руския филателен пазар се пуска художествен проект, който изобразява гроздобер на „Кайлъшки рубин“, а на българския – гроздобер на известния руски сорт „Цветочный”. Изданието се състои от две пощенски марки и пощенски печат. Художник на българския проект е Орлин Вълчев. Тиражът е 21 800 броя, съобщи зам.-министърът на транспорта Димитър Геновски.      Във валидирането участва и проф. Иван Пачев, директор на плевенския Институт по лозарство и винарство, в който е създаден „Кайлъшки рубин“. „Избрахме този сорт, защото е един от най-новите в България. През 2014 г. той получи златен медал на изложението „Агра“ в Пловдив и е един от най-търсените в цялата страна. Чрез участието ни в това пощенско издание искаме да покажем връзката между нашия институт, Плевен, България, Русия и Ростов на Дон“, поясни проф. Пачев. „Това е едно издание, което филателистите очакват с интерес, защото темата е интересна и защото е съвместно издание между България и Русия. Ние, филателистите, не признаваме ембарго, не признаваме политика. Ние винаги сме заедно за развитие на общото ни хоби. Това красиво издание ще намери място както в колекциите на българските филателисти, така и в колекциите на руските. То е в такъв тираж, че ще представлява интерес за колекционерите“, коментира Спас Панчев, председател на Съюза на филателистите в България.  „Днешното събитие е знаменателно не само за филателистите в нашите две страни, но и за нашите народи. Защото нашите побратимски връзки – между българския и руския народ, между Плевен и Ростов на Дон, се развиват не само в различни области на икономиката, но дори и в такива сфери като филателията“, каза генералният консул на Русия в Русе Андрей Громов. ", "date": "2019.07.15", "title": "В Плевен валидираха нова пощенска марка по българо-руски проект"}
{"url": "https://www.actualno.com/showbusiness/robi-uiljams-prizna-che-e-preboril-kovarna-bolest-news_768438.html", "text": "     Поп звездата Роби Уилямс призна, че не е могъл да стане от дивана си в продължение на три години, борейки се с агорафобията.       45-годишната поп звезда призна за битката си с тревожното разстройство, което кара хората да избягват обществени места или ситуации , които могат да предизвикат паника. Това го е държало вкъщи години и го е накарало да отхвърли оферта от 15 милиона паунда, да бъде водещ на \"American Idol\".   „Кариерата ми беше излетяла в стратосферата и ме запрати чак на Марс. Имах нужда от известно време, за да си върна равновесието и да се върна отново”, сподели той.\r\n„ Моето тяло и ум ми казваха, че не трябва да излизам никъде, че не мога да направя нищо . Беше ми казано просто да чакам - така че буквално просто седнах и изчаках. Страдах от агорафобия от 2006 до 2009 година. Тези години бяха прекарани в кашмирен халат, ядене на чипс и пускане на брада”, разказа Уилямс пред „Sunday Times”, предаде БГНЕС.  „Спомням си, че ми предложиха 15 милиона лири, за да поема от Саймън Коуъл \"American Idol\", плюс голям концерт в Щатите, но аз отхвърлих предложението, защото не бях напускал дивана доста време. Просто не можех.”\r\nСпоред звездата от това състояние изведнъж го извадило слушането на песента на „The Killers“ - „Human“ и това се оказало нова повратна точка в живота му.   „Трябваше да се науча как да се забавлявам. Това не беше лесен процес - това беше като да преживееш катастрофа и след това да се научиш да ходиш отново”, завършва изповедта си Роби.     ", "date": "2019.07.15", "title": "Роби Уилямс призна, че е преборил коварна болест"}
{"url": "https://www.actualno.com/burgas/hotelieryt-biesht-se-s-izraelski-turistki-se-schita-za-napadnat-emocijata-naddelja-nad-profesionalizma-news_768405.html", "text": "    Ситуацията е извадена изцяло от контекста на случилото се. Това заяви Иван Тодоров, управител на в Слънчев бряг, който се прочу със – жени.      По думите му, израелските гости са дошли към 11:00 часа на 5 юли и са попитали може ли да се настанят. Било им обяснено, че настаняването почва от 14:00 часа, като Тодоров подчерта изрично, че това е било търговска практика по цял свят. По думите му, на туристките било предложено да си оставят багажа, те го направили, но след това, туристите почнали скандали, ходили на бара и поръчвали напитки, без да плащат, защото казвали, че са ощетени.   Към 12:15 часа Тодоров дошъл на място, проверил резервацията – стая за двама възрастни с две деца, всичко било наред и обяснил на гостите, че трябва да изчакат до 14:00 часа, за да бъдат настанени. След това, пак по думите му, жените му се нахвърлили и персоналът плюс случайни туристи му помогнали. Подаден бил и сигнал до 112, но около половин час никой не дошъл – т.е. полиция.\r\nХотелиерът показа и декларация, написана на иврит, която туристите подписали – че повече няма да буйстват в хотела. Той увери и, че има превод на декларацията.  Попитан защо тогава на записа , отговорът беше: \"Емоцията надделя над професионализма\". Тодоров обяви, че хотелът е изключително спокойно място и нямало охрана. \"Моя рецепционистка беше наплюта, обиждана, ругана – те ни предизвикваха по всякакъв начин това да се случи. Аз съм и гражданин и първо бих защитил всеки, който има нужда\", подчерта хотелиерът.\r\nДосега сме нямали подобна ситуация, надявам се и занапред да нямаме, надяваме се следващият път като се обадим на телефон 112, да има отсреща реакция, обобщи Тодоров, който изрично добави и, че охрана нямало да помогне. Попитан дали се е ударил при опита си да ритне с крак една от израелките, Тодоров отвърна, че не се е наранил.   Този мениджър трябва да наблегне на по-добра физическа подготовка и дестинация, даде ироничен съвет евродепутатът Ангел Джамбазки в коментар за случилото се.     ", "date": "2019.07.15", "title": "Хотелиерът, биещ се с израелски туристки, се счита за нападнат: Емоцията надделя над професионализма"}
{"url": "https://www.actualno.com/politics/naj-masovite-uslugi-v-obshtinite-shte-se-predostavjat-chrez-standartizirani-zajavlenija-news_768483.html", "text": "    От утре (16 юли) всички общини на територията на страната са задължени да използват уеднаквени, стандартизирани заявления за 16-те най-масово предоставяни услуги. Това става възможно с приетото по инициатива на вицепремиера Томислав Дончев  изменение на Наредбата за административно обслужване, съобщават от правителствената информационна пресслужба.      Сред стандартизираните заявления  са издаване на скици за недвижими имоти и разрешение за строеж, одобряване на подробен устройствен план, заверка на документи за гражданско състояние в чужбина, както и издаване на многоезично извлечение от акт за гражданско състояние.   Това е следващата стъпка от процеса на стандартизация на административните услуги след постигнатото през 2018 г. уеднаквяване на услугите, предоставяни от областните администрации. По този начин се облекчават гражданите и бизнесът, намалява се административната тежест чрез отпадане на ненужни документи и се спестява време при получаването на резултата от извършената услуга.\r\nВсички стандартизирани документи ще бъдат вписани в Регистъра на услугите към Административния регистър.   ", "date": "2019.07.15", "title": "Най-масовите услуги в общините ще се предоставят чрез стандартизирани заявления"}
{"url": "https://www.actualno.com/curious/synuvat-li-jenite-po-chesto-erotichni-synishta-news_768380.html", "text": "    \"Ново проучване показа, че днес жените по-често сънуват еротични сънища, отколкото преди 50 години\", съобщава австрийското издание „Kurier”. \"Каква роля играе феминизмът в това?\", задава въпрос изданието.      \"За това ново проучване, изследователи от Фрайбургския университет са изследвали 2907 души на възраст от 16 до 92 години. Резултатите от проучването са публикувани в научното списание „Психология и сексуалност”. Според проучването, жените на възраст от 16 до 30 години вече имат по-често отколкото техните връстнички преди 50 години. Всяки пети сън на младите жени има еротичен компонент.В подобно проучване, проведено през 1966 г., само по-малко от 4% от жените са посочили, че са имали чувствени сънища.”, съобщава изданието.   \"Средно около 18% от всички сънища на анкетираните са имали сексуално съдържание. По-младите участници в проучването по-често са имали еротични сънища\", се казва в статията, предаде БГНЕС.\r\n\"Не всеки еротичен сън е автоматично приятен за онзи, който го сънува\", отбелязва изданието. \"Например, когато правите секс с шефа, това може също да означава, че в професионалния си живот сте готови за нещо ново, например очаквате повишение.\"  \"Учените от изследователския екип на Майкъл Шредл в университета във Фрайбург предполагат, че увеличаването на броя на сред младите жени се дължи на еманципацията. Днес, казват те, жените са по-отворени и говорят за еротичните си сънища с по-малко сдържаност и срам.\"\r\nСпоред проучване, проведено през 2007 г. от Университета в Монреал, в което са анализирани повече от 3,5 хиляди истории за сънищата, честотата на еротичните сънища при мъжете и жените е била около 8%, а жените по-често са имали еротични сънища със своите настоящи или минали партньори. Мъжете по-често са имали мечти за секс с няколко партньорки.” твърди изданието.   Според Марк Блегроув, професор по психология в Британския университет в Суонзи, еротични сънища са по-склонни да сънуват хора, които изпитват стрес в ежедневието или са изправени пред проблеми. В същото време задоволителният сексуален живот, напротив, не влияе на еротичните сънища. Според ученият само 15% от сънищата ни са свързани със събитията от ежедневието, съобщава „Kurier”.     ", "date": "2019.07.15", "title": "Сънуват ли жените по-често еротични сънища?"}
{"url": "https://www.actualno.com/business/lubimata-marka-na-bylgarija-e-foodpanda-news_768469.html", "text": "    Международната платформа за поръчки и доставки на храна , бе отличена с приза „Любима марка на България“ в категория Електронна търговия. Над 40 000 души подкрепиха предпочитаните от тях брандове в единствената потребителска класация у нас, „Любимата марка на България“, която се проведе в три етапа.   Критерият, по който се излъчва всеки победител, е броят подадени гласове към съответната компания. Това, че foodpanda е „Любима марка на България“, е благодарение на факта, че е един от най-бързоразвиващите се брандове у нас, който за 5 години успя да спечели доверието на своите потребители. Международният опит на компанията допринесе за развитието на тази пазарна ниша в страната. съобщи изпълнителният директор на foodpanda, Ивайло Нецов. На официалната церемония, компанията получи и второ отличие за „Бранд мениджър на годината“ в категория Електронна търговия, което отиде при маркетинг екипа на foodpanda.\r\nПреди официалното събитие по награждаването се проведе и конференцията „Brand talks“, на която специалисти в областта на рекламата, маркетинга и ПР разказаха своя опит и вдъхновяващи истории за това как трябва да се развива една марка успешно. Безценния си опит в това събитие споделиха изпълнителният директор на foodpanda, Ивайло Нецов, както и маркетинг мениджърът, Мария Христова. Те разказаха от първо лице за успешното ребрандиране на компанията, етапите за интегриране на глобалния бранд на местния пазар, както и много полезни практики от пътя, който измина брандът през последните години.\r\nПред foodpanda, новата „Любима марка на България“, има още много полета за развитие и предизвикателства, които да карат потребителите да огладняват и да очакват винаги нещо ново и вкусно! ", "date": "2019.07.15", "title": "Любимата марка на България е foodpanda"}
{"url": "https://www.actualno.com/sofia/nov-protest-pred-blok-73-v-mladost-s-pokana-kym-fandykova-i-zdravkov-news_768462.html", "text": "    Нов протест заради казус със застрояване в столичния квартал \"Младост\" - при блок 73, се организира утре, 16 юли, от 19:00 часа.      Припомняме, че на едно от последните си заседание Столичният общински съвет (СОС) за строеж. Това предизвика собственика \"Джи Ти Строй\" да огради имота си с ажурна ограда. За организаторите на протеста това е абсолютна демонстрация, тъй като толкова време досега подобна стъпка не е предприемана.\r\n\"     \", казват организаторите. ", "date": "2019.07.15", "title": "Нов протест пред блок 73 в \"Младост\" - с покана към Фандъкова и Здравков"}
{"url": "https://www.actualno.com/health/svetovno-priznatijat-nevrohirurg-doc-d-r-toktash-idva-za-bezplatni-konsultacii-vyv-varna-news_767851.html", "text": "    Доц. д-р Зафер Оркун Токташ ще проведе напълно БЕЗПЛАТНИ КОНСУЛТАЦИИ на български пациенти с тумор в мозъка и гръбначни заболявания на 26 и 27 юли 2019г. във Варна. Неговото гостуване и този път е по покана на управителя на Медикъл Караджъ – Звезделина Лютфи.      Доц. д-р Зафер Токташ неизменно се превърна в неразделна част от нашата инициатива да предоставим достъп на българските пациенти до най-съвременните методи и технологии в медицината. Както и досега безплатните консултации в рамките на инициативата ни са насочени:\r\n•\tкъм пациенти с вече установени заболявания\r\n•\tкъм тези, нуждаещи се от второ мнение  •\tкъм пациенти интересуващи се от лечение в чужбина, в частност Турция\r\nДоц. д-р Токташ е сред водещите специалисти в Турция за лечение на тумор в мозъка и операция на гръбначния стълб. Той е изключително търсен неврохирург от пациенти от България и цял свят.\r\nКой е доц. д-р Токташ?    Специалистът по мозъчна и нервна хирургия доц. д-р Зафер Оркун Токташ завършва мединцинския факултет в Университет „Улудаг“. Специализира в областта на Неврохирургията в Медицинския факултет на Университет „Мармара“ и продължава своето академично развитие в областта на Микроневрохирургията. Доц. д-р Токташ е преподавател в Университет „Бахчешехир“ и особено активно набляга в областта на гръбначната хирургия.\r\nВ работата си той използва последните технологични възможности за лечение на:\r\n•\tлумбална дискова херния\r\n•\tцервикална дискова херния\r\n•\tтумори на гръбначния стълб   •\tТумори на гръбначния мозък\r\n•\tСколиоза\r\n•\tМалоформация на Киари\r\n•\tи други заболявания на гръбначния стълб и гръбначния мозък.\r\nРаботейки в Медикал Парк Гьозтепе, (където разполагат с Center of Excellence за лечение на сколиоза), той развива и прецизира иновативния си подход за лечение и диагноза на тумори с помощта на най-съвременната в световен мащаб медицинска апаратура.\r\nЖелаещите да се възползват от възможността за безплатна консултация с доц. д-р Токташ във Варна на 26 и 27 юли 2019г. трябва да си запишат час предварително на:\r\n•\tтелефон на „Медикъл Караджъ“: +359 878 500 730\r\n•\tда заявят желания от тях час онлайн на https://www.medikara.bg/.\r\nНа място пациентите ще трябва да предоставят медицинските документи и образни изследвания, които са им направени до момента.\r\nИмайте предвид, че прегледи няма да бъдат извършвани по време на консултациите. Безплатните консултации се провеждат на база медицинските документи с които разполага пациента към момента. ", "date": "2019.07.15", "title": "Световно признатият неврохирург доц. д-р Токташ идва за безплатни консултации във Варна"}
{"url": "https://www.actualno.com/society/zaradi-nisko-zaplashtane-lipsva-personal-v-doma-za-hora-s-umstvena-izostanalost-v-s-djurkovo-news_768369.html", "text": "     Спешна нужда от назначаване на лекар възникна в Дома за пълнолетни лица с умствена изостаналост в село , община Лъки. Пред този проблем се е изправило ръководството на институцията извънредно, след като досегашният доктор, полагащ грижи за пациентите, е починал. Освен лекар, в структурата на дома има и още няколко незаети позиции, сред които са специален педагог - логопед, кинезитерапевт и психолог.          \"Причините за наличието на тези вакантни длъжности са липсата на специалисти и ниското заплащане, въпреки че незаетите бройки се обявяват ежегодно в Бюро по труда-Асеновград\" , обясни пред директорът на институцията Анна Адамова. Домът за пълнолетни лица с умствена изостаналост в село Джурково е с капацитет 40 места и всички са запълнени. Всички потребители са над 18-годишна възраст, като 35 от тях са жени и петима са мъже. Услугата е под опеката и управлението на община Лъки.  В институцията работят около 30 души, които са на график, като обслужването на потребителите е 24 часа в денонощието. Част от служителите от обслужващия персонал са директор, един лекар, специален педагог - логопед, медицински сестри, социален работник, кинезитерапевт, трудотерапевт, санитари и други. В последните няколко години в дома в село Джурково са се осъществили редица обновления и ремонти на материалната база. Спалнята, намираща се на първия етаж, е била реконструирана в три нови спални помещения - всяко с по две легла и самостоятелен санитарен възел. Реконструкцията е извършена по проект чрез фонд \"Социална закрила\". Топлоизолация по стените и таванската плоча пък е положена със средства, отпуснати за проектно предложение \"Внедряване на мерки за енергийна ефективност в ДПЛУИ - с. Джурково\" по програмата за развитие на селските райони. Извършено е и саниране на сградата, подмяна на дограмата и подмяна на осветителните тела.        С помощта на дарителски средства е изграден външен асансьор към сградата, с цел осигуряване на достъпна среда на потребителите. Отново чрез дарители, домът вече разполага и с микробус със специално пригодена платформа за инвалидни колички. Това улеснява значително придвижването на потребителите до специализирани здравни заведения и други. Отново с дарителски средства са подменени и професионалните перални, които са крайно необходими.\r\nСпециализирани здравни грижи и профилактика за лицата, настанени в дома в Джурково, се полагат от един лекар на щат и пет медицински сестри, като е осигурено 24-часово медицинско обслужване. С денталната хигиена на потребителите е ангажиран и един стоматолог с практика в Лъки. Потребителите от специализираната институция се наблюдават и консултират от психиатър от психиатричния диспансер в Пловдив. Социалната интеграция на настанените се осигурява чрез организиране на културни и спортни мероприятия и други дейности по организация на свободното време. Провеждат се спортни игри с топка, излети до близки места, честване на рождени именни дни, християнски и национални празници, запознаване с легенди и български обичаи, изложби и други подобни мероприятия. За шестима от потребителите на специализираната институция е създадена възможност сами да организират свободното си време. Могат да гледат телевизия, да разглеждат книги, вестници и списания.      Осигурен е и достъп на живеещите в Дома за пълнолетни лица с умствена изостаналост, до телефонен пост с близки, при изявено желание от тяхна страна. Хората имат възможност и да общуват с жителите на село Джурково, както и със свои близки и приятели, дошли им на посещение. Това е част от политиката за социалното им включване в живота на общността. Потребителите на услугата успяват да осъществят нови контакти при посещения на различни места, като Кръстова гора, детски заведения и празници, сред които Денят на детето - 1-ви юни и 24-ти май - Ден на славянската писменост и култура. ", "date": "2019.07.15", "title": "Заради ниско заплащане липсва персонал в Дома за хора с умствена изостаналост в с. Джурково"}
{"url": "https://www.actualno.com/interest/horata-po-trudno-razlichavat-licata-na-predstaviteli-na-drugi-etnosi-news_768390.html", "text": "    Защо ни е трудно да различаваме лицата на представителите на други етнически групи и раси? Американските учени анализираха сканирани изображения на мозъка на участници в експеримент и направиха неочаквано откритие, съобщава германското списание Der Spiegel, цитирано от БГНЕС.      \"Изследователите от екипа на Дженифър Еберхард от Станфордския университет в Калифорния са изследвали мозъците на 20 млади доброволци от бялата раса. В три различни експеримента, участниците разглеждали снимки и оценявали как изглеждат заснетите лица\", съобщава журналистката Джулия Мерло.   \"Резултатът - във всичките три експеримента белите участници са оценили лицата на чернокожите като по-сходни помежду им\", пишат изследователите в научното списание \"Практики\" на Националната академия на науките на САЩ. При разглеждане на снимки на хора с различни цветове на кожата скенерите са показали, че мозъците на включените в експеримента са работили по-бавно и са били по-малко активни като цяло, се казва в статията.\r\nИзследователите стигнаха до заключението, че невроните в мозъка са много по-чувствителни към разликите в лицата на хората от собствената им етническа група (...) Те предполагат, че причината е, че имаме повече контакти с членовете на нашата етническа група и мозъкът има по-силно визуално преживяване. Възможно е контактът с други етнически групи в детството да доведе до това, че невроните след това стават податливи и на разликите между тях, пишат авторите на изследването.  Изследователите подчертават негативните ефекти от невъзможността да се различават лицата на другите раси. \"Например, това може да допринесе за развитието на расистки предразсъдъци. Риск има и в това, че хората могат по невнимание да дадат фалшиви показания\", обобщава Der Spiegel. ", "date": "2019.07.15", "title": "Хората по-трудно различават лицата на представители на други етноси"}
{"url": "https://www.actualno.com/asia/iran-e-syglasen-na-dialog-ako-njama-amerikanski-sankcii-news_768386.html", "text": "    \"Иран е готов да води преговори със САЩ, ако Вашингтон премахне санкциите и се откаже от \"тормоза\". Това е заявил иранският президент Хасан Рухани, информира Спутник.      По-рано Берлин, Париж и Лондон призоваха за диалог между всички страни по Съвместния цялостен план за действие (СВПД), заявявайки, че сделката рискува да се разпадне поради санкциите на САЩ срещу Иран и решението на Техеран частично да прекрати задълженията си.   \"Винаги сме готови за преговори. Казвам ви в този час и този момент да се откажете от тормоза, да вдигнете санкциите и да се върнете към логиката и мъдростта. Ние сме готови\", каза Рухани, обръщайки се към властите във Вашингтон. Рухани добави, че Иран е променил подхода си от \"стратегическото търпение\" към \"реципрочни действия\" и ще отговори на всички стъпки на Вашингтон, свързани с ядрената сделка.\r\nМеждувременно, министърът на външните работи на Великобритания Джереми Хънт има ново предложение за спасяване на ядреното споразумение с Иран, което ще разсее и намали напрежението в Персийския залив. Хънт ще се срещне с външните министри на ЕС в Брюксел, за да изрази опасенията си, че Иран ще наруши някои от своите ангажименти.  Напрежението се засили след като Обединеното кралство задържа . В събота Хънт заяви, че танкерът, задържан от кралския флот по-рано този месец, може да бъде освободен, ако Обединеното кралство получи гаранции, че петролът, който превозва, не е свързан със Сирия.\r\nНа среща на министрите на външните работи днес Джереми Хънт ще работи с европейските партньори по сделката - Франция и Германия - за да насърчи Иран да се придържа към ангажиментите си, съобщи BBC.   В съвместно изявление преди срещата Великобритания, Франция и Германия потвърдиха подкрепата си за сделката. В заявлението се казва още, че трите страни са \"дълбоко обезпокоени\" от последните събития в Персийския залив и \"загрижени\" за отношенията между САЩ и Иран.    \"Ние вярваме, че е дошло времето да действаме отговорно и да търсим път, за да спрем ескалацията на напрежението и да възобновим диалога. Рисковете са такива, че е необходимо всички заинтересовани страни да разгледат възможните последици от действията си\", се казва в изявлението.\r\nНа 8 май 2018 г. американският президент Доналд Тръмп едностранно оттегли страната си от СВПД и наложи няколко последователни кръга на икономически санкции срещу Иран. Година по-късно Техеран обяви решението си да се оттегли частично от сделката и предостави на другите страни по сделката - Франция, Германия, Обединеното кралство, Русия, Китай и Европейския съюз 60 дни, за да спасят споразумението, като улеснят износа и търговията с петрол с Иран.\r\nНа 7 юли, след изтичане на крайния срок, заместник-министърът на външните работи на Иран Арагчи обяви, че страната му е готова да започне да обогатява уран над 3,67% от стойността, определена в СВПД, добавяйки, че Техеран ще продължи постепенно да се отказва от ядрените си ангажименти на всеки 60 дни.    ", "date": "2019.07.15", "title": "Иран е съгласен на диалог, ако няма американски санкции"}
{"url": "https://www.actualno.com/starazagora/izlojba-s-nepokazvani-arhivi-za-stroeja-na-pametnika-na-shipka-gotvjat-v-kazanlyk-news_768096.html", "text": "     Изложба „Строителите на Паметника на Свободата” с ценни документи и вещи, някои от които непоказвани досега, подготвят от Националния парк-музей (НПМ) „Шипка - Бузлуджа” със съдействието на Държавен архив - Търговище, и Националния военноисторически музей.      Експонатите, включени в изложбата, са свързани със строителството, освещаването и откриването на Паметника на Свободата. Сред тях са ножицата, с която е прерязана лентата при откриването му, чертежи на градежа и на лъвската фигура, схема на разположението и други документи и вещи.\r\nИзложбата се организира по повод 85-годишнината от официалното откриване на монумента . Според директора на НПМ „Шипка - Бузлуджа” д-р Чавдар Ангелов идеята е с изложбата да се покажат хората, работили на строежа на паметника при тежки метеорологични условия, и усилията, които са положили за градежа му. Изложбата се открива на 23 юли от 18 часа в Художествена галерия - Казанлък . \r\nИдеята за паметник, който да увековечи подвига на руските воини и българските опълченци, участвали в боевете под Шипка, е на народните представители от Учредителното събрание на 13 април 1879 г. Петко Каравелов, Петър Берон и Петко Р. Славейков. Решението за полагането на основите му обаче се взема през 1921-ва на конгрес на Опълченското поборническо дружество „Шипка” , когато се избира и мястото - най-високата точка в околността връх Свети Никола. Година по-късно - на 24 август 1922 г., по случай 45 години от Шипченската епопея, се полага и основният камък на монумента.   Конкурс за проект на паметника се обявява едва през 1924-та, резултатите му обаче са анулирани, а вторият се провежда чак на 30 ноември следващата година. На него проектът на архитект Атанас Донков и скулптора Александър Андреев получава най-високата оценка и в началото на февруари 1926 г. с тях се сключва договор за започване на строителството. \r\nГрадежът стартира през пролетта, ръководят го инж. Богдан Горанов, арх. Минчо Заеков и инж. Иван Данчов. Заради тежките условия на работа хората на главния майстор Илия Мъглов изоставят строежа, след като са го издигнали само до нивото на костницата. На негово място за нов главен майстор инж. Данчов назначава Пеньо Атанасов Колев от с. Дралфа, Търговищко. Под ръководството на известния с прякора Бомбето строител, защото не свалял шапката от главата си, три поредни лета - на 1927, 1928 и 1929 г., тече усилено строителство . Работи се в изключително тежки условия - камъните се карат от кариерата до върха с две специално изработени метални коли, теглени от по чифт биволи. Камъните се дялат на място на ръка. Майстор на ваденето на камъни е Кънчо Кавръков от близкото с. Шипка, а майсторите каменоделци Генчо Ваков, Илия Рашков, Георги Иванов, братята Христо и Георги Димитрови и още десетина души от Габровско оформят с длета камъните за паметника. \r\nПясъкът се докарва от Мъглиж и Енина с каруци, но до върха се пренася в сандъци от каракачански катъри. Заради ерозията старият път до върха не личи, затова хората от Шипка и Мъглиж доброволно правят нов . С камиони от Казанлък до с. Шипка превозват цимент, бетонно желязо и дървен материал, но до върха материалите стигат с катърите и волски и конски коли. Грубият строеж на каменната кула на паметника завършва през лятото на 1929 г., но по политически причини строителните дейности спират през септември същата година.      Проблеми има и заради 8-метровия лъв, който по проект трябвало да е на върха на високата 31,5 метра пресечена пирамида и да гледа на север. Той е отлят в Софийския военен арсенал от група майстори начело със Стефан Вежански по проект на скулптора Кирил Шиваров. До върха е пренесен на части с мулета и катъри, където е сглобен. Разполагането му на върха на паметника се оказва проблем, заради който тогавашното правителство решава лъвската фигура да е над северната врата, където е и днес, и да гледа на изток - посоката, от която дошли освободителите.   Паметникът на Свободата е открит от цар Борис III на 26 август 1934 г., а за тържеството на връх Шипка се изкачват повече от 100 хиляди души . Сред тях са и 80 живи опълченци. Проведен е преглед на войнските части, а на випускниците на военните училища са присвоени офицерски звания.\r\nЛюбопитен факт е, че на освещаването, извършено от старозагорския митрополит Павел и оповестено със 101 топовни изстрела, главният майстор Пеньо Атанасов - Бомбето и строителите на монумента не били сред поканените. Гледат откриването на Паметника на Свободата, изграден с техния тежък и всеотдаен труд, отдалече.  ", "date": "2019.07.15", "title": "Изложба с непоказвани архиви за строежа на паметника на Шипка готвят в Казанлък"}
{"url": "https://www.actualno.com/cite/tozi-menidjyr-trjabva-da-nablegne-na-po-dobra-fizicheska-podgotovka-i-destinacija-news_768407.html", "text": "    Това заяви евродепутатът Ангел Джамбазки във връзка със , при който хотелиер пробна да ритне израелска туристка заради скандал с настаняването.       ", "date": "2019.07.15", "title": "Този мениджър трябва да наблегне на по-добра физическа подготовка и дестинация"}
{"url": "https://www.actualno.com/society/evrostat-prez-2100-godina-bylgarija-shte-se-stopi-do-4-miliona-dushi-news_768363.html", "text": "    До 4 милиона ще се стопят българите до 2100 г., а населението ще застарява все повече, показват прогнозите на “Евростат”. Отрицателната тенденция е отчетена и тази година, пише в. .      Към 1 януари 2019 г. европейската статистическа агенция е преброила точно 7 млн. души в България, след като през 2018 г. та са намалели с 50 хил. Проблемът се задълбочава от това, че страната ни е с най-нисък естествен прираст в целия Европейски съюз - за миналата година той е бил минус 6,6 промила. У нас е отчетена и най-висока смъртност сред всичките 28 държави членки - 15,4 на 1000 души. Малко по-добре е ситуацията с ражданията. Тук се нареждаме на 23-а позиция с 8,9 новородени на 1000 човека, като средната стойност за ЕС е 9,7 промила. Най-малко бебета се раждат в Италия - 7,3 на 1000 души, следвана от Испания.   В България през 2060 г. населението ще е намаляло до 5,2 млн. души, от които 2,66 млн. ще са между 20 и 64 години. 1,77 млн. ще са пенсионерите, от които 672 хил. ще са навършили 80 години, а децата и младежите ще са 937 хил. От 4-те милиона българи през 2100 г. едва половината ще са в трудоспособна възраст. 1,3 млн. души ще са прехвърлили 64 години, като точно половината - 661 хил,, вече ще са минали и 80 години. За сметка на това хората под 20-годишна възраст ще са само 717 хил.\r\nДанните на Националния статистически институт потвърждават европейските прогнози. И двата института пресмятат, че през 2020 г. българите ще бъдат 6,9 млн. души, 10 години по-късно - около 6,5 млн., а през 2045 г. вече ще сме се стопили под 6 милиона. НСИ предвижда, че точно след половин век ще бъдем 5,79 млн., като забавя намаляването, което прогнозира Евростат. Според предвижданията през 2070 г. вече ще сме паднали под 5 млн. души.  Според прогнозите, базирани на все по-голямата миграция и демографските  проблеми в много от страните членки, през 2100 г. Европа ще се стопи с  20 млн. до 493 млн. души. Спадът ще започне стремглаво след 2044 г.,  като дотогава все пак ще има покачване на жителите на съюза до 525 млн.  души. Населението в Европа прогресивно ще застарява. Към началото на  2018 г. делът на децата в ЕС е 16%, а след 80 г. ще е паднал до 14 на  сто. Броят на хората в активна възраст съответно също намалява - от 65%  през миналата година до 55% през 2100 г. Възрастните хора над 65 години  ще се увеличат с 11% и ще достигнат 31 на сто, а тези над 80-годишна  възраст ще се утроят и ще стигнат до 15%. ", "date": "2019.07.15", "title": "Евростат: През 2100 година България ще се стопи до 4 милиона души"}
{"url": "https://www.actualno.com/society/novini-ili-novini-kartinata-na-pechata-za-15-uli-news_768353.html", "text": "             Изданието информира, че само през юни седем души, пострадали по време на възродителния процес, са завели дела срещу прокуратурата по закона за отговорността на държавата. Исковете им са за между 50 хил. и 100 хил. лв., обясниха адвокати. Вестникът акцентира и върху факта, че 90% от законите в са без сериозна обосновка. Най-често липсва оценка на разходите и не се правят усилия за информираност на гражданите.   Изданието предупреждава за мъртво вълнение по . Т.нар. \"мъртвак\" е характерен за август, но лошото време е причина явлението да се прояви по-рано. Друг акцент е образованието. В интервю с министър Красимир Вълчев става ясно, че най-добрите ученици се стимулират да стават учители и инженери.     Вестникът информира за засилени по строежите. Инспекторите ще следят за нивата на шум и прах, а глобите за нарушителите са 3000 лв. Изданието твърди и че приходите от нощувки на българи през месец май в страната ни бележат 10% ръст. По Черноморските курорти ситуацията е различна и само два от тях не са отбелязали сериозен спад в посещенията. Чакането на Капитан Андреево отнема повече от час, дълго се чака и на турския пункт Капъкуле, информира изданието. Хиляди турски гастарбайтери с от Западна Европа за южната ни съседка, където традиционно прекарват годишната си отпуска. Пред всички гишета има дълги колони от чакащи да преминат автомобили. Изданието обръща внимание и на най-новото забавление на плажа, а именно - черен сладолед. В състава му има въглен, но вкусът е на ванилия. ", "date": "2019.07.15", "title": "Новини или Novini - картината на печата за 15 юли "}
{"url": "https://www.actualno.com/asenovgrad/mylchanieto-na-chinovnicite-80-000-lv-za-video-kameri-v-asenovgrad-ne-kazvat-koga-kyde-i-kolko-news_768370.html", "text": "    В бюджета на община Асеновград за 2019 г. са предвидени 80 000 лева за изграждане на видеонаблюдение, като изпълнителят на дейностите ще бъде определен след провеждане на процедура. С това едно изречение, изчерпателно доколкото е възможно, градската управа отговори на всичките три подробно описани въпроса, отправени от до администрацията в града. За прозрачността, по отношение информирането на гражданите, от страна на управлението на Асеновград ще разкажем днес в новата ни поредица \"Мълчанието на чиновниците\".       В днешния материал ще посочим на кои въпроси отказаха отговор от местната власт, касаещи поставянето на видеокамери в града. Първо малко предистория по казуса. На среща с медии, проведена на 14.11.18 г., кметът на Асеновград - доктор Емил Караиванов - съобщи, че общината вече има визия за изграждане на видеонаблюдение в града. Тогава обаче накратко бе обяснено, че видеокамерите по проекта за облагородяване на квартал \"Запад\" вече са поставени и дори работят. Сигналът от тях временно се приемал в община Асеновград. Така щяло да бъде докато приключи работата по проекта. Тогава градоначалникът увери, че сигнали или констатиране на нарушение, от страна на граждани, може да бъде проверено дали камерата го е уловила и съответно записите да се представят в РУ на МВР в Асеновград, за да се извърши контрол. Информацията до тук обаче касае само района на квартал \"Запад\".    \"Имаме визия по отношение развитието на видеонаблюдението в града, която ще представим като готов вариант при представянето на новия бюджет за 2019 г.\" , заяви още по време на срещата с медии през ноември 2018 г. Емил Караиванов. Новата година вече е преполовена, а проектно предложение за поставяне на видео камери в Асеновград не е оповестено. Запитването по темата бе изпратено до общината още на 19.02.19 г. Отговор така и не сме получили до днес. На 21.05.19 г. отправихме отново същото запитване, но този път не като журналистическо, а чрез заявление по Закона за достъп до обществена информация.\r\nТогава единственото, което бе съобщено по питането ни, е сумата, отделена за реализиране на идеята, а именно - 80 000 лев. Мълчалив отказ от местната управа получихме на въпросите колко на брой ще са видео камерите, на кои конкретни места в Асеновград ще бъдат разположени (или вече са) и кога ще започнат да функционират? И още - кой е органът или личността, чийто ангажимент ще бъде наблюдението на записите от видео камерите в града, и съответно – кой ще реагира и сигнализира компетентните органи при възникнала ситуация?  Аргумент за неотговаряне на посочените питания е, че въпросите не били формулирани, спрямо Закона за достъп до обществена информация и отговорите на така формулираните въпроси не можело да бъдат отнесени към дефиницията нито за официална, нито за служебна обществена информация по смисъла на Закона за достъп до обществена информация. Резултатът - за пореден път и в двата случая от община Асеновград не желаят да съобщят публична информация, касаеща пряко гражданите, компрометирайки прозрачността на управлението си.\r\nПрипомняме, че преди седмица от отдел \"Екология\" към общината отказаха да информират асеновградчани колко на брой са хората, почистващи ръчно улиците в града и в какъв размер е месечното им възнаграждение. Тенденциозно или не, тогава аргументът за отказа им бе прилагане на Закона за защита на личните данни, показвайки невъзможност да отговорят поради вероятна некомпетентност или нежелание да го направят.    ", "date": "2019.07.15", "title": "Мълчанието на чиновниците: 80 000 лв. за видео камери в Асеновград, не казват кога, къде и колко"}
{"url": "https://www.actualno.com/society/nastimir-ananiev-1000-lv-e-strjaskashta-cena-za-shofiorski-kurs-news_768416.html", "text": "    \"Мен лично ме стресна цената от 1000 лева за шофьорски курс, но въпреки това важното условие тук е не колко ще струва, а в крайна сметка човекът да се научи да шофира.\" Това коментира в интервю за БНТ бившият председател на Комисията по транспорт в НС Настимир Ананиев във връзка с очакваното повишение на       \"Когато някой е получил книжка, той излиза и започва да шофира внимателно. Проблемът е през втората и третата година, защото повечето хора тогава вече започват да се мислят за добри шофьори. Освен това не може винаги да се твърди, че водачите са виновни. Вина има и онзи, който ти е дал книжката с думите, че можеш да шофираш. Проблемът представляват още и инфраструктурата, проблемите при даден автомобил, така че не само водачът има вина при катастрофа, макар да е ключов'', допълни Ананиев.   \"Шофьорските курсове трябва да станат по-качествени и да не се допускат инциденти, защото новите водачи са причина за 25% от пътните произшествия у нас'', коментира по темата Любка Маринова от Асоциацията на пострадалите при катастрофи и добави, че в случая не цената е най-важно, а да се запази човешкият живот.\r\n\"Всичко трябва да започне от семейството, да мине през детската градина и да стигне до училището, за да придобиеш транспортна култура'', обясни още Маринова.   ", "date": "2019.07.15", "title": "Настимир Ананиев: 1000 лв. е стряскаща цена за шофьорски курс"}
{"url": "https://www.actualno.com/chronicles/registrirano-e-naj-goljamoto-izrigvane-na-vulkana-etna-news_768337.html", "text": "    Етна е активен вулкан в североизточната част на остров Сицилия, (Италия).      Височината му е 3323 m. Изграден е от базалти. По склоновете му има над 200 кратера и лавови потоци. Възрастта му е около 300 хил. години.   Първото исторически известно изригване на вулкана е през 475 г. пр. Хр.\r\nНа 11 март 1669 г. започва най-мощното изригване на вулкана, което трае 4 месеца. Загиват 20 хиляди души, а 50 града са унищожени.  Вулканът е активен в различна степен, като по-скорошни изригвания е имало през декември 1991 г., април 1992 г., юли 2001 г. и октомври 2002 г. Първоначално е имало десетки вулканични центрове, но сега са само два:\r\nТрифолието, който е по-старият, не е изригвал скоро и срутването на конуса му е образувало т.нар. Valle del Bove.\r\nДжибело, който все още е доста активен като през 2001 активността му е няколко месеца.       През 2012 г. активност е имало през януари и април.\r\nНа 26 октомври 2013 г. Етна за пореден път изригва, принуждавайки затварянето на въздушно пространство около Сицилия в ранните сутрешни часове.\r\nВулканът изригва и на 23 ноември 2013 г.\r\nИзригване има на 4 декември 2015 г. в сутришните часове, което принуждава затварянето на въздушното пространство около Сицилия.\r\nСледващи изригвания има на 21 май 2016 г. и 28 февруари 2017 г.    ", "date": "2019.07.15", "title": "Регистрирано е най-голямото изригване на вулкана Етна"}
{"url": "https://www.actualno.com/cosmos/indija-pak-otloji-misijata-si-za-lunata-news_768372.html", "text": "    Индийската организация за космически изследвания (ISRO) отложи по технически причини стартирането на автоматизираната мисия \"Чандраян – 2\" на Луната, предвидена за тази сутрин, гласи официално съобщение на индийските власти, предаде БГНЕС.      \"Като предпазна мярка стартирането на мисията \"Чавдраян – 2\" е отложено. Новата дата ще бъде определена по-късно\", се казва в съобщението, цитирано от РИА Новости.   Пояснява се, че причината е \"техническа пречка\", открита в ракетата 56 минути преди старта на космодрума \"Шрихарикота\", където дори президентът на Индия пристигна да наблюдава дългоочаквания старт.\r\nПреди няколко седмици ISRO най-накрая обяви датата и часа на старта на своята лунна мисия - 15 юли – и цялата страна наблюдаваше внимателно подготовката за това събитие. Очакваше се след няколко седмици космическият кораб да преодолее разстоянието до Луната, след което да кацне в близост до нейния Южен полюс. Така, ако мисията е успешна, Индия ще стане четвъртата страна в света (заедно със САЩ, Русия и Китай), която отбеляза присъствието си на спътника на Земята.  Мисията \"Чандраян – 2\" е продължение на индийската лунна програма, стартирана с апарата \"Чандраян – 1\", който беше изпратен на Луната през октомври 2008 г. Това устройство работи в лунна орбита 312 дни и изпрати сонда на повърхността.\r\n\"Чандраян – 2” е по-сложен проект, тъй като включва кацане и приземяване на малък кораб на Луната, който ще изследва минералогичния състав на лунната повърхност за един лунен ден (14 земни дни).   Началото на лунната експедиция беше многократно отлагано. Първоначално беше планирано ISRO да изпрати експедиция през април 2018 година, след това през октомври, след това - през януари, април и май 2019 година.    Индия започва да разработва собствена космическа програма от 1947 година, скоро след като страната получи независимост. ", "date": "2019.07.15", "title": "Индия пак отложи мисията си за Луната"}
{"url": "https://www.actualno.com/america/trymp-pak-se-zabyrka-v-skandal-tozi-pyt-s-cvetnokoji-jeni-kongresmeni-news_768364.html", "text": "    Американският президент Доналд Тръмп беше обвинен в расизъм, след като изпрати съобщения в Twitter, атакуващи четири цветнокожи жени-конгресмени от Демократическата партия, предаде БГНЕС.      Той твърди, че жените \"първоначално произхождат от държави, чиито правителства са пълна и тотална катастрофа\", преди да им предложи да се върнат \"откъдето са дошли\". След това Тръмп заяви, че \"председателят (бел. ред. - ) Нанси Пелоси ще бъде много щастлива да им уреди бързо безплатни пътувания\".\r\nСкандалът се случи седмица след сблъсъка на Пелоси с група цветнокожи конгресмени-жени от Демократическата партия, които имат явен афинитет да гонят процедура по импийчмпънт за Тръмп.\r\nОт четиримата конгресмени-жени, три - с, Рашида Тлайб и Аяна Пресли - са родени и отгледани в САЩ, докато четвъртата, Илхан Омар, се преселва в САЩ като дете. Окасио-Кортес е родена в Бронкс в Ню Йорк, на около 12 мили от болницата в Куинс, където се е родил самият Тръмп.  Тръмп обвини конгресмените, че \"злобно\" критикуват него и САЩ. Той написа в Twitter следното: \"Толкова е интересно да се наблюдава как прогресивни конгресменки-демократки, които произхождат от държави, чиито правителства са пълна и тотална катастрофа, и демонстрират най-лошото, най-корумпираното и неумело (бел. ред. - управление), навсякъде по света (ако въобще имат функциониращи правителства), сега високо и злобно казват на народа на Съединените щати, най-голямата и най-мощна нация на земята, как трябва да управлява нашето правителство\".  \"Защо не се върнат и помогнат да се поправят напълно разбитите и заразени с престъпления места, от които са дошли. След това да се върнат и да ни покажат как се прави\", продължава Тръмп.      \"Тези места се нуждаят спешно от вашата помощ, можете да напуснете достатъчно бързо. Сигурен съм, че Нанси Пелоси ще бъде много щастлива да ви уреди безплатни пътувания!\", завършва съобщението си американският президент.  След тези съобщения, Доналд Тръмп беше обвинен в расизъм и бял национализъм\r\nТой не посочи изрично конгресмените, за които говори.   От позоваването на Пелоси, обаче се презюмира, че той има предвид демократките Окасио-Кортеs, Тлайб, Пресли и Омар.\r\nПрез изминалата седмица Пелоси се конфронтира с Окасио-Кортес, която я обвини, че изолира цветнокожите жени заради критиката им след разногласията сред демократите, свързани със законопроекта за сигурността на границите.\r\nПелоси, обаче, цитира туитовете на г-н Тръмп и ги описа като \"ксенофобски\". \"Когато @realDonaldTrump казва на четирима американски конгресмени да се върнат в своите страни, той отново потвърждава, че планът му \"Да направим Америка отново велика\", винаги е означавал всъщност да направим Америка отново бяла. Нашето разнообразие е нашата сила и нашето единство е нашата сила\", заяви тя.\r\nРашида Тлайб, конгресмен от 13-ти окръг на Мичиган, написа, че призовава за импийчмънт на Тръмп.\r\nОкасио-Кортес отговори на Доналд Тръмп следното: \"Освен че не приемете Америка, която ни избра, не можете да приемете, че ние не се страхуваме от вас.\" ", "date": "2019.07.15", "title": "Тръмп пак се забърка в скандал - този път с цветнокожи жени-конгресмени"}
{"url": "https://www.actualno.com/society/vss-otkriva-procedurata-za-izbor-na-glaven-prokuror-news_768382.html", "text": "    Пленумът на Висшия съдебен съвет (ВСС) ще проведе заседание днес, 15 юли, на което ще бъде открита процедурата за избор на главен прокурор, предаде БГНЕС.      До 29 юли Пленумът на ВСС ще проведе четири заседания за внасяне на предложения за кандидатури за главен прокурор. Предложения могат да правят не по-малко от трима от членовете на Прокурорската колегия на ВСС, както и министърът на правосъдието.   Крайният срок за представяне на писмена концепция от кандидатите е 12 август. На 12 септември Пленумът на ВСС ще проведе заседание за обявяване на датата, часа и мястото на изслушване на кандидатите за главен прокурор.\r\nПленумът на Висшия съдебен съвет ще изслуша кандидатите и ще проведе избор за главен прокурор на 24 октомври, предвижда приетия времеви график /хронограма/ за провеждане на процедурата. Решението за избор на кандидат се приема с мнозинство не по-малко от 17 гласа от членовете с явно гласуване. Главният прокурор се назначава и освобождава от президента по предложение на пленума на Висшия съдебен съвет за срок от 7 години без право на повторно избиране.  Мандатът на действащия главен прокурор Сотир Цацаров изтича на 10 януари 2020 година. ", "date": "2019.07.15", "title": "ВСС открива процедурата за избор на главен прокурор "}
{"url": "https://www.actualno.com/society/prognoza-za-vremeto-15-uli-ponedelnik-news_768335.html", "text": "    През нощта валежите в повечето райони ще спрат и над Западна България облачността ще се разкъса. На места главно в югоизточните райони все още ще има превалявания от дъжд. Утре облачността ще е променлива. На места главно в следобедните часове ще има превалявания от дъжд, възможно е и да прегърми. Ще продължи да духа предимно умерен северозападен вятър. Максималните температури ще са между 22° и 27°. Това съобщи за Агенция \"Фокус\" дежурният синоптик Георги Цеков от Националния институт по метеорология и хидрология (НИМХ).      Атмосферното налягане ще се задържи по-ниско от средното за месеца. Над Черноморието ще преобладава слънчево време, с временни увеличения на облачността. На места след обяд, главно в северните райони, краткотрайно ще превали. До обяд вятърът ще е умерен от северозапад, а след пладне ще надделява бризът откъм морето. По-топло с максимални температури между 24° и 27°, около и малко по-високи от температурата на морската вода. Вълнението на морето ще е 2 бала. Над планините облачността ще е по-често значителна. На места главно в следобедните часове ще има превалявания от дъжд. Ще духа умерен северозападен, по най-високите върхове – западен вятър. Максимална температура на 1200 метра – около 16°, на 2000 метра – около 9°.\r\nВъв вторник на места, повече в Южна България, ще има валежи от дъжд; значителни ще са в Рило-Родопската област, където ще има и гръмотевични бури. Ще остане хладно. В сряда вероятността за валежи значително ще намалее, температурите слабо ще се повишат. В четвъртък ще преобладава слънчево време, с временни увеличения на облачността, почти без валежи. ", "date": "2019.07.15", "title": "Прогноза за времето - 15 юли (понеделник) "}
{"url": "https://www.actualno.com/celebrate/sv-mychenici-kirik-i-ulita-news_684808.html", "text": "    Св. Юлита произлизала от рода на предишните римски царе. Овдовяла на млади години, като имала само един тригодишен син Кирик. Тя живеела в гр. Икония (област Ликаония) и цяла била предадена на Христовата вяра. Своя син тя кръстила веднага след рождението му, а като станал на три години, научила го на вяра и молитва, доколкото едно дете на такава възраст може да възприеме.      Когато при Диоклетиан настанало гонение и в Ликаонската област, Юлита взела тригодишния си син и с двете си верни слугини избягала в Селевкия. Когато започнали и тук да преследват християните, тя отишла в Килийския град Тарс. Но и тук не могла да се скрие и скоро била изведена със сина си на съд. Управителят я попитал за нейното име, род и отечество. Тя се нарекла само християнка. Управителят тогава й отнел сина и заповядал да я бият с волски жили. Детето жално гледало майка си, плачело и искало да се изтръгне из ръцете, които го държали. Управителят се опитал да го погали, но Кирик с висок глас извикал: \"Аз съм християнин, пусни ме при мама!\" И взел с ръчичките си да драска управителя, като отвръщал лице от него.   Озлобеният управител го блъснал от своето високо седалище. Кирик паднал надолу и удряйки главичката си по каменните стъпала, обагрил това място с кръвта си и предал Богу своята света и невинна душа. Виждайки как Кирик пострадал преди нея, св. Юлита се изпълнила с радост и поблагодарила на Бога, загдето нейният син се удостоил с мъченически венец. След много мъки и Юлита била посечена с меч. Това станало в 304 година.\r\nТелата на пострадалите за Христа майка и дете били хвърлени без погребение да бъдат изядени от зверове. Но две слугини нощно време ги взели и погребали. Едната от тях доживяла възцаряването на Константин Велики. Тя показала на вярващите мястото, където били погребани мъчениците и разказала за тяхното мъченичество. Мощите на светците били намерени нетленни. И до днес те са чудотворни. Част от тия мощи се намира в Охрид, в църквата \"Св. Богородица\".    ", "date": "2019.07.15", "title": "Св. мъченици Кирик и Юлита"}
{"url": "https://www.actualno.com/politics/sled-razsledvane-za-djebchijki-na-oksford-strijt-djambazki-ne-kaza-nishto-za-priemane-na-romskata-koncepcija-news_768412.html", "text": "     Народното събрание приема законите, Министерският съвет ги одобрява . Това заяви евродепутатът Ангел Джамбазки, след като на дневен ред отново беше поставен въпросът с ромската интеграция.      Причината да се повдигне темата е как джебчийки от България си докарват по 20 000 паунда месечно, ограбвайки японски и арабски туристи в Лондон, най-често на прочутата \"Оксфорд Стрийт\". Става въпрос за представители на известната ромска фамилия .   Да, те са български граждани, но от ромски произход – сега какво ще кажат тези, които ни обясняваха как да ги интегрираме, заяде се Джамбазки по Нова телевизия. Моментално той беше попитан какво се случва с предложената от ВМРО ромска интеграция и от отговора му стана ясно, че засега нищо не се случва – вече 5 месеца, откакто лидерът на ВМРО и военен министър за концепцията си и дори намекна за евентуални политически последствия, ако тя не бъде приета.\r\nНа въпрос защо ВМРО продължава да се държи като опозиция по такива въпроси, Джамбазки не се съгласи с констатацията, но и не отговори кога точно трябва да се търси на ВМРО отговорност като управляващи за липсата на реформи по ключови въпроси като ромската интеграция. Той настоя, че концепцията на Каракачанов трябва да бъде приета.  Същевременно Джамбазки пак припозна либералите като фактора, заради който ЕС ще претърпи неуспех, ако следва концепция за федерализация. Той се оплака, че Еманюел Макрон е загубил евроизборите, но сега спъва съгласието за висшите постове в ЕС чрез либералната политическа група \"Обнови Европа\". ", "date": "2019.07.15", "title": "След разследване за джебчийки на \"Оксфорд Стрийт\", Джамбазки не каза нищо за приемане на ромската концепция"}
{"url": "https://www.actualno.com/health/kak-svetlinata-ot-telefona-ni-kara-da-debeleem-news_768357.html", "text": "    Светлината, която излъчват екраните на мобилните устройства, използвани в късните часове на деня предизвикват влечение към сладкото и води до пише The Daily Mail. Учени от университетите в Страсбург и Амстердам са установили, че един час въздействие на светлина от мобилно устройство е достатъчно да повиши апетита лабораторни мишки. На следващия ден животните се хранели повече с вредни продукти.      В рамките на експериментите мишките били облъчвани със синя светлина. В резултат те пили повече вода със захар от обикновено. Освен това синята светлина променяла поносимостта към захарта и нивото ѝ в кръвта им скачал до аномални показатели.   Според учените това се дължи на промени в хормоналния фон.  Освен това някои клетки са чувствителни към синята светлина. Те предават пряко информацията в онези части на мозъка, които регулират съня, апетита и обмяната на веществата.\r\nВижте кой е най-добрият начин за отслабване в    ", "date": "2019.07.15", "title": "Как светлината от телефона ни кара да дебелеем"}
{"url": "https://www.actualno.com/politics/prouchvane-zakonite-masovo-se-pishat-bez-analizi-i-bez-smetka-kolko-shte-struvat-news_768348.html", "text": "    Законодателният процес в Народното събрание продължава да е обременен с много тежки недостатъци. Законовите промени се предлагат без сериозна обосновка, най-често липсва оценка на разходите и резултатите, въобще не се полагат усилия да бъдат информирани гражданите какво се изменя и какви ще бъдат последствията от поправките. Такъв извод може да се направи от резултатите, които представя последното проучване върху законодателната дейност, проведено от Националния център за парламентарни изследвания, цитирано от в. \" .      Проучването обхваща първите 2 години от работата на сегашното Народно събрание и включва 338 законопроекта, внесени в този период. Най-често, за да се мотивира законодателната инициатива, депутатите и правителството ползват аргументи, свързани с правото на ЕС (24.2%), както и неефективност на съществуващото законодателство (21.5%). Прави впечатление, че в 15.8% от случаите вносителите се ограничават само до общо излагане на причините, т.е. липсва дълбочина и конкретика. Фрапиращите 89.9% от законопроектите изобщо не съдържат позовавания на изследвания и научна експертиза в своята обосновка . Това потвърждава налагащата се представа, че законодателните промени се пишат „на коляно”, без да се използва помощта на компетентни специалисти в съответните области.   Пълен провал отбелязва парламентът в графата „откритост”, която засяга както подготовката, така и последващото приложение на законопроектите. В 96.4% от случаите вносителите изобщо не са се сетили или не са поискали да запишат, че резултатите от законовите промени трябва да бъдат периодично публикувани. Мерки за повишаване на информираността на гражданите не са предвидени в 94.1% от законопроектите. Тези данни показват категорично, че парламентът и правителството почти никога не вземат предвид факта, че обществеността трябва да бъде наясно с това какво вършат и какви резултати са постигнали в своята законодателна дейност.\r\nВсъщност изглежда, че вносителите не се вълнуват особено от ефекта на своите предложения. В 70.4% от законопроектите не са вписани определени срокове за постигането на заложените в тях цели. Най-често (в 77.4%) не се посочва дори и размерът на финансовите средства, които биха били необходими за прилагането на приетата нова законова уредба . Направо смайващо е, че в 96.4% от случаите не са предвидени механизми за оценка на разходите и резултатите от съответната законодателна инициатива . Когато пишат закони, депутатите и правителството най-често се съобразяват единствено със себе си. В 94.7% от законопроектите няма посочена информация за проведени обществени консултации или обсъждания, на които да бъдат дискутирани проблемите и причините, налагащи промяната. В мотивите почти винаги (92%) липсват гледните точки на представители на заинтересуваните групи.  Продължава и практиката да се приемат законопроекти, чрез които в преходните и заключителни разпоредби да се изменят други закони. Това дори се превръща в тенденция - в настоящия парламент делът на такива законопроекти възлиза на 38%, докато в предния е бил 35%. ", "date": "2019.07.15", "title": "Проучване: Законите масово се пишат без анализи и без сметка колко ще струват"}
{"url": "https://www.actualno.com/society/uvelichavat-se-iskovete-sreshtu-prokuraturata-zaradi-vyzroditelnija-proces-news_768350.html", "text": "    Само през юни седем души, пострадали по време на Възродителния процес, са завели дела срещу прокуратурата по закона за отговорността на държавата. Това съобщиха за в. \" \" от Софийския градски съд, който гледа делата. Исковете им са за между 50 хил. и 100 хил. лв., обясниха адвокати.      С тези 7 нови дела процесите срещу прокуратурата за нарушено право на разглеждане и решаване на делото в разумен срок вече са над 20. Вече има съдебна практика по темата, след като окончателно приключи делото, заведено от Ш.С.М. В неговия случай първата инстанция прие изцяло частичния му иск от 5001 лв. и отсъди, че и целият му иск от 100 хил. лв. е справедлив. Втората инстанция намали сумата на 30 хил. лв.   Официално пострадалите от Възродителния процес са 446 души. 369 вече са разпитани, някои от пострадалите са починали. Давността за наказателно преследване отдавна изтече, но прокуратурата не прекратява делото. По гражданския иск на Ш.С.М. магистратите приеха, че трябва да му бъдат платени неимуществени вреди за периода 1991-2017 г., защото е претърпял разочарование и страх, че дълги години няма изгледи за приключване на делото и обвиняемите ще останат ненаказани. Гражданинът ще бъде обезщетен и за излъганите му очаквания за възмездие за погазените права и достойнство, емоционално напрежение и загуба на доверие в институциите, както и здравословни проблеми. Става дума за принудителната смяна на имената на ислямизираните български граждани, довела до репресии през 80-те години на XX велк. Досъдебното производство, образувано през 1991 година, още не е приключило. Прокуратурата пледира, че разследването е много сложно, защото има много обвиняеми и стотици пострадали, чието поведение е допринесло за забавянето, както и че е трябвало да бъдат изпратени съдебни поръчки в чужбина.\r\nСпоред обвинителите вредите на Ш.С.М. са причинени не от неразумния срок на разследването, а от репресиите през т.нар. възродителен процес. В съда има и десетки молби за ускоряване на разследването, с които се настоява магистратите да дадат срок на прокуратурата най-сетне да приключи делото. Още миналото лято съдът даде едномесечен срок на държавното обвинение да сложи точка на разследването, но това не се случи. През есента се разбра, че прокуратурата е пратила съдебна поръчка до Турция.  Следственото дело №1/1991 за възродителния процес първоначално се води срещу Тодор Живков и Димитър Стоянов. През 1993 г. е внесен обвинителен акт срещу Живков, Стоянов и Георги Атанасов. В него се казва, че от май 1984 до февруари 1985 г. като министър-председател Атанасов в съучастие с Живков е подбудил министъра на вътрешните работи Димитър Стоянов да злоупотреби и да превиши властта си. Той възложил на личния състав на МВР нерегламентирани задачи и въвел фактическо извънредно положение в част от страната. В резултат на това настъпили тежки вредни последици - български граждани били противозаконно изолирани в местата за лишаване от свобода, били ограничени да пътуват между градовете и т.н. През 2012 г. Атанасов е разпитан и разследващите му обясняват, че 15-годишната давност по делото срещу него е изтекла през 2000 г. Питат го дали разследването да продължи, в случай че иска да бъде оневинен въпреки давността. Атанасов е поискал прекратяване, става ясно от документите, с които \" \" разполага. ", "date": "2019.07.15", "title": "Увеличават се исковете срещу прокуратурата заради Възродителния процес"}
{"url": "https://www.actualno.com/asia/turcija-otbeljazva-treta-godishnina-ot-opita-za-prevrat-pod-mototo-na-nacionalno-edinstvo-news_768378.html", "text": "    Днес, 15 юли, се навършват 3 години от опита за . Над 1500 възпоменателни събития ще бъдат организирани в цялата страна, а градският транспорт в Истанбул през целия ден ще бъде безплатен, предаде БГНЕС.      По идея на президента на страната Реджеп Ердоган 15 юли е обявен за национален празник под името \"Ден на демокрацията и националното единство\". В 14:00 часа турският държавен глава ще участва в специално заседание на Меджлиса, но кулминацията на честванията ще бъде в Истанбул, съобщи кореспондентът на БНР.   Кметът на града Екрем Имамоглу ще произнесе публична реч пред сградата на общината, а от 20:00 часа на вече затвореното летище \"Ататюрк\" ще се проведе специална церемония с участието на Ердоган. В нощта на преврата той кацна на летище \"Ататюрк\" от Мармарис, където беше на почивка и отряд командоси се опита да го задържи. Тогава имаше невероятна новина от Reuters - че е бил прихванат от изтребител F-16 на подчинените на превратаджиите, но не е било стреляно.\r\nПо време на метежа през 2016 година загинаха 251 души, над 2200 бяха ранени. След бунта с президентски укази от работа бяха отстранени над 130 000 души, основно по обвинения за съпричастност към движението на проповедника Фетуллах Гюлен, сочен за организатор на метежа. Бяха затворени редица частни училища, университети, над 40 телевизии и радиостанции, 70 вестника, почти 1800 сдружения. Във връзка с опита за преврат бяха заведени 41 отделни масови съдебни процеса.  На референдум на 16 април 2017 г. беше одобрена промяна в турската конституция и беше въведена президентска система със засилени правомощия на държавния глава. Тя окончателно влезе в сила след изборите от 24 юни 2018 година. ", "date": "2019.07.15", "title": "Турция отбелязва трета годишнина от опита за преврат под мотото на национално единство"}
{"url": "https://www.actualno.com/society/ryst-nad-10-na-sto-ot-bylgarski-turisti-prez-maj-izchisli-nsi-news_768338.html", "text": "    Въпреки спада в приходите на българските хотели като цяло през май 2019 г. нощувките и приходите от българи са повече от миналата година по същото време. През май 310 573 българи са пренощували в местата за настаняване, което е с 8,5 на сто повече на годишна база, съобщава .      Средствата, които са оставили в хотелите, надхвърлят 25,725 млн. лв. - ръст от 10,5%. От големите морски курорти по нашето Черноморие засега само Свети Свети Константин и Елена и Дюни не са засегнати от спада на туристите и на приходите. Дори напротив – през май приходите от нощувки на хотелите в курорта Свети Свети Константин и Елена отбелязват 50% ръст спрямо същия месец на м.г. Те са 1,5 млн. лв. сега спрямо 1,054 млн. лв. през м.г., показват данните на НСИ.   Друг такъв курорт е Дюни. През май м.г. приходите от нощувки на местата за настаняване в курорта са били 288 хил., докато през май 2019 г. са 414 хил. лв. т.е. ръстът е 43%. И в двата курорта процентното съотношение между приходи от нощувки на българи и на чужди граждани през сравняваните месеци се променя съвсем слабо в полза на българите, показват данните.\r\nПриходите на останалите курорти бележат спад. Най-силен е той в Златни пясъци – 18%. Слънчев бряг през май 2019 г. има с 10% по-ниски приходи в сравнение със същия месец на м.г., а най-слаб е спадът в Албена – 5,5%. И в трите курорта обаче сравнението се прави с твърде силния май на 2018 г., когато приходите са били рекордно високи. Например в Албена през май 2018 г. хотелите са получили 3 млн. лв., докато година по-рано приходите им са били 1,7 млн. лв., а през май 2016 г. – 1,8 млн. лв. В Златни пясъци и Слънчев бряг положението е идентично.   - припомнете си в ! ", "date": "2019.07.15", "title": "Ръст над 10 на сто от български туристи през май, изчисли НСИ"}
{"url": "https://www.actualno.com/america/uchitelka-v-sasht-vliza-za-20-godini-v-zatvora-zaradi-seks-s-tijnejdjyr-video-news_768391.html", "text": "    20 години затвор за блудство с ученик – така завърши един от най-шумните процеси в САЩ срещу учителка, блудствала с малолетен ученик.      28-годишната Британи Замора ще остане на пробация до края на живота си, след като излежи присъдата си, от която се приспадат 478 дни, прекарани в ареста, пише изданието The Arizona Republic.   Замора се обяви за добър и честен човек, който е направил грешка. Тя смята, че не е заплаха за обществото, но се призна за виновна. А адвокатът ѝ обяви, че не става въпрос за случай на изнасилване, а на сексуални отношения между тийнейджър и зряла жена. Но в Аризона, по закон сексуални отношения може да има, когато и си навършил 17 години.\r\nСпоред доказателствата по делото, Замора многократно е правила секс с 13-годишен ученик, включително в колата си и в класната стая, веднъж и пред очите на 11-годишен ученик. Двамата се задявали сексуално и пред очите на паралелка от шести клас, по време на видео урок.  За майката на 13-годишното момче, Замора не е нещо по-различно от педофил, използвал позицията си на власт.  ", "date": "2019.07.15", "title": "Учителка в САЩ влиза за 20 години в затвора заради секс с тийнейджър (ВИДЕО)"}
{"url": "https://www.actualno.com/asia/desetki-jertvi-na-navodnenija-v-nepal-i-indija-news_768376.html", "text": "    Наводненията и свлачищата, причинени от проливните мусонни дъждове, са убили най-малко 50 души в Непал, а още десетки са изчезнали, предаде БГНЕС. Говорителят на полицията в Непал Похарел каза, че 33 души са се водят изчезнали, а над 1100 души са били спасени.      \"Мобилизирали сме всички ресурси в страната за търсене, спасяване и  помощ и успяхме да достигнем до всички засегнати райони\", каза Похарел  пред АФП.   Североизточна Индия също е беше засегната от наводнения – там се съобщава за 11 смъртни случая, след като няколко реки преляха.\r\nПроливните дъждове засегнаха няколко области в Непал, особено в източния регион на страната и южните равнини, застрашавайки живота на хиляди. Според властите нивата на реките се очаква да се върнат към нормата в началото на следващата седмица.  Мусонните дъждове от юни до септември причиняват смърт и разрушения в Южна Азия всяка година. ", "date": "2019.07.15", "title": "Десетки жертви на наводнения в Непал и Индия "}
{"url": "https://www.actualno.com/interest/ucheni-dadoha-interesno-predlojenie-kak-da-spasim-sveta-ot-glad-news_768398.html", "text": "    Диетолозите са открили големи количества антиоксиданти и други хранителни вещества в телата на скакалци, копринени буби, мравки и други насекоми. Това ще ги направи в бъдеще не само хранителни, но и по-полезни заместители на месото, информира публикация в списание Frontiers in Nutrition, цитирано от БГНЕС.      \"Всички отдавна са разбрали, че насекомите в бъдеще ще станат за нас отличен източник на протеини, ненаситени мастни киселини, минерали, витамини и фибри. В същото време никой не е проверил дали могат да заместят портокаловия сок или зехтина, както и други източници на най-важните антиоксиданти\", казва Мауро Серафини от Университета в Терамо (Италия).   Насекомите и другите членестоноги са едни от най-древните видове безгръбначни същества на Земята. Първите им представители се появяват преди около 400 милиона години и дълго време те доминират както в морето, така и на сушата, където са първите сред всички многоклетъчни животни.\r\nДнес има около 10 милиона вида насекоми на Земята, които присъстват на всички континенти на планетата и заемат почти всички екологични ниши и местообитания. Тяхната обща маса, според последните изчисления на изследователите, е около 17 пъти по-голяма от тази на всички хора на Земята и 8 пъти по-голяма от тази на всички крави и свине на планетата.  \"Най-малко 2 милиарда души на Земята редовно ядат насекоми. Остава ни да убедим останалите 6 милиарда, че това не е толкова лоша идея. Ако хората осъзнаят, че те са полезни, няма да ни се налага да ги принуждаваме, за да разрешим много климатични и екологични проблеми\", споделя ученият.\r\nСерафини и неговите колеги се опитаха да намерят подобен очевиден плюс в диета, състояща се от насекоми, като изследваха какви хранителни вещества съдържат много от популярните видове \"годни за консумация\" безгръбначни същества, които са популярни в страните от Югоизточна Азия. Те включват не само скакалци, мравки и други обикновени насекоми, но и екзотични създания като тарантули и скорпиони.   Учените са оценили полезността на всяко подобно \"блюдо\", като след премахване на крилата и другите негодни за консумация части от тялото на насекомите са смлели телата им. След това разтворили тези прахове в мазнини или вода и са измерили какво е съдържанието на антиоксиданти в тях. Резултатите от изследването показали, че обикновените скакалци, мравки, както и цикадите, гъсениците от копринените буби и африканските пеперуди се оказали изключително полезни. Превърнати в хранителни брашна, те се оказали с два пъти по-високо съдържание на антиоксиданти от портокаловия сок и зехтина.     ", "date": "2019.07.15", "title": "Учени дадоха интересно предложение как да спасим света от глад"}
{"url": "https://www.actualno.com/asia/novi-boeve-s-policijata-v-honkong-kup-arestuvani-i-raneni-video-news_768365.html", "text": "    След последните сблъсъци между органите на реда и протестиращи в Хонконг, полицията задържа 37 души, а 11 полицаи са били ранени, като срещу протестиращите няколко пъти е бил използван лютив спрей, предаде местния телевизионен канал RTHK.        Според свидетели, някои участници в акцията срещу законопроект за екстрадиция за страни, с които Хонконг няма специално споразумение, са се опитали да изтласкат полицейския кордон. Някои протестиращи са започнали да строят барикади, пише БГНЕС.\r\nСкоро полицията се опитала да накара демонстрантите да напуснат улиците в Хонконг, а стотици протестиращи са се оттеглили до търговския център New Town Plaza в района на \"Шатин\" в Хонконг. Група протестиращи пред сградата са започнали да атакуват полицията с чадъри, бутилки и други предмети. Поради численото превъзходство на протестиращите, полицията се е оттеглила.    В резултат на сблъсъците полицията е задържала 37 протестиращи в района на \"Шатин\" - 20 мъже и 17 жени. Правоприлагащите органи съобщиха, че 11 служители на реда са били ранени, като двама от тях са загубили пръсти на ръцете си. Няколко протестиращи също са пострадали. Властите определиха действията на протестиращите като \"незаконни\". ", "date": "2019.07.15", "title": "Нови боеве с полицията в Хонконг, куп арестувани и ранени (ВИДЕО)"}
{"url": "https://www.actualno.com/europe/orban-ungarija-veche-ne-zavisi-ot-evropejskoto-finansirane-news_768433.html", "text": "    Унгарското правителство е успяло да наложи декларираната воля на унгарците, които гласуваха на изборите за Европейски парламент, като е поставило хора на високопоставени длъжности в Европейския съюз, които уважават народите и се противопоставят на миграцията, заяви премиерът на страната Виктор Орбан, цитиран от електронното издание Hungary Today, предаде \"Фокус\".      Орбан настоя, че много от проблемите на Европа са свързани с лидери в ЕС, които подкрепят миграцията.   Той каза, че кандидатът на социалистите Франс Тимерманс, \"кандидатът на [американския милиардер Джордж] Сорос\" е бил торпедиран. Междувременно лидерът на Европейската народна партия Манфред Вебер, добави премиерът, няма да бъде ръководител на Европейската комисия, защото си е позволил да говори \"неуважително за гражданите на няколко страни, включително Унгария\".\r\n\"Западняците и Централна Европа се съгласиха за германския министър на отбраната Урсула фон дер Лайен\", добави Орбан. Вишеградската група я е класирала на трето място в списъка си и сега ще има шанс председателството на комисията да направи Европа силна, като същевременно се зачитат националните интереси, каза той. Орбан също така подчерта икономическите резултати и политическата стабилност на групата, която „защитава интересите на 63 милиона души с необходимата тежест”.  Унгарският лидер заяви, че Централна Европа е била подкрепена от Хърватия и Румъния, когато става въпрос за номиниране на висши европейски служители.\r\nЩо се отнася до фон дер Лайен, Орбан заяви, че самият избор на „германска майка на седем деца“ показва „ветровете на промяната“ в Брюксел. Той добави, че би било преждевременно да празнуваме на този етап, тъй като последните пет години бяха свидетели на \"много грешки в Брюксел\" по отношение на тероризма, обществената сигурност, миграцията и икономиката, които \"трябва да бъдат отстранени\".    ", "date": "2019.07.15", "title": "Орбан: Унгария вече не зависи от европейското финансиране"}
{"url": "https://www.actualno.com/politics/kabinetyt-zasedava-za-aktualizacijata-na-budjeta-za-f-16-news_768328.html", "text": "    Заседание на Министерския съвет, на което ще бъде разгледано Решение за одобряване на законопроект за изменение и допълнение на Закона за държавния бюджет на Република България за 2019 г., ще се проведе днес (15 юли), предаде БГНЕС.      Законопроектът е изготвен във връзка с придобиването на нов тип бойни самолети от въоръжените сили на Република България, които са от изключителна важност за националната сигурност и отбраната на страната, за прилагане на механизмите на колективната отбрана на НАТО и общата политика за сигурност и отбрана на ЕС, казаха вече от правителствената информационна служба.   Министърът на отбраната Красимир Каракачанов подписа в четвъртък договорите за закупуване на осем самолета F-16. Заместникът му Атанас Запрянов обясни, че в понеделник  правителството ще трябва да приеме подписаните от министъра на отбраната четири договора, които „касаят не само доставката на 8 броя самолети F-16 блок 70, но и доставката на боеприпаси към тези самолети, на ракети въздух-въздух различни класове на тези самолети и доставката на цялото оборудване…\" Общата стойност на четирите договора, които ще бъдат приети и предложени на Народното събрание за ратификация наистина е 1,256 млрд. долара”, припомни Запрянов в неделя. Очаква се, че до 2023 г. ще бъдат доставени всички самолети в различни периоди. Самолетите са 6 едноместни и 2 двуместни.\r\nСъгласно Конституцията и редът на Закона за международните договори на Република България, за да влязат в сила тези договори, следва да бъдат ратифицирани от Народното събрание. От МО вече съобщиха, че Държавният департамент на САЩ е предприел действия за намаляване на общата цена с до 60 млн. щатски долара посредством искане от Конгреса на САЩ за допълнително финансиране, което да бъде използвано в интерес на България. Предстои искането на Държавния департамент да бъде разгледано от Конгреса на САЩ.   ", "date": "2019.07.15", "title": "Кабинетът заседава за актуализацията на бюджета за F-16  "}
{"url": "https://www.actualno.com/plovdiv/plovdiv-ostava-bez-gradski-transport-news_768397.html", "text": "    Пловдив може скоро да остане без градски транспорт. За това предупредиха собствениците на транспортни фирми, обслужващия публичния транспорт във втория най-голям град в България.      Според казаното пред Нова телевизия, превозвачите са подписали договор за 1,94 лева на километра, но всъщност им се плаща 1,50 лева. Това значи 2 млн. лева дългове само за гориво, уточни един от представителите на фирмите. Именно заради това градският транспорт в Града под тепетата може да бъде спрян – поради дълговете към доставчиците на гориво. А освен това вече има напускащи шофьори, оплакаха се превозвачите, като дадоха за пример как в София е поет ангажимент да се вдигат заплатите на шофьорите и ватманите в .   На въпрос защо не се е стигнало до съд, след като има проблем, отговорът беше, че първо има опит да се решат нещата с диалог. Ще отнесем нещата и до съда, ако няма чуваемост, заявиха хората.\r\nДнес предстои среща с областния управител на Пловдив, като превозвачите очакват той да информира премиера Бойко Борисов за ситуацията.   ", "date": "2019.07.15", "title": "Пловдив остава без градски транспорт?"}
{"url": "https://www.actualno.com/viewpoint/sydebnata-sistema-v-bylgarija-magazin-vsichko-po-10-000-leva-news_768371.html", "text": "    Един човешки живот, загубен на пътя в България, се равнява на . Това доказва за n-ти път правосъдната система у нас. Смятайки какво можем да си купим с тези пари, се оказва - почти нищо стойностно. Особено, ако ги имаме в кеш. А погледнати от друга гледна точка, това са просто 5 000 евро - една средна или дори, може би, минимална заплата в определени области в някои други европейски държави.       Втори смъртен случай, причинен от шофьор-чужденец в България, завършва именно с оценката 10 000 лева - за да не избяга от \"правосъдието\". И тези решения са взети само в рамките на няколко седмици от родни съдилища. По-назад във времето няма да се връщаме. Състоянието на съдебната система в България и пародийните присъди, които определя, са обществена тайна. Но комфортът, в който се намират магистратите с мисълта, че са неприкосновени, защото те са най-отгоре на пирамидата, води именно до подобна безнаказаност и чувство на безотговорност. Води до монополизъм в държавна институция, до безвъзвратно изгубено усещане за душевност, до колективно отричане на справедливостта.   С парична гаранция в размер на 10 000 лева плюс забрана да напуска страната се размина швед, причинил смъртта на велосипедист на пътя. А после го зарязал в канавката. Че защо му е да напуска България. Той си има бизнес у нас.\r\nСъщо с 10 000 лева се отърва и румънецът, убил дете на паркинг във Варна. Бил с чисто съдебно минало и причинил смъртта на детето по непредпазливост. Имам предложение - да му дам още 10 000 лева да мине без да иска през паркинга на Народното събрание и да събере с колата си всички онези велики мислители законодатели.  Или не! По-добре да предложа на няколко души да се включат в забавлението, та да се обхване по-голям периметър. Мога да наема дори ТИР или няколко. Ще ги пусна с висока скорост да се врежат и съвсем случайно спирачките им ще откажат. Ситуацията ще възникне случайно и ще бъде по невнимание. Е, хора сме - всичко се случва! После ще полежим малко на топло. Ще ни хранят, ще си почиваме, мохабетът ще върви ден след ден. Пък когато минат няколко дни ще ни осъдят на по 10 000 лева, че са загинали има-няма 200 - 240 души, и накрая ще ни пуснат.\r\nА ако сме по-бедни, като кметът на Костинброд или Лютви Местан, например, може да се разминем и с по-малка цифра. Те също се отърваха с парична гаранция, не по-висока от вече неколкократно споменатата сума. А колкото до това дали сме склонни да се укрием или да извършим ново подобно деяние - разбира се, че не, освен ако законът не го поиска от нас изрично. Заради това, ще смъкнат гаранцията с още малко. А, да - също така ще си признаем всичко, за да може да ни пишат там едни 1 000 лева да платим и да си ходим. А ако доброволно си оставим и книжките и със заключени пръсти зад гърба обещаем, че скоро няма да се качим да шофираме, може да ни се размине и само с условна присъда. При нея няма значение какъв ще е срокът. Нали ще си бъдем на свобода.   След време, ако нещо не ни хареса от законодателя, пак може да се върнем на същото място и да повторим \"инцидента\" без да искаме. Междувременно, може да си пафкаме трева, да си пием и да мятаме салфетки по дискотеките, след което да се приберем (евентуално) с новата кола, която сме си купили от спестените 10 000 лева...    Щеше да е смешно, ако не беше трагично! Многократно съм се чудила тези хора съвест имат ли, нямат ли. И наистина ли считат, че гаранция от 10 000 лева може да бъде възмездие за болката и мъката, която преживяват семействата на нелепо загиналите. Сякаш съдебната система в България е магазин \"Всичко по 10 000 лева\" и това е достатъчно. Същата, уповаваща се на законите, представлява сериал на ужасите.\r\nКеф прави да не се спазват правилата, защото ти е все тая. Адреналинът се покачва яко, защото знаеш, че наказанието е нищожно. Но явно на някои така им е удобно. И какво, че може да се изтряскаш в някой стълб, дърво, друга кола. Даже супер! Ако имаш късмет да оцелееш ще имаш и с какво да се хвалиш на приятелите си, защото всичко е точно. А това, че може да утрепеш някой невинен, който просто иска да стигне до някъде, не е от значение.\r\nДа се научиш да правиш разлика между добро и зло, между правилно и неправилно, не става само с ядене, пиене и адреналин, ами се иска и акъл. С подобни стойности на наказанията войната ще продължи, а в една война винаги има много невинни жертви. Някои се борят с демографската криза, а други я поддържат изкуствено. Просто едни хора със сериозно висше образование и на високи постове в България се шегуват с живота на всички останали.    Автор:   ", "date": "2019.07.15", "title": "Съдебната система в България - магазин \"Всичко по 10 000 лева\""}
{"url": "https://www.actualno.com/business/trajcho-trajkov-reshenieto-na-volkswagen-njama-da-e-v-nasha-polza-news_768423.html", "text": "    \"Не искам да влизам в ролята на врачка, но се очертава решение, което не е в наша полза\", заяви Трайчо Трайков за позиционирането на новия завод на Volkswagen в интервю за bTV.      Според Трайков \"ако бъде взето неблагоприятно за страната ни решение, трябва да се направи анализ на всички стъпки, които са били предприети от участниците в процеса от наша страна, защото \"институционалната памет се губи.\"   Бившият икономически министър отбеляза, че по време на в опита им да бъдат привлечени се наблюдават и положителни процеси като взаимодействието между общинската и държавната администрация, което досега е било \"невиждано\".\r\nНе могат да се пренебрегват обаче и дългогодишните неудачни политики, които са довели до това състояние на образователната система, която не произвежда качествени кадри за бизнеса или липсата на инфраструктура по т. нар. \"Северен коридор\" от Кулата към Хамбург, смята Трайков.  Общата среда в една държава също е важна, но гиганти като могат да се договорят с всяко правителство, докато малките компании са по-уязвими от корупционни практики, смята икономистът.\r\n\"Допълнителните бонбончета \" от страните кандидати също са от значение, отбеляза Трайков по повод информациите, че Турция ще поръча коли на Volkswagen за своята администрация.   \"Когато бях министър, исках да се въведат общи преференции за компании, които избират да правят производството си в ЕС\", разкри икономистът, според когото трябва да има такива стимули.    Спешни реформи трябва да има и в енергийния сектор, смята Трайков, който коментира и недоволството на бизнеса от НЕК.\r\nКоличествата ток, който се търгуват на енергийната борса у нас, са малки има само трима държавни играчи и това води до прекалено високи цени за бизнеса, отбеляза Трайков.\r\nОбединението със съседни пазари е една от мерките, които ще подобрят положението на енергийната борса.    ", "date": "2019.07.15", "title": "Трайчо Трайков: Решението на Volkswagen няма да е в наша полза"}
{"url": "https://www.actualno.com/balkani/erdogan-se-nadjava-micotakis-da-otstypi-za-gaza-pri-kipyr-news_768409.html", "text": "    Турският президент Реджеп Тайип Ердоган бе предпазлив  по отношение на перспективите за по-добри отношения с Гърция и турските сондажи за газ в източната част на Средиземно море, предаде БГНЕС.      Ердоган каза, че очаква да види какви ходове ще предприеме  новият гръцки премиер Кириакос Мицотакис, като отбеляза, че в миналото двамата са имали приятни разговори. Той каза, че ако Мицотакис се придържа към \"хубавите си думи\", гръцко-турските отношения могат да се подобрят. Ердоган посочи действащите двустранни работни комисии като път, чрез който ще бъдат предприети следващите стъпки.   По отношение на сондирането в източната част на Средиземноморието Ердоган отбеляза, че действат изследователските и сондажни кораби \"Явуз\" и \"Барбарос\" и те имат пълната подкрепа на турския флот и военновъздушните сили, добавяйки, че Анкара не се интересува от шумотевицата срещу Турция. ", "date": "2019.07.15", "title": "Ердоган се надява Мицотакис да отстъпи за газа при Кипър"}
{"url": "https://www.actualno.com/europe/vyv-velikobritanija-zasjakoha-meso-zarazeno-s-afrikanska-chuma-po-svinete-news_768427.html", "text": "    Месо, заразено с , е засечено от пристанищните власти в Северна Ирландия. Това е първият случай на вируса в Обединеното кралство, съобщава вестник The Gardian. Служителите на митницата са конфискували над 300 кг незаконни месни и млечни продукти от багажа на пасажерите.      Пробите, тествани от Института по земеделие, храни и биологични науки в Белфаст, потвърждават следи от вируса, който е силно заразен и може да оцелее няколко месеца в обработено месо. Според Министерството на земеделието, околната среда и селските райони откриването на „ДНК фрагменти“ на вируса не представлява значителна заплаха за здравето на животните в Северна Ирландия, нито променя статута на страната, свободна от болестта. Но Зоуи Дейвис от Националната асоциация по свиневъдство заяви, че този сектор на Обединеното кралство е много уязвим към инфекцията с .   Министерството на околната среда, храните и селските райони обяви, че ще увеличи контрола на АЧС в пристанищата и летищата и ще стартира нова кампания с информационни табла, насочени към пътници от засегнатите от Африканска чума по свинете региони, с предупреждения за внасянето на месни продукти в страната. На този етап АЧС е безвредна за хората, но учените предупреждават, че заради физиологичните прилики между прасетата и хората бъдещите мутации на вируса могат да станат опасни.\r\nСпоред Световната организация за здравето на животните (OIE), в световен мащаб са засечени над 6000 огнища на Африканска чума по свинете. АЧС може да се предава чрез пряк контакт със заразени животни и да се разпространява чрез насекоми, например кърлежи. Вирусът може да живее няколко години в замразено месо, така че месните продукти представляват особен риск за трансграничното пренасяне на болестта, предава агенция Фокус.  Заболяването опустоши свиневъдния сектор в Китай, където е най-голямата популация от прасета в света. Една трета от свинете в страната са унищожени. Разпространението на заболяването в Европа също води до паника и безпокойство. Заболяването бе открито в Белгия миналата година, а датското правителство изгражда стена, за да предотврати влизането на АЧС в страната чрез дивите свине.\r\nВижте какви са мерките, предприети от България в борбата с болестта в     ", "date": "2019.07.15", "title": "Във Великобритания засякоха месо, заразено с африканска чума по свинете"}
{"url": "https://www.actualno.com/starazagora/mladeji-na-18-i-19-godini-zaginaha-v-katastrofa-kraj-starozagorsko-selo-news_768499.html", "text": "    Младежи на 18 и 19 години са загинали вчера при катастрофа край старозагорското село Плодовитово. Причина за произшествието на третокласния път край селото е , с която 25-годишният шофьор от Чирпан е управлявал автомобила. След като изгубил управлението над колата, тя се забила в дърво и се преобърнала.      В резултат на катастрофата на място е загинало 18-годишно момиче от Първомай, пътувало в автомобила. Тежко и пострадал още един пътник - 19-годишно момче, което е починало в Центъра за спешна помощ в Стара Загора.\r\nБез опасност за живота в Университетската многопрофилна болница за активно лечение в областния град са настане още двама пътници - на 16 и на 19 години от Първомай и Чирпан. В болницата е настанен за наблюдение и водачът на автомобила, който е с множество натъртвания по тялото. 25-годишният мъж е тестван за употреба на алкохол и наркотични вещества, но пробите от техническото средство са отрицателни. ", "date": "2019.07.15", "title": "Младежи на 18 и 19 години загинаха в катастрофа край старозагорско село"}
{"url": "https://www.actualno.com/actualno/a-dali-ne-zaslujavame-da-izcheznem-kato-nacija-news_768494.html", "text": "    Нацията се топи, намаляваме драстично, до едикоя си година ще сме едиколко си по-малко, а след едикоя си направо няма да ни има. за пореден път бяха притоплени и сервирани в момент, в който мина отчитането на статистиката.      Да, намаляваме. Тенденцията не е от вчера, за да се учудваме – всъщност е от много десетилетия и е резултат от липсата на адекватна политика за вдигане на жизнения стандарт, която да даде стимул да не намаляваме. Макар че дали това ще е достатъчно също е съмнително, защото и в западни държави с добър стандарт на живот демографският проблем е факт – може би защото прекалено добре си живеят и почва да ги мързи да правят каквото и да е.\r\nВ България със сигурност не си живеем добре, но ни мързи. Мързи ни например да мислим – сетете се за . Съвсем скоро ми попадна и друг такъв пример – пост във Facebook да пратиш в Messenger определена дума и да получиш в отговор три въпроса, на които да отговориш, за да вземеш награда. И, разбира се, под поста масово пишат ли пишат, не в Messenger.\r\nМързи ни и да хванем да изметем хората, които издигнаха мързела и безхаберието в култ. Поредното доказателство е от съвсем скоро – . В 9 от 10 случая – без анализ и мисъл. В 7 от 10 случая – без срокове за постигане на заложени цели. В 9 от 10 случая – без да се търси мнението на гражданите, без дори да бъдат информирани.  И какво чакаме – да стане в 10 от 10 ли? Ми щом това чакаме, да изчезваме тогава. Като ни мързи да се оправим, мързелът ще ни оправи – но не по хубавия начин. Автор:   ", "date": "2019.07.15", "title": "А дали не заслужаваме да изчезнем като нация?"}
{"url": "https://www.actualno.com/balkani/novi-tejki-navodnenija-v-gyrcija-news_768387.html", "text": "    Гръцките власти евакуираха десетки граждани от наводнени къщи в западната част на страната, 4 дни след като 7 души загинаха в силната буря на Халкидики, пише македонският информационен портал A1 On, цитиран от Агенция \"Фокус\".      Според информацията, наводнения са залели района на градовете Нафпактос и Патра. Заради водата има сериозно увредени пътища, като един от главните е бил блокиран за часове. Засега няма съобщения за пострадали или изчезнали лица, съобщи Reuters.   Много обекти в Нафпактос са наводнени, има повредени къщи, магазини, коли, каза представител на противопожарните служби.\r\nСедем души, включително шестима туристи и един рибара, , а над 100 бяха ранени през нощта на сряда срещу четвъртък миналата седмица, когато силна буря удари северната част на Гърция и най-вече Халкидическия полуостров.   ", "date": "2019.07.15", "title": "Нови тежки наводнения в Гърция"}
{"url": "https://www.actualno.com/plovdiv/kogato-ehoto-ne-zaglyhva-ili-kak-plovdiv-moje-da-osymne-bez-gradski-transport-news_768497.html", "text": "    Злополучният в в частта си за електронната система за таксуване продължава да ражда новини, вместо да издава билети и карти. Последната е, че тримата големи превозвачи в изцяло частния градски транспорт в Пловдив , че някоя близка сутрин от гаражите им може да не излезе нито един автобус поради простата причина, че няма гориво . Гориво няма да има, защото и трите фирми вече са задлъжнели тежко към фирмите - доставчици на горива, а проследяването на създалия се проблем води отново към несъстоялия се, но иначе добре платен и приет за готов, Транспортен проект, реализиран от община Пловдив с изпълнител испанската фирма Индра .      Днес Веселин Дошков, Петко Ангелов и Димитър Чолаков, собственици на големите транспортни фирми, осигуряващи почти изцяло градския транспорт на Пловдив , се срещнаха с областния управител Здравко Димитров. Пред него и пред медии те за пореден път изредиха причините, които могат да доведат до транспортен колапс в града, а той се ангажира още тази седмица да организира среща в същия състав, но и с присъствието на .    Причините за днешната криза са заложени още преди три години , когато предстоеше да заработи Транспортният проект, включваш система за електронно таксуване. По този начин отпадаха кондукторите , за чиито заплати всяка от фирмите плаща между 50 и 60 000 лева. Превозвачите със собствени разноски оборудваха автобусите си с контролни устройства, а договорите, които сключиха тогава, предвиждаха дотация 1.94 лв на километър пробег , вместо 1.50, както беше дотогава. Още по-сериозната причина за днешната криза е, че миналата година, разчитайки на по-високата договорена дотация,  те купиха и около 90 нови автобуса , отговарящи на изискванията на Евро 6. . Нещо повече, макар и дребно - когато в края на миналата година и до средата на януари транспортната схема в центъра бе прекроена заради откриването на Европейската столица на културата, маршрутите на голяма част от линиите се удължиха с километри, но компенсация така и не дойде. На практика в момента фирмите дофинансират до 50 ст на всеки километър пробег , задълженията към доставчиците на горивата и загубите вече са 3 600 000 лв ., а общината даде преди месеци 1 000 000 лв.. С други думи казано, на месец фирмите губят по 100 000 лв., а в летния сезон и без това пътниците намаляват, така че приходите от билети и карти спадат още повече.  Превозвачите днес заявиха пред медиите и областния управител, че не искат да спират градския транспорт, но подобна развръзка е твърде вероятна.\r\nСагата с Транспортния проект, започнала преди три години с щедри обещания за истинска модернизация и удавена в нелепи оправдания, се развива на няколко нива. Преди дни Йордан Иванов, председател на местната структура на \"Демократична България\", поискал като физическо лице по Закона за достъпа до обществена информация документацията по проекта, успя да победи отказа на общината да му я предостави  и решението на Административен съд-Пловдив в същия дух, но постигна решение в своя полза на Върховния административен съд. С това решение общината вече е длъжна да предостави документите и да се види кой е сложил подписа си под приемо-предавателния протокол от декември 2015-та година, с който без забележки и без възможност за искане на неустойки, се приемаше една почти изцяло несвършена работа.   Загубите Йордан Иванов обобщава като 8 млн. лв. при предаването и неустойки от 82 000 лв. за всеки пропуснат ден . Първият му опит да стигне до документите, обаче, се натъкна на яростна общинска съпротива. Той ще се закани да направи следващия опит пред обективите на медиите, така че все някой ден ще стане ясно кой конкретно е причинил и продължава да причинява на пловдивчани това толкова скъпо неудобство. Едно от оправданията на кмета Иван Тотев, че електронната система за таксуване не работи, беше точно нежеланието на превозвачите да монтират контролни устройства в автобусите си. Днес те за пореден път го опровергаха. По всичко личи, че гръмките и неизпълнени обещания в края на 2015 година пораждат ново и ново ехо. Но ако наистина градският транспорт спре, това ще бъде прекалено тежка цена за всички.     ", "date": "2019.07.15", "title": "Когато ехото не заглъхва или как Пловдив може да осъмне без градски транспорт"}
{"url": "https://www.actualno.com/curious/pokoriteljat-na-enigma-shte-e-novoto-lice-na-britanskite-50-paunda-news_768568.html", "text": "    Образът на брилянтния математик Алън Тюринг ще се появи на новата банкнота от 50 паунда, съобщи Bank of England, цитирана от The Independent.      Историята на Тюринг стана особено популярна с филма \"Игра на кодове\", а ролята на математика беше изиграна от Бенедикт Къмбърбач. Тюринг е човекът, който успява да разбие немската шифровъчна машина \"Енигма\" и така Великобритания и съюзниците ѝ успяват да се сдобият с ключово предимство срещу Нацистка Германия. Математикът е считан и за де факто човекът, с чиято помощ е разработен първият компютър.   Алън Тюринг е бил буквално отхвърлен от британското общество, защото е бил хомосексуален, като в крайна сметка е подложен на химическа кастрация 7 години след края на Втората световна война. Тюринг умира през 1954 година, на 41 години, от отравяне с цианид, като официалната версия е самоубийство, но доказателствата са подлагани многократно на съмнение. Чак през 2009 година тогавашният британски премиер прави официално извинение за начина, по който математикът е бил третиран, а през 2013 година кралица Елизабет II също се извинява, като през 2016 година е приет закон, с който има официални извинения към безчетен брой хомосексуални британци, осъждани заради сексуалната си ориентация в миналото.\r\nТюринг е изборът от общо 12 опции, които са били счетени за достойни кандидати да бъдат увековечени на купюрата. Математикът ще замени Матю Болтън и Джеймс Уат, които остават в историята с изобретяването на парната машина, която е двигателят на индустриалната революция.   ", "date": "2019.07.15", "title": "Покорителят на \"Енигма\" ще е новото лице на британските 50 паунда"}
{"url": "https://www.actualno.com/healthy/bls-trjabva-da-zapazim-pravoto-na-izbor-koj-da-ni-lekuva-news_768527.html", "text": "    \"Както и правото на избор на финансиращ орган, така и правото на избор кой ще ни лекува трябва да се запази.\" Това заяви председателят на Българския лекарски съюз д-р Иван Маджаров, предаде БГНЕС.      Д-р Маджаров коментира предложения от здравното министерство , включващ демонополизацията на НЗОК чрез въвеждането на възможността пациентите да се осигурят в частни фондове при запазване на размера на здравната вноска.   „Не чух ясно да се каже, че фондовете ще имат право да решават с кого да сключват договор като изпълнители на медицинска помощ. Това за нас е изключително важно – възможността фондът да избира с кого ще сключва договор, означава да ограничим правото на пациента да избира кой да го лекува. Това означава пациентът да има право само да избира кой да финансира лечението му, но не и кой лекар да го лекува“, обясни д-р Маджаров.\r\nСпоред него задължително трябва да има и гарантирани рамкови цени за , които да гарантират на изпълнителите на медицинска помощ, че няма да се пада под тях. „Не можем да си позволим да оставим отделните лекари и лечебни заведения да преговарят с мощни структури, каквито за застрахователите“, категоричен е председателят на БЛС.  Припомняме, че по-рано в интервю за BTV председателят на Д-р Стойчо Кацаров заяви, че \"когато се премахне монопола, гражданинът ще може да избита в кой фонд да вложи парите от здравните си вноски. Ако не му харесват условията в един от тях, ще може да го смени с друг. Ако пациентът не е доволен от начина по, който фондът защитава правото му на достъпна, своевременна и качествена медицинска помощ, той ще може да смени фонда си. Правото да избираш фонд, в който да се осигуряваш и лечебно заведение, в което да се лекуваш, овластява гражданите. Това означава пациентът да бъде поставен в центъра на здравната система. Сега в нейния център за министърът и ръководството на НЗОК.\r\nПо думите му основният пакет медицински услуги в Холандия, която извърши такава реформа пред 15 години (и от тогава се смята за страната с най-добро здравеопазване в Европа) се договаря между медиците, пациентите и фондовете, а при монопола се определя еднолично от министъра, добави Кацаров.   Експертът Аркадий Шарков изрази мнение, че доплащането от пациентите и сега е много високо. Д-р Кокалов от КНСБ и член на НС на НЗОК защити монопола на касата, с аргумента, че парите така или иначе са едни и същи.     ", "date": "2019.07.15", "title": "БЛС: Трябва да запазим правото на избор кой да ни лекува   "}
{"url": "https://www.actualno.com/politics/trajcho-trajkov-kazusyt-s-mashinnoto-glasuvane-pokazva-absurdnata-neadekvatnost-na-zakonodatelite-news_768413.html", "text": "    \"Целият казус с машинното гласуване показва абсурдната неадекватност на законодателите и тези, които са гласували закон, който знаят, че не може да приложат.\" Това каза бившият министър на икономиката Трайчо Трайков в интервю за bTV.      По думите му е много дразнещо, когато излизат някои хора и казват колко струва един глас. Според него, ако се използва от повече хора цената ще бъде драстично по-ниска.   Трайков е на мнение, че машинното гласуване има безспорни предимства, особено в ситуация, като българската, където \"се получават мазаници и галимации, които в другите държави по-малко се случват.\"\r\nВ интервю за БНТ народният представител от ГЕРБ Александър Ненков, заяви: \"Не мисля, че сме сбъркали с предложението да отпадне , защото по време на европейските избори бяха отчетени доста сериозни проблеми, свързани с гласуването на тези машини.\"  \"Не мога да се съглася, че машините са били скъпо удоволствие, тъй като парите не трябва да бъдат проблем за държавата, така че финансовите аргументи не са били довод за премахването на машинното гласуване\", допълни още Ненков.\r\nПо думите му комбинацията между двата варианта да се гласува и машинно, и с хартиена бюлетина ще бъде пагубно.   \"ЦИК пусна обществена поръчка в последния възможен момент, което оскъпи наема на машините. Освен това е начин да бъде решен проблемът с недействителните бюлетини\", обясни по темата зам.-председателят на парламентарната група на БСП Христо Проданов.    \"Нека от ГЕРБ да обяснят каква е разликата между избора за кмет и избора на президент? И двата избора са изцяло мажоритарни, като и на двете е възможно да има втори тур между двамата участници\", посочи още Проданов.\r\n\"Проблемът е в това, че когато партиите губят, започват да търсят всякакво оправдание, а изборният процес вместо да се облекчава, той става все по-сложен\", отбеляза в допълнение Александър Ненков. - научете в !    ", "date": "2019.07.15", "title": "Трайчо Трайков: Казусът с машинното гласуване показва абсурдната неадекватност на законодателите"}
{"url": "https://www.actualno.com/music/al-bano-i-romina-pauyr-shte-gostuvat-v-bylgarija-s-edin-specialen-predkoleden-koncert-news_768502.html", "text": "    Обявеният за най-успешен италиански дует на всички времена Ал Бано и Ромина Пауър отново се завръща с турне, в което е включена и София! Юбилейната обиколка е посветена на 40 годишната им кариера - на годините, в които са изпяли най-големите си и обичани хитове!      Турнето ще бъде наистина специално и ще включва впечатляваща сценография, изцяло хитов репертоар, сценични ефекти и мултимедия с кадри от невероятната кариера на дуета, изпълнена с много музика и незабравими срещи с публиката им по цял свят, както и мигове от живота на звездната двойка зад сцената.\r\nАл Бано Каризи-уникалният и неповторим глас на популярната италианска музика, тръгнал от малкото селце в Пулия-Челино Сан Марко, започнал своята кариера като Артист на Клана Челентано. Работил със самият Адриано Челентано, и със звезди като „Ролинг Стоунс“. Безспорно музикантът е един от най-търсените гласове в света на италианската  популярна музика. Посланик на добра воля в ООН.\r\nРомина Пауър-дъщеря на световноизвестния холивудски актьор и режисьор Тайрън Пауър и на „първото момиче на Джеймс Бонд“- известната холивудска актриса Линда Кристън.  Ромина среща Ал Бано-своята бъдеща половинка в живота и на сцената,на снимачната площадка по време на снимки на филма „Nel Sole“, който е заснет по идея на едноимената песен на Ал Бано Каризи и която е първият му хит от 70-те години.\r\nКонцертите в това ново специално турне ще разкажат истинската „приказка“ за Ал Бано и Ромина Пауър, чрез музиката и песните на звездната двойка през всичките тези 40 години. Вечните песни на дуотоса едни от най-запомнящите се и емблематични златни хитове на италианската популярна музика, с незалязващ успех, с голяма любов, и щастието да бъдат актуални и обичани от публиката им до днес.\r\nАл Бано и Ромина Пауър са вестители и на посланията към човечеството за един по-хуманен, добър, толерантен и мирен свят. Потвърждение за това са хитовите им песни Liberta, Felicita, Ci sara, Cara terra mia, Ma il cuore no, Angeli, Sempre sempre и много други, изпяти през шеметната им кариера!    На концерта в София ще вземат участие и гости в спектакъла им, които ще са част от изненадите за българските фенове!\r\nАл Бано и Ромина Пауър и този път не крият симпатията си към България и българската публика! Щастливи са, че датата на концерта им в София е 2 декември, тъй като чрез този концерт те ще имат предимството да са сред първите да пожелаят щастлива Коледа на феновете си в България.\r\nВ концертният им репертоар са включени всички техни златни хитове, изпяти през годините на тяхната невероятна кариера до днес. Останалото ще бъде чуто и видяно на 2 декември в Арена Армеец София!\r\nКонцертът на Al Bano Romina Power  ще бъде изцяло със седящи места, като капацитетът на Арена Армеец ще бъде лимитиран до 5 000 души.\r\nБилетите ще бъдат на цени от 50  до 120 лева и могат да бъдат закупени в мрежата на Тикетпортал.    ", "date": "2019.07.15", "title": "Ал Бано и Ромина Пауър ще гостуват в България с един специален предколеден концерт"}
{"url": "https://www.actualno.com/asia/moshten-trus-v-iztochna-indonezija-73-po-rihter-news_768396.html", "text": "    Най-малко един човек е загинал, а стотици са евакуирани, след като голямо земетресение с магнитуд 7,3 разтърси отдалечените острови Малуку в Източна Индонезия.      Хоризонталното земетресение е с епицентър около 165 километра в посока юг-югозапад от град Тернате в провинция Северно Малуку, съобщи Американската служба за геоложки проучвания, предаде БГНЕС.   В южната област Халмахера, намираща се най-близо до епицентъра на земетресението, около 160 къщи се срутиха. Властите потвърдиха смъртта на една жена, която е загинала под развалините на дома си.\r\nСтотици хора все още се укриват в няколко училища, правителствени сгради и по-високи места.  \"Последващите трусове все още се случват много често, така че хората все още са травматизирани и не смеят да се завърнат у дома\", каза началникът за борба с бедствията в областта.\r\nИндонезийската агенция по метеорология, климатология и геофизика заяви, че до понеделник сутринта са регистрирани най-малко 52 вторични труса след първоначалния трус. Местните власти започнаха да разпределят логистиката и доставката на хранителни продукти за евакуираните. ", "date": "2019.07.15", "title": "Мощен трус в Източна Индонезия - 7,3 по Рихтер"}
{"url": "https://www.actualno.com/bgfootball/venci-stefanov-v-bylgarija-njama-uredeni-machove-news_768564.html", "text": "    Президентът на Славия Венцеслав Стефанов заяви, че според него . Това мнение Стефанов изрази по време на пресконференция във връзка с успешния старт на сезона за \"белите\" след трудната победа над Витоша Бистрица, .       , заяви Венци Стефанов.    , коментира президентът на Славия по отношение на тима на Верея, който бе забъркан тъкмо в уреждане на мачове. , завърши Стефанов.    ", "date": "2019.07.15", "title": "Венци Стефанов: В България няма уредени мачове"}
{"url": "https://www.actualno.com/curious/turskata-blagodarnost-za-putin-zaradi-s-400-specialen-burek-news_768421.html", "text": "    Хасан Аджар, пекар от турския град Бурса, чийто бюрек влезе в книгата на Гинес, възнамерява да изпече традиционния турски бюрек за президента на Русия Владимир Путин в знак на благодарност заради от руската ракетна система С-400 в Турция, предаде БГНЕС.      \"Началото на доставката на системи за противовъздушна отбрана  С-400, за което толкова много се говори в нашата страна, беше добра новина за нас. Осъзнавайки колко е важно за националната сигурност на страната ни, както и за отношенията между Турция и Русия, искам да дам своя принос  за развитието на отношенията между нашите страни. Затова ще вложа всичките си усилия и ще изпека  и изпратя в Кремъл  лично на Владимир Путин нашия традиционен бюрек\", каза Аджар пред руската медия \"Спутник\", считан за рупор на Кремъл и източник на руската пропаганда.\r\nМайсторът добави, че бюрекът ще бъде със сирене и спанак, а общото тегло на \"благодарността\" ще бъде четири килограма. Според неговите пресмятания пратката трябва да пристигне в Москва в рамките на пет дни. Пекарят уточнява, че \"бюрекът може да бъде изяден десет дни от деня на изпичането му\".\r\n\"По време на последното си посещение в Турция Путин изрази желанието си да посети турски ресторант. Искам да го поканя в нашия красив древен град Бурса и в моя ресторант, където ще му направя най-добрия бюрек\", каза  Аджар.  През 2012 г. Аджар влезе в Гинес, бюрек с дължина 2 023 метра, който беше вписан като рекорд. ", "date": "2019.07.15", "title": "Турската благодарност за Путин заради С-400 - специален бюрек"}
{"url": "https://www.actualno.com/balkani/rykovoditeljat-na-makedonskata-specprokuratura-si-trygna-news_768630.html", "text": "    Катица Янева, ръководител на македонската специална прокуратура, подаде оставка преди изтичане на мандата ѝ, след като премиерът Зоран Заев обяви, че в петък ще има заседание на ръководството, на което ще бъде включен проектът на законопроект за прокуратурата.      \"В момента, когато с консенсус на всички политически партии бях избрана за специален прокурор, обещах на себе си и на гражданите на Република Северна Македония, че ще изпълнявам функцията на специален прокурор в интерес на върховенството на закона и борбата с престъпността и корупцията в Република Северна Македония. .Получих работата в изключително трудни обстоятелства и напълно бях наясно със задачата, която ми беше дадена. За мен беше чест да служа на държавата и да бъда ръководител на изключително професионален прокурорски екип, разследващ екип и екип от служители, които работят безрезервно и усърдно. В продължение на месеци следя медийното отразяване на преговорите между работните групи на политическите партии за бъдещето на специалната прокуратура. Тук днес използвам възможността да информирам обществото, че няма да позволя  името ми да се използва от някого за нечие алиби, с което съдбата на Специалната прокуратура и европейските интеграции на моята страна ще се превърнат в заложник\", обясни Янева.   В заключението на изявлението си Янева уточнява, че оставката ѝ ще влезе в сила в момента, когато политическите партии постигнат съгласие по новото законово решение.\r\nМандатът на Янева изтича на 15 септември. Дотогава управляващите и опозицията трябва да постигнат консенсус за бъдещето на македонската спецпрокуратура.   ", "date": "2019.07.15", "title": "Ръководителят на македонската спецпрокуратура си тръгна"}
{"url": "https://www.actualno.com/curious/3-te-zodii-koito-ne-gi-biva-v-legloto-news_768495.html", "text": "    Оказва се, че има и такова проучване, което доказва, че зодиите имат влияние и върху представянето ни в леглото. Има 3 , за които то не е блестящо. Разбира се, че има изключения, но понякога трябва да се доверим - проучванията рядко лъжат. Сексът според зодията е нещо, с което трябва да се запознаем.       Рак    Ракът е нежен и изисква максимална емоционална подкрепа. Това не е лошо, но понякога, сексът преминава в рутина. Ракът няма да ви предложи големи промени и иновации, а също така не очаквайте и инициатива. Либидото им е забравено някъде, затова може цял живот да лежат в една и съща поза.    Дева Тази студена кралица между зодиите, не знае как да вълнува, пише bgvest.eu. Девите обикновено са закопчани до горе, предпочитат неатрактивни дрехи, за да не бъдат определени като неморални. Емоциите са чиста математика, а докато правят любов постоянно мислят за следващите стъпки. Никога не са спонтанни и спокойни.         ", "date": "2019.07.15", "title": "3-те зодии, които не ги бива в леглото"}
{"url": "https://www.actualno.com/starazagora/stoichkov-predstavja-biografijata-sii-pokazva-zlatna-topka-na-ploshtada-v-stara-zagora-news_768526.html", "text": "    Представянето на биографичната книга в Стара Загора ще бъде на площада пред общинската администрация. Турнето за представянето на книгата му започна от Панагюрище и минава през шест града.      Спирката в Града на липите е на Освен че ще имат възможност да си вземат автограф, феновете на Камата ще могат да се снимат с кумира си и да видят отблизо \"Златната топка\" - най-престижната индивидуална награда във футбола. Стоичков я печели през 1994 година, когато България успя да стигне до 4-ото място на световното първенство по футбол в Съединените американски щати. \r\nЗа настроението на старозагорските футболни маниаци на площада ще се грижат и Димитър Туджаров - Шкумбата, и Иво Райчев. . С него той беше удостоен през 2017 г., когато организира футболно шоу на старозагорския стадион \"Берое\", в което се срещнаха дрийм тимът на \"Барселона\" и отборът на Стоичков и приятели. Макар и със закъснение той на званието на 13 декември 2018-а, когато заяви, че го приема \"като задължение оттук нататък, където и да съм по света да казвам, че Христо Стоичков е гражданин и на Стара Загора“.    ", "date": "2019.07.15", "title": "Стоичков представя биографията си и показва „Златна топка“ на площада в Стара Загора"}
