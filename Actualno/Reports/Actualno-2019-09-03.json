{"url": "https://www.actualno.com/society/novinite-naj-vajnoto-za-denja-3-septemvri-news_1372390.html", "text": "      Редакционният екип на ви представя най-важните новини за изминалия ден, 3 септември.       )\r\nГЕРБ направиха Мая Манолова омбудсман. Това заяви премиерът и лидер на ГЕРБ Бойко Борисов на съвместна пресконференция със СДС, предаде БГНЕС.   „Новоизбраният председател на Европейската комисия (EК) Урсула фон дер Лайен никога не би поискала отстраняването на техническото оборудване на журналисти”. Огромният дълг на община Кърджали за сметосъбиране, натрупан към досегашния изпълнител, не попречи на община Кърджали да го избере отново за още пет години, става ясно от обявление за подписан договор в Агенцията за обществени поръчки.     \"Ще предприемем комплексна проверка на всички индустриални обекти в Перник за установяване на \". Това заяви министърът на околната среда и водите Нено Димов на съвместен брифинг с кмета на община Перник Вяра Церовска. Поводът е недоволството на гражданите и съмнението им, че в .\r\nТой посочи, че ще потърсят съдействие от , като ще участват и Регионалната инспекция по околната среда и водите (РИОСВ) и Басейнова дирекция. Министър-председателят на Обединеното кралство Борис Джонсън загуби парламентарното си мнозинство, след като бившият министър Филип Лий напусна торите и се присъедини към либералдемократите, предаде британския телевизионен канал Sky News.   Лий демонстративно е седнал на местата на опозицията в пленарната зала, докато премиерът се е изказвал пред Камарата на общините. Неговото оттегляне от групата на консерваторите означава, че Борис Джонсън вече няма работещо мнозинство в Камарата на общините. Комисията за защита на конкуренцията за изграждането на Национална детска болница след жалба от камарите на архитектите и на инженерите.\r\nОтдавна започнат строеж трябва да се превърне в национална педиатрия. В нея трябва да се поберат няколко отделения, операционни зали, апаратура, около 400 легла. Доводите за жалбата на архитектите и на инженерите е, че няма как поръчката да бъде изпълнена качествено, защото здравното министерство няма изисквания, предава bTV. Падането на печалбите и неизбежните глоби за прекомерни емисии на отработени газове са следите на кризата днес, оставяща сериозен белег в автомобилната индустрия, като особено показателен пример е Германия. Ремонтът на съоръжението на АМ „Струма” при Дупница ще струва около 1 милион и 800 хиляди лева. Това каза в интервю за bTV председателят на Управителния съвет на Агенция „Пътна инфраструктура” Георги Терзийски. По думите му от АПИ не са давали разрешение за съхраняване на отпадъци под съоръжението. \"Това не е решение за една нощ, базира се на много сериозни анализи. Получавах доверието на хората през всичките тези години.\" Това каза кметът на София Йорданка Фандъкова във връзка с намерението да се участва отново в надпреварата за столицата. ГЕРБ и БСП залагат на диаметрално противоположни стратегии при издигането на кандидати за предстоящите местни избори на 27 октомври. Управляващите продължават да търсят претенденти за кметове в собствените си редици. Социалистите предпочитат да следват модела, който приложиха на президентския вот през 2016 г., когато подкрепиха Румен Радев, издигнат от инициативен комитет. Световната общественост е обезпокоена от пожарите в Амазония. Но спътникова снимка, публикувана преди дни от НАСА и анализирана от Weather Source показва, че в Централна Африка пожарите са повече от тези в Бразилия. Преди 15 години терористи атакуваха училището в Беслан. Оцеляла заложница разказва пред Süddeutsche Zeitung за тридневния терор. И днес все още има въпроси, които остават без отговор. Сагата около Brexit събра и представи актьорски състав от по-големи от живота герои, решени да подпечатват със собствените си визии бъдещето на Великобритания. Конфликтните им личности създадоха голяма драма в парламента и се превърнаха в база за многобройни шеги. ", "date": "2019.09.03", "title": "Новините: Най-важното за деня, 3 септември"}
{"url": "https://www.actualno.com/society/remontirat-opasnija-most-na-am-trakija-kraj-ihtiman-news_1372449.html", "text": "      Ден, след като парче бетон падна върху автомобил под мост на АМ \"Тракия\" – от Агенция \"Пътна инфраструктура\" вече са вписали съоръжението в плана им за реконструкция      Преди две седмици bTV разказа за лошото състояние на моста край Ихтиман – от него видят железа и падат бетонни късове.   Вчера човек се е размина на косъм от инцидент – бетон е паднал върху колата му.\r\nЗа пътната агенция ремонтът не беше приоритетен. От АПИ допълниха вчера, че пари за ремонт няма. \"В тазгодишната програма не е включено за ремонт това съоръжение\", каза Иван Досев, член на УС на АПИ.  Днес версията е друга. Председателят на УС на АПИ Георги Терзийски заяви, че съоръжението е в плана на агенцията, но не се знае кога ще започне ремонтът.\r\nЕкспертите са категорични, че съоръжението е в предаварийно състояние. ", "date": "2019.09.03", "title": "Ремонтират опасния мост на АМ Тракия край Ихтиман"}
{"url": "https://www.actualno.com/europe/turcija-iska-chlenstvo-a-ne-osoben-statut-v-es-news_1372421.html", "text": "      Турският министър на външните работи Мевлют Чавушоглу изрази несъгласие с позицията на словенския президент Борут Пахор, който поиска предоставянето на \"особен статут\" на Турция в рамките на Европейския съюз.      \"До миналата година Любляна активно подкрепяше идеята за приемане на Турция в състава на ЕС. Не знам причината, поради която тя промени своята позиция. Вероятно, това е свързано с изказванията на френския президент Еманюел Макрон\", каза той по време на 14-ия Стратегически форум в град Блед.   Чавушоглу припомни, че преговорите за пълноправно членство на Анкара в ЕС са започнали през 2004 г. \"Ако Анкара не спазва ангажиментите си към ЕС, то въпросът за перспективите за членство в ЕС може да бъде повдигнат. При всички други обстоятелства диалогът трябва да продължи\", категоричен е той.\r\nСловенският президент Борут Пахор заяви по време на форума, че Западните Балкани трябва да бъдат приети в ЕС, докато Украйна и Турция трябва да получат \"особен статут\".   ", "date": "2019.09.03", "title": "Турция иска членство, а не \"особен статут в ЕС\""}
{"url": "https://www.actualno.com/europe/dva-samoleta-se-udariha-na-letishte-sheremetievo-news_1372453.html", "text": "      Самолети на авиокомпаниите \"Аерофлот\" и Royal Flight се сблъскаха на най-голямото летище в Москва – \"Шереметиево\", съобщи източник на РИА Новости.      \"Два самолета се сблъскаха на Шереметиево. Самолетът без пътници на борда на Royal Flight и на \"Аерофлот\", летящ към Пекин, не можаха да се позиционират на пистата и сблъскаха крилата си\", пише сайта за авиация на Русия.   Няма пострадали, всички пътници вече са евакуирани.\r\nСпоред представителя на спешните служби в региона, самолетите са получили незначителни увреждания вследствие на сблъсъка.  Пътниците на \"Аерофлот\" са изведени от самолета, никой не е пострадал. Авиокомпанията подготвя резервен полет. ", "date": "2019.09.03", "title": "Два самолета се удариха на летище \"Шереметиево\""}
{"url": "https://www.actualno.com/vidin/germanski-firmi-tyrsjat-rabotnici-na-trudova-borsa-vyv-vidin-news_1372420.html", "text": "      Германски компании решиха да потърсят кадри, като организираха трудова борса във Видин.      В събитието, открито днес, участват 11 компании от област Ортенау и една организация, която представлява 170 фирми от региона. Те представят свободните си работни позиции и условията за кандидатстване, а експерти от организацията за регионално развитие на областта информират за възможностите за професионална реализация.\r\nТрудовата борса се проведе в Конферентния център на Областна администрация – Видин. Тя е организирана в рамките на визитата на германска делегация, водена от областния управител на Област Ортенау - Франк Шерер, по покана на областния управител на Област Видин - Албена Георгиева. \r\nСъбитието бе открито именно от областния управител Албена Георгиева, успех на начинанието пожела и нейният колега Франк Шерер.  На официалното откриване присъства и кметът на Община Видин Огнян Ценков, който приветства форума.   \"Тази инициатива беше плод на едно съвместно сътрудничество, иновация, която ние сме сигурни, че ще има успех. Представителите на немския бизнес показват голям интерес към Община Видин, към областта и нашия Северозападен край и провеждането на днешното събитие е потвърждение в тази насока\", каза Ценков.\r\nТой подчерта, че това е много добър начин да се запознаят гражданите с възможностите за работни места, социални придобивки, трудови възнаграждения от германска страна, а представителите на реалния сектор да осъществят полезни контакти.    \"Именно това е и акцентът на събитието – България като страна от Европейския съюз и ние, гражданите на България да сме равнопоставени с всички жители на общността. Много от желаещите да се запознаят с възможностите, които се предлагат на трудовата борса, ще намерят своето призвание, ще придобият опит и ще се изградят като бъдещи специалисти. Тези, които предпочетат да работят в Германия, впоследствие ще се върнат, за да предадат наученото и да надграждаме всички заедно в нашия красив, старопрестолен Видин\", заяви кметът.\r\nПо време на трудовата борса посетителите се запознават и с дуалната форма на обучение в Германия, този факт предизвика и голямо участие на много млади хора и ученици. ", "date": "2019.09.03", "title": "Германски фирми търсят работници на трудова борса във Видин"}
{"url": "https://www.actualno.com/america/top-diplomati-ot-sasht-sa-protiv-byrzoto-iztegljane-ot-afganistan-news_1372435.html", "text": "      Бивши посланици на САЩ в Афганистан предупредиха срещу голямо изтегляне на войски без всеобхватно мирно споразумение.      Деветима бивши посланици или висши служители - които са работили при президенти Джордж Буш, Барак Обама и Доналд Тръмп - предупредиха срещу всякакви действия, които биха подкопали позициите на правителството в Кабул.   \"Голямото изтегляне на американските сили трябва да последва, а не да изпревари  истинско мирно споразумение\", заявиха в съвместно изявление бившите пратеници, сред които Джеймс Добинс, Джон Негропонте и Райън Крокър.\r\n\"Първоначалното изтегляне от САЩ не трябва да стига толкова далеч или да е толкова бързо, че талибаните да повярват, че могат да постигнат военна победа. В този случай те няма да правят компромиси за мир с други афганистански политически сили\", пише в изявлението, публикувано от Атлантическият съвет.  Талибаните отказаха официални разговори с правителството на президента Ашраф Гани, смятайки, че то е нелегитимно. \"Афганистанците заслужават да определят правителството си и кой ще ги представлява в мирните преговори\", твърдят те.\r\nБившите дипломати казаха, че не се застъпват за безкрайно военно участие на САЩ, но заявиха, че Афганистан вече не е \"основна война за нас\", тъй като афганистанските сили водят повечето бойни действия.   Тръмп беше нетърпелив да сложи край на най-дългата война на САЩ, която разруши екстремисткия талибански режим след атаките на 11 септември 2001 г., вярвайки, че операцията вече не си струва разходите.    Залмай Халилзад, американският дипломат, който води близо година на преговори с талибаните, заяви във вторник в Кабул, че е постигнал споразумение на преговори в Доха, но чака одобрение от Тръмп.\r\nХалилзад заяви пред афганистанска медия, че американските войски ще напуснат пет бази, срещу което талибаните се задължават да прекъснат връзките си с \"Ал Кайда\" и да започнат преговори с правителството в Кабул. ", "date": "2019.09.03", "title": "Топ дипломати от САЩ са против бързото изтегляне от Афганистан "}
{"url": "https://www.actualno.com/varna/partiite-zasega-krijat-kandidatite-si-za-kmet-na-varna-news_1372405.html", "text": "      Още не са ясни всички кандидати за кмет на община Варна. До момента само Иван Портних (ГЕРБ) и Костадин Костадинов от партия \"Възраждане\" заявиха своите кандидатури.      Неделчо Михайлов - бивш кмет на район \"Владислав Варненчик\" и основател на партия \"Нашият град\", обяви, че ще се кандидатира отново за районен кмет.   Димитър Карбов от НФСБ има множество номинации, но заяви, че все още обмисля. Партия БСП ще обяви кандидата си на 11 септември. \r\nЛидерът на \"Воля\" Веселин Марешки обяви, че няма да се кандидатира за кмет на Морската но столица и партията му няма да издига друг кандидат.   ", "date": "2019.09.03", "title": "Партиите засега крият кандидатите си за кмет на Варна"}
{"url": "https://www.actualno.com/pleven/gerb-v-pleven-shte-se-javi-sys-samostojatelna-lista-za-obshtinski-syvetnici-news_1372388.html", "text": "      Партия ГЕРБ в Плевен ще играе на предстоящите местни избори със самостоятелна листа за общински съветници. Тя ще бъде пълна – с 41 имена, заяви днес общинското партийно ръководство.      \"Уверявам ви, че сме като един юмрук заедно и сме амбицирани да върнем Плевен където му е мястото на политическата карта, а то е точно в ГЕРБ\", каза Владислав Монов, организационен секретар на общинската структура.\r\n\"Приемам номинацията ми да съм кандидат за кмет на Плевен като много голямо морално задължение, като отговорност към партия ГЕРБ, към общинското й ръководство и към всички наши симпатизанти. Ще направя всичко възможно да победим на изборите. Затова сме тука – да се консолидираме и да работим\", заяви областният координатор на ГЕРБ Мирослав Петров, който влиза в битката за кметския стол в Плевен.\r\nНа въпрос на ще има ли предизборни разговори на местно ниво с коалиционния партньор на ГЕРБ на национално – СДС, отговорът на Мирослав Петров бе:  \"Разговори ще има с всички политически сили в дясното политическо пространство. Те ще бъдат по политики и основно за гражданите на Плевен. Друг формат разговори с тях нямаме на този етап.\" ", "date": "2019.09.03", "title": "ГЕРБ в Плевен ще се яви със самостоятелна листа за общински съветници"}
{"url": "https://www.actualno.com/europe/ikonomikata-e-prioritet-za-novata-vlast-v-italija-news_1372441.html", "text": "      Движение „Пет звезди“ и лявоцентристката Демократическа партия представиха програмата за управление на коалицията, като на първо място в нея е въпроса за бюджета за 2020 г., предава Reuters.      Партията на Луиджи ди Майо се съгласи да сформира ново правителство с бившите си врагове с цел избягване на предсрочни избори, след като съюзът с „Лигата“ на Матео Салвини се разпадна миналия месец.\r\nПривържениците на Движение „Пет звезди“ гласуват онлайн да подкрепят предложената коалиция. Малко след като започна гласуването, партиите публикуваха програма с 26 точки, която да бъде в основата на планираното правителство.\r\n„Това е много деликатен момент за страната. В него трябва да се работи, като се съсредоточим върху интересите и нуждите на гражданите, на общността, която всички ние образуваме заедно“, заявиха от партията на Ди Майо, призовавайки своите привърженици да подкрепят сделката.     Доходността на италианските 10-годишни облигации достигна рекордно ниски нива във вторник, давайки знак, че инвеститорите вярват, че новата администрация ще встъпи в длъжност, което отклонява риска от предсрочни избори и продължителна политическа нестабилност.\r\nНачело на списъка с политики за новото правителство е ангажиментът да се използва бъдещия бюджет, за да помогне на застоялата икономика да расте, но и обещанието, че новият кабинет няма да застраши публичните финанси.\r\nИталия е втората по големина тежест на дълга в Европейския съюз като част от икономическото производство, а пактът призовава за по-голяма гъвкавост от Брюксел за преодоляване на „прекомерната твърдост“ на съществуващите бюджетни правила.    Подчертавайки социалната справедливост, двете партии обещаха да въведат минимална заплата, да избегнат повишаването на ДДС-то и да увеличат разходите за образование, изследвания и благосъстояние. Програмата също призова за данък върху мултинационалните компании и създаване на публична банка, която да спомогне за стимулиране на развитието в по-бедната южна част на страната. ", "date": "2019.09.03", "title": "Икономиката е приоритет за новата власт в Италия"}
{"url": "https://www.actualno.com/vraza/udarno-asfaltirat-ulici-vyv-vraca-i-okolnite-sela-news_1372417.html", "text": "      Повече от 50 км са обновените улици на територията на Враца. За последните 3 години са възстановени над 370 000 кв. м от настилките на пътни артерии във Враца, съобщи кметът Калин Каменов.      Продължава асфалтирането и на улици в квартали, междублокови пространства и населените места.   „За по-малко от 2 месеца напълно преобразихме облика на пътната инфраструктура около Кооперативния пазар. Обновени  са улиците „Димитър Йоцов“ „Константин Фотинов“ и „Васил Априлов“.\r\nОт началото на месец август се асфалтираха и участъци в ж.к. „Дъбника“ - междублоковите пространства при блоковете №6, 7, 8, 13, 22 и 38, като дейностите ще продължат“ – коментира кметът Каменов и допълни, че е започнала и цялостната рехабилитация на улица „Складова“, която е в изключително тежко състояние.  Предстои възстановяването на междублоковото пространство при ж.к. „Река Лева“, като ще се ремонтират и улиците „Мистър Сенко“, „Гаврил Бистричанин“ – в кв. „Бистрец“, ул. „Н. Симов – Курото“, локално платно на бул. „Васил Кънчов“ към ЖП гара – Враца, както и в квартал „Медковец“ – при блоковете „Вежен“.\r\nСтроително-ремонтни дейности се реализират и в населените места на Враца.   „Към момента са обновени участъци в селата – Згориград, Чирен, Тишевица, Косталево, Власатица, Мраморен, Оходен, Лютаджик и Мало Пещене.    С осигурени средства от бюджета ще се асфалтира участъкът между селата Девене и Три кладенци, както и пътят до село Косталево“, допълни още кметът. ", "date": "2019.09.03", "title": "Ударно асфалтират улици във Враца и околните села"}
{"url": "https://www.actualno.com/europe/evropejskite-socialisti-nastojavat-za-svobodata-na-turskija-politik-demirtash-news_1372431.html", "text": "      Партията на европейските социалисти (ПЕС) призовава за незабавното освобождаване на бившия съпредседател на прокюрдската Демократична партия на народите (ДПН) Селяхаттин Демирташ, се казва в съобщение на ПЕС до медиите.      Вчера съд в Анкара постанови Демирташ, който е в затвора по обвинения, свързани с терористична дейност, да бъде освободен. Той обаче ще остане зад решетките, тъй като истанбулски съд потвърди присъда от 4 години и 8 месеца затвор, издадена през декември 2018 г.\r\n\"Със задържането му в затвора Турция нарушава правата на Селяхаттин, както и политическите права на турския народ. Както сме казвали и по-рано, тези обвинения са политически мотивирани и тяхната единствена цел е да отстранят демократичната опозиция. Ние настояваме Демирташ да бъде освободен незабавно\", е заявил председателят на ПЕС Сергей Станишев.   В съобщението на ПЕС се отбелязва, че вчера съдът в Анкара напълно е оправдал Демирташ по твърденията за терористична дейност, но друга присъда за \"терористична пропаганда\" все още стои, въпреки че беше обявена за незаконна от Европейския съд за правата на човека през юли.  В съобщението на ПЕС са цитирани още думите на Станишев, че \"Селяхаттин е борец за човешки права и демократични свободи не само за кюрдското малцинство, но и за всички турски граждани\".\r\n\"Неговото единствено престъпление е, че работи за демократична, прогресивна Турция. Той е държан в затвора в продължение на почти 3 години. Турция е в нарушение на Конвенцията за правата на човека\", е отбелязал още председателят на ПЕС.\r\nПЕС подкрепя членките си в Турция - Демократичната партия на народите (ДПН) и Народнорепубликанската партия (НРП) - и ще продължи да ги подкрепя, когато техните права и правата на членовете им са атакувани, пише още в съобщението на ПЕС.     ", "date": "2019.09.03", "title": "Европейските социалисти настояват за свободата на турския политик Демирташ"}
{"url": "https://www.actualno.com/vraza/v-peshterata-ledenika-shte-zvuchat-muzikalni-hitove-news_1372423.html", "text": "      За първи път красивата пещера Леденика във Врачанския Балкан събира на едно място изпълнители на класическа, поп, рок, джаз и фолклорна музика. Уникалният проект \"Музика в пещерата\" ще се проведе от 6 до 8 септември сред величествената обстановка и естествена акустика на природния феномен. Организатори на музикалния фестивал са Сдружение \"Аз обичам Враца\" и Симфониета-Враца.      Специални гости на нестандартния музикален форум са едни от най-популярните и обичани изпълнители и групи: Първият ден на фестивала представя „ и ще звучат откъси от известните творби - „Фантомът на операта“, „Уестсайдска история“, „Евита“, „Кабаре“, „Магъосникът от Оз“, в изпълнение на Симфониета - Враца и гост-солистите: Теменужка Трифонова, Владимир Грудков, Таня Лазарова, Християна Дънкова.\r\nНа 7 септември програмата включва концерт , както и изпълненията на “,   Кулминацията на „Музика в пещерата“ е на 8 септември, когато посетителите ще се насладят на невероятните изпълнения на емблематичният .\r\nСред уникалните образования на природната забележителност българският Франк Синатра ще представи популярни пиеси, интерпретирани акустично, заедно с талантливия китарист Николай Карагеоргиев.\r\nСпоред артистичния директор на феста, маестро Христо Павлов, това ще бъде уникално преживяване за любителите на музиката, без ограничение в жанровете, а особено удоволствие ще достави акустиката на пещерата Леденика.     ", "date": "2019.09.03", "title": "В пещерата Леденика ще звучат музикални хитове"}
{"url": "https://www.actualno.com/balkani/borisov-pripomni-na-germanija-vajnostta-na-zapadnite-balkani-news_1372416.html", "text": "      Премиерът Бойко Борисов за пореден път подкрепи евроинтеграцията на Западните Балкани, изтъквайки значението ѝ за мира и сигурността на Европа.      \"България е активен и последователен поддръжник на европейската перспектива на държавите от Западните Балкани. По време на нашето председателство на Съвета на ЕС положихме големи усилия за връщането на темата в дневния ред на ЕС, защото интегрирането на региона със Съюза е стратегическа инвестиция в мира, демокрацията, просперитета, сигурността и стабилността на Европа\", каза Борисов в изказването си по време на програмното заседание на Групата на Християнсоциалния съюз (ХСС) в Бундестага, което се провежда в Берлин.   Той подчерта, че именно признанието за положителния принос на България по отношение на европейския път на Западните Балкани е и делегирането на отговорността страната ни да председателства Берлинския процес. \"Първото в историята съвместно председателство на Процеса с е акт на признание на постигнатото историческо Двустранно споразумение между нашите две страни, което е положителен пример за добросъседски отношения\", каза още премиерът Борисов, цитиран от пресслужбата на Министерски съвет.\r\nВ изказването си пред представителите на ХСС премиерът се спря още върху Многогодишната финансова рамка за периода 2021-2027 и необходимостта от ефективното разпределение на ресурсите между отделните приоритети на ЕС.  \"Като външна граница България добре разбира необходимостта от осигуряване на достатъчни средства за новите приоритети, особено в областта на миграцията, сигурността и отбраната\", добави Борисов. Той подчерта, че също толкова важно е бюджетът на ЕС да инвестира в растеж, заетост, конкурентоспособност и конвергенция, което означава по-добър живот за всички европейски граждани.\r\nМинистър-председателят говори и за сигурността и единството на ЕС, като засегна и въпросите на следващия институционален цикъл.   \"България приветства избирането на госпожа Урсула фон дер Лайен за председател на ЕК. Лично аз, като премиер, положих много усилия в подкрепа на нейната кандидатура и мога да кажа, че сме изключително доволни от резултата – член на Европейската народна партия става и първата жена председател на ЕК\", категоричен бе Бойко Борисов.    Българският премиер изтъкна конструктивното сътрудничество между България и Германия, което се отличава с дългогодишни традиции и отлични перспективи, като през настоящата година отбелязваме 140 г. от установяването на дипломатически отношения.\r\n\"България и Германия развиват динамично сътрудничество във всички области – политика, сигурност, икономика и търговия, туризъм, образование, наука и култура\", акцентира Борисов пред представителите на германския Бундестаг. Той подчертава, че има изключително интензивен политически диалог на всички нива, което е основа за успешното справяне с общите предизвикателства не само пред двете страни, но и в европейски план. ", "date": "2019.09.03", "title": "Борисов припомни на Германия важността на Западните Балкани"}
{"url": "https://www.actualno.com/healthy/tyrgyt-za-nacionalnata-detska-bolnica-zacikli-news_1372444.html", "text": "      Комисията за защита на конкуренцията за изграждането на Национална детска болница след жалба от камарите на архитектите и на инженерите.      Отдавна започнат строеж трябва да се превърне в национална педиатрия. В нея трябва да се поберат няколко отделения, операционни зали, апаратура, около 400 легла. Доводите за жалбата на архитектите и на инженерите е, че няма как поръчката да бъде изпълнена качествено, защото здравното министерство няма изисквания, предава bTV.   Според браншовите организации търгът е опорочен по няколко причини, сред които е техническата експертиза на сградата, която е незащитена от атмосферните условия от години. От фирми, които правят такива експертизи, посочват, че корозиране има дори и при сгради в експлоатация.\r\nАрх. Антон Гороломов ни дава пример с извършена наскоро проверка на столична болница: \"Открихме че има корозия на армировката, която е защитена – покрита е с бетон и с мазилка отгоре, при директно разкриване на армировката тя беше корозирала вътре в бетона\".  Проблем според архитектите и инженерите е и – инженеринг, в която изпълнителят и проектира, и строи, и извършва надзор. На аргумента, че липсват изисквания за качествено изпълнение, от отговориха, че изискванията всъщност са наредби, посочени в тръжните документи.\r\n\"Наредбите нямат за цел да гарантират високо качество. Те имат за цел да гарантират минималното качество\", подчертава арх. Петкана Бакалова от Камарата на архитектите.   От Националната мрежа на децата пък критикуват краткия срок, който ведомството дава за изпълнение – 3 години и половина. \"Обикновено само проектирането отнема 2 години и обмислянето на потоците на взаимодействие и кое отделение докъде трябва да бъде\", обяснява Георги Богданов.    Търгът вече се забави веднъж – срокът за подаване на офертите беше удължен от 20 август на 11 септември. От Министерството не очакват значително забавяне на проекта. Едномесечният срок за произнасянето на КЗК изтича в края на септември. ", "date": "2019.09.03", "title": "Търгът за Националната детска болница зацикли"}
{"url": "https://www.actualno.com/asia/vashington-parij-i-london-imat-rolja-za-glada-i-ujasa-v-jemen-news_1372457.html", "text": "      САЩ, Великобритания и Франция може да са съучастници във военните престъпления в Йемен чрез въоръжаване и предоставяне на разузнавателна и логистична подкрепа на предвожданата от Саудитска Арабия коалиция, която подлага на глад цивилни като военна тактика. Това се изтъква в доклад на ООН, цитиран от Reuters.      Разследващите на ООН са съставили секретен списък на евентуалните заподозрени в международни военни престъпления, извлечен от последния им доклад за нарушения по време на 4-годишния конфликт между коалиция от арабски държави и бунтовниците хуси, които контролират столицата на Йемен.   Разследващите са установили потенциални престъпления и от двете страни, като също така подчертават ролята, която западните страни играят като ключови поддръжници на арабските държави, а Иран играе в подкрепа на хусите.\r\nДокладът обвини коалицията против хусите, оглавявана от Саудитска Арабия и Обединените арабски емирства, за избиването на цивилни при въздушни удари и умишлено им отказва храна в страна, изправена пред глад. От своя страна хусите са обстрелвали градове, използвали са деца като войници и са използвали военна тактика, подобна на обсада, се допълва в доклада.  Хусите прогониха правителството на Йемен от столицата Сана през 2014 г. Ръководената от Саудитска Арабия коалиция от сунитски мюсюлмански държави се намеси на следващата година, за да възстанови сваленото правителство, като в конфликта досега са загинали десетки хиляди хора.\r\nПерспективата за глад е създала според ООН най-голямата хуманитарна криза в света.   В доклада на ООН се казва, че неговата независима комисия е изпратила секретен списък на шефа на Агенцията на ООН по правата на човека Мишел Бачелет, идентифицирайки \"лица, които може да са отговорни за международни престъпления\".    В приложението на доклада са изброени имената на повече от 160 \"главни действащи лица\" сред най-високопоставените саудитци, емирци и йеменци, както и от хусите, въпреки че не уточнява дали някое от тези имена също така фигурира в списъка му с потенциални заподозрени. ", "date": "2019.09.03", "title": "Вашингтон, Париж и Лондон имат роля за глада и ужаса в Йемен?"}
{"url": "https://www.actualno.com/curious/dneven-horoskop-za-4-septemvri-news_1372342.html", "text": "       Овен       Днес ви очаква голяма изненада. Понякога животът ни предлага невероятни сюрпризи. Насладете им се! Телец Днес ще бъдете толкова погълнати от собствените ви проблеми, че рискувате да пропуснете важно събитие в работата. Отваряйте си очите!   Близнаци Днес не предявявайте претенции към останалите. Особено такива, каквито вие самите не бихте могли да изпълните. Рак     Днес не пропускайте среща с приятел. Занемарили сте важни за вас отношения. Една среща ще върне нещата на мястото им. Лъв Днес с лекота ще разрешите проблем, който сте смятали за много сложен. Не бързайте да хабите нерви. Всичко ще приключи бързо и лесно. Дева Това е ден, в който може да помислите как да зарадвате близкия си човек. Изненадите са хубаво нещо и другите също имат нужда от тях.   Везни Очаква ви прекрасен ден, в който нещата ще се развият по-добре, отколкото сте си ги представяли. Направете така, че да създадете незабравим спомен.    Скорпион Днес ще ви бъде възложена огромна отговорност. Приемете задължението. Това ще повиши авторитета ви. Стрелец Днес няма да има никаква пречка за това да реализирате намисленото. Само липсата на дисциплина може да се окаже ваш враг. Козирог    Днес не бързайте с плановете. Отлагане на среща може да промени графика ви изцяло. Намерете време да отворите вечерта. Водолей Днес може да се отпуснете. Не ви очакват кой знае какви предизвикателства. Оставете активността на другите. Риби Днес не задълбавайте прекалено в каквото и да било. Бъдете оптимисти и посрещайте всичко с усмивка и добри намерения. ", "date": "2019.09.03", "title": "Дневен хороскоп за 4 септември"}
{"url": "https://www.actualno.com/dobrich/krushari-i-hyrshova-zaedno-shte-reklamirat-prirodata-i-kulturata-si-news_1372374.html", "text": "      Резултатите по проект \"Трансграничен съюз в сянката на историята\", по който работят добруджанската община Крушари и румънската Хършова, бяха представени днес.       Официално е открит изграденият в рамките на проекта лапидариум, където са изложени находки от късноантичната крепост Залдапа край днешното село Абрит.    Активно се работи по подобряване на туристическата инфраструктура и нейната достъпност. Създаден е трансграничен туристически маршрут Залдапа – Суходолие – Карсиум.  Предстои закупуването на 20 велосипеда, с които да се предлагат еднодневни обиколки в Суходолието.      Проектът е на стойност близо 3,203 млн. евро и се финансира по програмата за трансгранично сътрудничество Interreg V-A Румъния – България. Изпълнява се от май 2017 г. и ще приключи през май 2020 г.  Целта е устойчиво използване на природното и културно наследство в трансграничния регион Добрич – Констанца (Хършова - Крушари) чрез развитие и насърчаване на съвместен туристически продукт Залдапа – Суходолие – Карсиум.    Това е първият съвместен проект на двете общини, но Хършова изпълнява три проекта с български партньори, каза кметът на румънския град Виорел Йонеску. По негови данни в рамките на този проект в Хършова е трансформиран жилищен комплекс в музей, асфалтирана е улица, водеща до музейния комплекс, а бившият Дом на педагога ще бъде превърнат в библиотека. Амбицията е изложените в музея експонати да привличат не само румънски граждани, но и чужди туристи. ", "date": "2019.09.03", "title": "Крушари и Хършова заедно ще рекламират природата и културата си"}
{"url": "https://www.actualno.com/music/anglijskijat-bandit-mark-fogo-se-zavryshta-v-sofija-s-mark-foggos-skasters-na-12-septemvri-v-majmunarnika-news_1372349.html", "text": "      Един от най-обичаните, весели и неуморни ска музиканти и артисти в света – Марк Фого , пристига у нас с холандската си банда Mark Foggo's skasters за поредния си весел и много шумен концерт в София. На 12 септември в клуб “Маймунарника” се очертава голямото ска-чане за тази есен, а веселбата определено ще е на ниво. Изпълнителят на химна “Hashish from Amsterdam” пристига у нас с чисто нов албум, който родната публика ще има възможност да чуе два дни преди официалната му премиера. Албумът е със заглавие „Ska Pig Returns“ по подобие (и в продължение) на албума „Ska Pig“, който е сред най-любимите на феновете на ска в световен мащаб и се счита за класика в жанра. Един от най-добрите пънк и ска изпълнители в света, истинска енергийна бомба на сцената, ще ни накара да подскачаме заедно с него и то не за първи път на родна земя. Мнозина още помнят паметните му концерти в София от 2007 и 2011 г. и вече нямат търпение за поредната порция купон с негова марка. На 12 септември по покана на клуб “Маймунарника” ще се забавляваме истински с новите парчета и разбира се с най-яките хитове на Марк Фого през годините.      Преди Mark Foggo's skasters на сцената ще стъпи българската банда Lady&Gents. Тя бе част от поредицата “Summer Distortions” в подкрепа на независимите музиканти у нас, която се организира и продължава да се случва с голям успех това лято в “Маймунарника”. Билети за събитието се продават в системата на еventim.bg, а цената им е по 25 лв. на предварителна продажба. В деня на събитието и на място ще са по 30 лв.\r\nМожете да се присъединете се към събитието във фейсбук   Билети можете да намерите  ", "date": "2019.09.03", "title": "Английският бандит Марк Фого се завръща в София с Mark Foggo's skasters на 12 септември в Маймунарника"}
{"url": "https://www.actualno.com/vidin/pametnik-na-kazahstanski-geroj-ot-vtorata-svetovna-otkriha-vyv-vidin-news_1372419.html", "text": "      Кметът на Община Видин Огнян Ценков прие днес посланика на Република Казахстан у нас, Н. Пр. Темиртай Избастин.      Поводът за посещението бе откриването на възпоменателна плоча на Есенгельдин Кайыржан – гражданин на Казахстан, сержант от Трети украински фронт на бившата Съветска армия, участвал в боевете в сръбския град Зайчар през месец октомври 1944 г. и по-късно починал от раните си в град Кула.     \r\nТържествената церемония се проведе на Руското военно гробище, в присъствието на дипломати от посолството, представители на Общината и граждани.    \r\nКметът на Община Видин се обърна към всички присъстващи на събитието: \"Събрали сме се днес тук, за да почетем паметта на сержант Есенгельдин Кайыржан. Община Видин се отзова на желанието на близките на загиналия и на посолството на Казахстан, именно на това място да бъде поставена паметна плоча. По този начин ние заявяваме своята съпричастност към казахстанския воин, намерил смъртта си далеч от своята родина\", каза той.  \"Събитието, заради което сме се събрали, не може да остави равнодушен нито един казахстанец. Откриването на паметната плоча се случва 70 години след трагичната смърт на нашия казахстански герой. Искам да отбележа, че това е първият наш войник, който е погребан в България, според архивни документи на Министерството на отбраната на бившия Съветския съюз. Използвам случая да изразя благодарността си към Община Видин, лично към нейния кмет г-н Огнян Ценков и към всички, които помогнаха на посолството да увековечи паметта на героя\", каза посланикът.\r\nПред възпоменателната плоча бе прочетена молитва от имам Самет, след което бяха поднесени венци и цветя. В знак на почит към сержант Есенгельдин Кайыржан, членове на патриотичен клуб \"Бдинци\" изстреляха тържествен залп.\r\nПреди церемонията Огнян Ценков прие посланика в кабинета си, където двамата проведоха разговор. Темиртай Избастин изрази своето задоволство от отличното сътрудничество и в знак на признателност подари на кмета на Общината национална мъжка дреха, известна като \"чапан\" – изработена от велур, с национални казахстански орнаменти. Тя се подарява само при много специални случаи на хора, които имат особени заслуги.     ", "date": "2019.09.03", "title": "Паметник на казахстански герой от Втората световна откриха във Видин"}
{"url": "https://www.actualno.com/vraza/remontirani-socialni-centrove-i-oshte-socialni-uslugi-za-horata-v-obshtina-vraca-news_1372418.html", "text": "      Преди седмица завършиха строително-ремонтните дейности по изграждането на Център за настаняване от семеен тип, с капацитет от 12 места. Предстои обзавеждането му и облагородяването на пространството около него.      В рамките на проекта се извършва и реконструкция на Преходно жилище за деца от 15 до 18 годишна възраст, с капацитет от 8 места, както и се модернизира сградата на Наблюдавано жилище за младежи от 18 до 21-годишна възраст, където живеят 6 младежи.   Местната администрация изпълнява и проект на стойност 751 499 лв., в рамките на който се извършва реконструкция на Център за обществена подкрепа, с капацитет от 100 места и Дневен център за подкрепа на деца с множествени увреждания, с капацитет от 30 места и 60 места за консултативни услуги.\r\nЗаместник-кметът Петя Долапчиева подчерта, че е в процес на изпълнение проектът за създаването на два Центъра за грижа за лица с психични разстройства, Център за лица с умствена изостаналост, както и Център за грижа за възрастни хора в невъзможност за самообслужване. С реализирането му ще бъдат обхванати 60 потребители. Капацитетът на всяка една социална услуга е 15 лица.  След завършването на строително-ремонтните дейности Община Враца ще разполага с 22 социални услуги, в които ще бъдат обхванати над 600 потребители. ", "date": "2019.09.03", "title": "Ремонтирани социални центрове и още социални услуги за хората в Община Враца"}
{"url": "https://www.actualno.com/politics/fandykova-i-manolova-petna-po-imidja-news_1372339.html", "text": "             Битката за кметския стол в София може би няма да е най-оспорваната на предстоящите местни избори, но със сигурност резултатът от нея ще има важни последици. Особено за изпълнителната власт. Ако Фандъкова загуби, това може да се окаже началото на края на управлението на ГЕРБ. А в случай че кандидатката на ГЕРБ запази своя пост, на който е вече цели десет години, това ще бъде красноречив знак, че надмощието на Борисовата партия ще продължи.    Социологически изследвания побързаха да посочат, че се между Йорданка Фандъкова и Мая Манолова, който вероятно няма да бъде спечелен от сегашната кметица. Тази прогноза обаче беше направена преди двете да бяха обявили, че ще участват в състезанието; преди да сме научили какви ще бъдат екипите им (това е особено важно за г-жа Манолова - кой точно ще я подкрепи, дали, както се очертава, може да разчита не само на БСП, а например и на и пр.); преди жителите на столицата поне в един дебат да са видели и чули кандидатите (не само Манолова и Фандъкова, а всички).  С други думи: от социологическа гледна точка става дума за мерене на „неродени Петковци”. Много неща могат да се случат до октомври - все пак има близо два месеца до деня хикс. Факт е обаче, че имиджът на г-жа Фандъкова бе силно накърнен през последната година. Година, в която в центъра на София изникнаха грозни рани, отвориха се окопи, загърмяха тежки строителни машини. И не, тук съвсем не става дума за естетиката (за кривите плочки и пр.). Нито дори за това, че работният режим и бизнесите на много хора пострадаха от ремонта. Казано без недомлъвки, основният въпрос гласи: Къде са ни парите? Ще преглътнат ли софиянци съмненията за злоупотреби при реализирането на безкрайните ремонти? За момента изглежда, че бившият зам.-кмет Евгени Крусев ще „опере пешкира”, но дали гражданите продължават да дават доверие на г-жа Фандъкова? Дали продължават да вярват, че не е замесена? Изследвания от лятото все пак показаха, че сегашната кметица. Ето това е важното, а не какви са „трите приоритета\" на Фандъкова.       За мнозина остава пълна загадка защо ГЕРБ показаха такава липса на гъвкавост при определянето на своя водещ кандидат за София. Толкова ли нямаше други имена с по-малко петна по имиджа? Защо не бе даден шанс например на някои от младите кметове на райони в столицата, които са демонстрирали нелоши мениджърски качества. Или пък на някое ново лице? Какъв е този абонамент за кметския пост? Така човек остава с впечатлението, че ГЕРБ подценяват състезанието в столицата. Да не се окаже, че Фандъкова е новата Цачева? Що се отнася до „бремето” на омбудсмана - то е триизмерно. Или по-точно - триглаво. В съзнанието на повечето хора Мая Манолова си остава едно от остриетата на БСП. Тя трудно може да влезе в обувките на Радев, който успя да победи кандидатката на ГЕРБ - просто неговата пъпна връв, свързваща го с БСП, не бе толкова очебийна. Да не забравяме, че Мая Манолова носи и етикетите „сестра Галева” и „поддръжничка на Орешарски”.\r\nПоради всичко това съвсем не е сигурно, че Манолова може да спечели битката за София. Открай време столицата е твърдина на градската десница. И при евентуален балотаж мнозина представители на тази десница може и да дадат гласа си за кандидатката на ГЕРБ - само и само София да не почервенее от срам. И малко на принципа: „Познатото зло боли по-малко от непознатото”.\r\nИ още нещо: вторачването в битката Манолова-Фандъкова води до неглижиране на останалите кандидати. А те не бива да бъдат изключвани от надпреварата. Забравя се също така, че по-важен от кметския стол е местният парламент. Как би работила г-жа Манолова с един общински съвет, в който ГЕРБ, ДБ и други формации непрекъснато блокират нейните предложения и инициативи?         ", "date": "2019.09.03", "title": "Фандъкова и Манолова - петна по имиджа"}
{"url": "https://www.actualno.com/europe/sykrovishtata-na-tutankamon-predizvikaha-furor-v-parij-news_1372332.html", "text": "      В Париж изложението на артефакти, намерени в гробницата на египетския фараон Тутанкамон, разби рекордите по посещаемост за изложби във Франция, и беше удължено, за да се справи с огромни тълпи.      Залата „Ла Вилет“ в североизточен Париж е продала повече от 1,3 милиона билета за \"Тутанкамон: Съкровищата на Златния фараон“, съобщиха организаторите във вторник.   Изложбата, която беше открита на 23 март, трябва да приключи на 22 септември след едноседмично удължаване.\r\nТутанкамон беше причина за предишния рекорд по посещаемост на френска художествена изложба през 1967 г.  в Париж, която привлече 1,2 милиона посетители.  След Париж, шоуто пътува до галерия „Саатчи“  в Лондон през ноември, а след това продължава да обикаля други градове до 2024 година.\r\nПовече от 150 съкровища от гробницата на момчето-фараон - включително 60, които никога досега не са напускали Египет - бяха събрани на изложението в Париж.   Несравнимата колекция ще се настани в огромния Музей на Великия Египет близо до пирамидите в Гиза, който трябва да бъде открит догодина.     ", "date": "2019.09.03", "title": "Съкровищата на Тутанкамон предизвикаха фурор в Париж "}
{"url": "https://www.actualno.com/plovdiv/ogromen-tribagrenik-se-razvja-nad-plovdiv-za-denja-na-syedinenieto-snimki-news_1372353.html", "text": "      В навечерието на и празник на Пловдив, националният трибагреник се развя на 7-метров пилон на хълм Бунарджика. Съоръжението, което се намира от западната страна на хълма, близо до мемориалния комплекс, е било неизползваемо повече от 40 години и сега бе върнато към живот дни преди 6-ти септември.      Възстановяването на пилона и знамето е извършено по инициатива на администрацията на район „Централен“ и кмета Георги Стаменов. По традиция от кметството и тази година ще раздават национални трибагреници на всички желаещи. За целта те трябва да посетят районната администрация на улица „Христо Г. Данов“ 39 в центъра на Пловдив. Освен огромния трибагреник, екипи на ОП „Чистота“ монтираха 300 нови знамена върху осветителните стълбове по всички основни входно-изходни артерии на града. Подмяната им се прави два пъти годишно – за 3 март и за 6 септември, съобщи директорът на предприятието Иван Стоянов. Монтирани са общо по 100 броя национални трибагреници, знамена на Пловдив и флагове на Европейска столица на културата. Подновени са били и 75-те знамена, които тази година за първи път бяха поставени на „Коматевско шосе“, след като приключи реконструкцията на пътя. Върху 15-метровите пилони на входовете на Пловдив също вече се веят нови знамена с националния трикольор.   По традиция в навечерието на празника паметникът на Съединението, където ще се състои официалното тържество по случай 6 септември, ще бъде измит с шампоан. Пловдив ще отбележи 134-ата годишнина от светлата дата с богата четиридневна програма. Честванията започват на 5-ти септември с концерт на проф. Луиза Село. Концертът е в Регионалния исторически музей от 18.00 часа, а входът е свободен.     Ден по-късно, на самия 6-ти септември, е кулминацията на празненствата. Тогава програмата започва от сутринта с тържествен молебен, отслужен от Негово Високопреосвещенство Пловдивския Митрополит Николай в църквата „Света Богородица“. Следват поднасяне на венци и цветя на различни места в града на тепетата, концерти на площада пред Общината, на Римския стадион, а вечерта е тържествената заря-проверка на пл. „Съединение“. На 7-ми и 8-ми септември програма продължава с концерти. ", "date": "2019.09.03", "title": "Огромен трибагреник се развя над Пловдив за Деня на Съединението (СНИМКИ)"}
{"url": "https://www.actualno.com/analysis/avanturisti-i-djudjeta-aktiorite-v-dramata-brexit-news_1372384.html", "text": "      Сагата около Brexit събра и представи актьорски състав от по-големи от живота герои, решени да подпечатват със собствените си визии бъдещето на Великобритания. Конфликтните им личности създадоха голяма драма в парламента и се превърнаха в база за многобройни шеги.      Ето поглед на някои водещи играчи: Министър-председателят с рошавия си перчем е известен с шегите и самохвалството си, които са го поставяли в конфузни ситуации както по време на двата му мандата като кмет на Лондон, така и като външен министър.  Но клоунският му чар и дар за публично говорене през юли го доведоха до осъществяване на изначалната му амбиция да ръководи Великобритания. 55-годишният възпитаник на Оксфорд обеща да успее там, където предшественикът му - да накара Великобритания да излезе от Европа на всяка цена на 31 октомври.\r\nНеговият безапелационен подход доведе до това, че най-яростните му критици го обвиняват, че е \"долнокачествен диктатор\", който ръководи грубо парламента и унижава Великобритания на световната сцена.        Основният лидер на опозиционната Лейбъристка партия е също толкова поляризиращ избирателите - и членовете на собствената си партията - като британския премиер.\r\n70-годишният социалист е следван от противоречия, откакто стана лидер през 2015 г. Неговото осъждане на окупацията на палестинските територии от Израел е съпроводено с оплаквания от антисемитизъм в рамките на лейбъристите.\r\nА отказът му да изложи – повечето членове на партията са против, но самият Корбин е – тласна лейбъристите до дъното в проучванията на общественото мнение. И все пак възрастният вегетарианец може да се превърне в следващия британски лидер, ако Джонсън се препъне през идните седмици.     се превърна в мем в социалните медии и телевизионна сензация благодарение на страстните си призиви за ред по време на особено резки дебати за Brexit.   Той се превърна и в помагало за поддръжниците на Brexit, като многократно нарушава правилата, за да даде на депутатите всяка възможност да гласуват, за да осуетят плановете на правителството за Brexit.\r\nИздигането му за председател през 2009 г. трябваше да направи члена на Консервативната партия политически неутрален. Подходът на 56-годишния политик към работата му доведе до това, че един критик от консерваторите го отхвърля като \"лицемерно набожно джудже\". Дългогодишният бивш министър на финансите се оттегли в знак на протест срещу подхода на Джонсън за Brexit миналия месец. 63-годишният политик сега е начело на консервативен бунт, предназначен да блокира заплахата на Джонсън за \"Brexit без сделка\".   Вестник Financial Times веднъж го нарече \"поемащ риск човек\", който е \"продукт на британската безразсъдна авантюристка (Маргарет) Тачър\". Последният му ход би могъл да принуди Джонсън да свика предсрочни избори с непредвидими резултати. Главният съветник на Джонсън е известен като безпощаден политически стратег, който овладя неочакваното гласуване през 2016 г. за излизане от ЕС.\r\nБританските медии го обрисуват като човекът зад кулисите, който е най-отговорен за безкомпромисния подход на Джонсън към Brexit. Неговият безмилостен стил и подозрителност към глобалните институции предизвикаха сравнения с бившия съветник на американския президент Доналд Тръмп Стив Банън.\r\n47-годишният Къмингс беше представен от актьора Бенедикт Къмбърбач като измъчен гений в телевизионна драма за референдума за ЕС, излъчена тази година. ", "date": "2019.09.03", "title": "Авантюристи и джуджета: Актьорите в драмата Brexit"}
{"url": "https://www.actualno.com/politics/maja-manolova-podade-ostavka-kato-ombudsman-news_1372359.html", "text": "      Мая Манолова подаде оставка като омбудсман. Тя депозира оставката си в деловодството на Народното събрание.      „Накрая институциите започнаха да пречат на институцията. Загадката с Борисов и Каракачанов може да бъде разрешена само от самите тях. Не искам да се правя на герой”, коментира тя. Манолова заяви още, че целта ѝ е да върне столицата на хората. \"София не е лява или дясна. Ще приема подкрепа от всеки\", категорична бе омбудсманът в оставка.\r\nВ мотивите за оставката си Манолова посочва, че законодателната власт системно неглижирала работата ѝ като омбудсман, съобщиха от пресцентъра на институцията на обществения защитник. В писмо до председателя на Народното събрание Цвета Караянчева Манолова изброява и още от мотивите за оставката си:   \"1. Системно неглижиране работата на институцията на омбудсмана от органа на законодателната власт, чрез умишлено забавяне или спиране на внесените от омбудсмана и граждани законодателни предложения – Законопроект за изменение и допълнение на Гражданския процесуален кодекс за ограничаване на свръхпривилегиите на банки, монополи и за защита от неравноправни клаузи (внесен на 27.02.2019 г.); препоръка за намаляване на законната лихва в размер на 10 (процентни) пункта над основния лихвен процент, която несправедливо натоварва гражданите; предложение за изменение и допълнение на Кодекса на труда за отмяна на разпоредбата на чл. 245, ал. 1 (внесено на 22.01.2018 г.), предоставяща законова възможност работодателят, при добросъвестно изпълнение на задълженията от страна на работника, да изплаща само 60% от възнаграждението му; внесен Законопроект за несъстоятелността на физическите лица, за който настояваме повече от година; препоръка за промени в Закона за управление на отпадъците (изпратена на 15.07.2016 г.), които да гарантират, че средствата, събирани от екотакси, ще се използват за опазване на околната среда, а не за частни икономически интереси; препоръка за промяна в Закона за енергетиката (изпратена на 19.03.2018 г.), с която да се даде възможност на гражданите да обжалват решенията на КЕВР за повишаване на цените на водата, тока и парното; становище срещу Законопроекта за бюджета на Националната здравноосигурителна каса (изпратено на 29.10.2018 г.) за отпадане на лимитите в болничната и доболничната помощ;   2. Липса на политическа воля в парламента и институциите за изменения в законодателството и нормативната база, с цел удовлетворяване исканията на гражданите за отстраняване дефицитите на справедливост. По редица такива случаи съм внесла законодателни предложения (включително изброените в т. 1) и предложения за изменения в нормативната уредба – например за отпадане на таксите в детските градини; против увеличаването на размера на таксите при регистрацията на автомобил; против разпределянето на разход „общо потребление“ в сметките за вода; честна за гражданите методика за определяне на такса „сградна инсталация“; справедливи за хората цени на водата, тока и парното; методика за справедливо определяне на такса „битови отпадъци“ на принципа „замърсителят плаща“; изтичането на данните от НАП на 5 млн. българи и хиляди фирми, останал безнаказан; ощетяването на хиляди граждани заради фалитът на застрахователно дружество „Олимпик”. Така от над 5100 препоръки на омбудсмана са изпълнени едва половината;\r\n3. Загърбване от общинските съветници в Столичния общински съвет на проблемите на столичани. Такъв е случаят с отказа от реформа на „Топлофикация София“ ЕАД - дружество, ощетяващо хиляди столичани ежегодно; липса на реални и активни действия за подобряване качеството на въздуха и информираност на гражданите по проблема, в резултат от което България е в наказателна процедура по искане на Европейската комисия; необосновано покачване на цената на билета на градския транспорт; липса на решения на проблема с недостига на паркоместа; недостатъчният брой общински жилища; бездействието срещу недоволството на гражданите от презастрояването на столицата и други;    4. Отказ от заявени и обещани на обществото реформи в ключови сектори, в това число и в съда и прокуратурата, който води до несправедливост и безнаказано потъпкване на върховенството на правото от определени институции спрямо гражданите. За 4 години са постъпили 5 858 бр. жалби за нарушени права и свободи на хората, 4 584 бр. жалби за право на собственост, 3 318 бр. жалби в изпълнителното производство.    5. Отстъпление от вече завоювани граждански права и демократични практики в изборния процес чрез пренебрегване волята на хората, изразена на референдуми. Такива случаи са ограничаване на възможностите за гласуване на българи зад граница, отмяната на машинното и електронното гласуване, въпреки поетите от партиите обещания. В тази връзка предложенията на омбудсмана за промени в Изборния кодекс са отхвърлени, а препоръките до ЦИК и отговорните институции за машинното и електронното гласуване – игнорирани;\r\n6. Неглижиране от страна на отговорните институции на справедливите искания на професионални и други общности - протестът на медицинските специалисти за достойно заплащане и условия на труд; протестите на гражданите срещу презастрояването и унищожаването на зелени площи и пясъчни дюни; недоволството срещу лошата пътна инфраструктура (трагедията в Своге е показателна); исканията на хората за качествени услуги, питейна вода и чист въздух; неадекватните реакции на отговорните институции по проблема с чумата по животните; липса на справедливо обезщетяване на собствениците на отчуждени имоти и други\".\r\nВъзразявайки срещу изброените по-горе практики, с ясното съзнание, че те вредят на доверието на гражданите в институциите, противоречат на разбирането ми за служба на обществото и нарушават правата и свободите на моите сънародници, считам за обективно невъзможно да продължа да изпълнявам ефективно правомощията си на омбудсман\", пише още Манолова до Караянчева.   За финал в писмото си Манолова благодари на \"тези народни представители от различните парламентарни групи, които работеха в името на гражданския, а не на партийния си интерес\". ", "date": "2019.09.03", "title": "Мая Манолова подаде оставка като омбудсман "}
{"url": "https://www.actualno.com/travel/izkustvoto-na-pochivkata-news_1372364.html", "text": "      Лятото е тук - любимият сезон на малки и големи, най-очакваният и бленуван период от годината, в който се отпускаме и просто се наслаждаваме на живота.   Мнозина от нас започват още отрано да планират почивните дни, да планират къде и с кого ще прекарат лятната отпуска.\r\nКопнеем да се заредим положително, да подхраним тялото и душата, а какъв по-добър начин от едноседмична или двуседмична ваканция на избрано приказно място.\r\nВариантите са наистина разнообразни. Някой предпочитат морската ваканция, други обичат досега с природата и прекарват почивката си сред планинската свежест. Който и вариант да сте предпочели, сме убедени, че ще прекарате незабравимо тези няколко само за вас и вашите близки.\r\nАко се колебаете все още кой вид почивка да изберете, искаме в следващите редове да ви представим чудесните възможности, които планинския туризъм може дава.\r\nПланинската почивка е изключително зареждаща и здравословна. Ако сте решили да намалите теглото, планинските преходи са чудесен избор.\r\nОсвен това има редица спортове, които се организират в планината и ще ви помогнат не само да стопите излишните килограми, да се енергизирате, но и да се забавлявате.\r\nВажно е да се отбележи, че в планината човек изгаря доста повече калории, затова и в планинска обстановка огладняваме много бързо.\r\nАко сте избрали да почивате в планината през зимната отпуска, е задължително да опитате ските и сноуборда.\r\nВ България има курорти с изключително добро ниво както на пистите, така и организацията. Един от тях несъмнено е Банско - един от най-известните и предпочитани зимни курорти, не само у нас, но и в Европа.\r\nАко все пак сте решили лятната отпуска да прекарате в планината, конната езда, футболът, федербалът, планинските преходи и пикници, ще ви заредят с много положителни емоции.\r\nПланинската ваканция може да бъде различна - от романтична почивка за двама, през семейна ваканция с деца до ваканция с колегите на корпоративен тийм билдинг. Здравословните ползи са много и доказани - чистия въздух, спокойствието, усещането за отмора, релаксация, близостта до слънцето зареждат тялото и душата по един неповторим начин. Ако добавим и релакс в СПА център, почивката ще е още по-приятна. Споменавайки гр. Банско, не можем да не споменем един от най-великолепните СПА комплекси в града, който се помещава в .\r\nСПА центърът е ултра модерен и предлага над 28 активности за активна почивка - био басейни, солен басейн, солна стая за халотерапия, ледена стая, ароматна парна баня, шокова вана, хидромасажен душ, водно легло и какво ли още не.   Освен това процедурите и терапиите, на които можете да се насладите в този уникален СПА компекс също са не са малко - ултразвуков пилинг, радиочестотен лифтинг за лице, мезотерапия с антиоксидантно действие и какво ли още не.\r\nСъчетанието на свеж планински въздух и ще ви заредят, подмладят и енергизират.  Освен това планинските градчета има какво да покажат и със своите забележителности.\r\nВ Банско например, ежедневно се организрат различни културни мероприятия - филмови и музикални фестивали, театрални постановки, литературни четения, събори, различни чествания на знаменити български дейци и какво ли още не.\r\nВ града всеки ден има какво ново да се види и посети, освен това музейното дело също е много добре развито. Част от къщите, в които са творели и живеели редица възрожденски български дейци са превърнати в къща-музей. Сред тях внимание заслужават , Неофит Рилски, Паисий Хилендарски и други.\r\nКъдето и да сте се насочили за почивка това лято, незабравяйте да се забавлявате, да релаксирате и да се заредите с много положително настроение и емоции. ", "date": "2019.09.03", "title": "Изкуството на почивката"}
{"url": "https://www.actualno.com/travel/s-deca-na-planina-news_1372366.html", "text": "      Любимият на всички ни период от годината е тук! Особено вълнуващ е летният сезон за децата. Лятната ваканция, почивката от училищните задължения, игрите и забавленията с приятели, прави децата неимуверно щастливи. От нас като родители, този период от годината също е изключително обичан и очакван с нетърпение. Именно през дългата лятна отпуска можем да презаредим, да се отпуснем, да помечтаем, да се настроим с вълнение за новите житейски приключения, които ни предстоят.   Магията на летните емоции не подминава никого - и малки и големи, затова да се насладим на приказните моменти както подобава!\r\nАко сте решили да прекарате лятната отпуска с децата в красивата ни родина, то възможностите са разнообразни.\r\nПоради прекрасния ни климат и условия за туризъм в рамките на няколко часа може да посетите както море, така и планина. Ако летните жеги, обилният човекопоток и препичането на плажа не са по вкуса Ви, идеален вариант за Вас би бил планинска ваканция.\r\nВ следващите редове ще разгледаме именно точно тази опция.\r\nЧистият въздух, липсата на градски шум, спокойната атмосфера и красивите панорамни гледки са само част от великолепието, което ни дарява планината. А в България планинските ни възвишения са наистина приказно красиви.\r\nАко сте избрали да съчетаете ваканцията с децата, но същевременно искате да се занимават с нещо полезно и образователно, има чудесен вариант именно за Вас!\r\nДетски летен лагер за деца в планинския град Банско. Лагерът се казва ЛъкиКидс и тук в рамките на 7 или 14 дни децата се обучават интензивно по английски език. В програмата на лагера са предвидени освен 4 часови сесии по английски език, преподадени от професионални преподаватели с майчин английски език, и разнообразни забавления сред природата като планински преходи, колоездене, конна езда, федербал, футбол, пейнтбол, йога, курсове по готварство и какво ли още не.   Факт е, че последните години особено силно застъпени са летните училища, в които децата активно изучават или чужд език, или някакъв спорт или музикален инструмент. Особено, ако преподавателите са с роден чужд език, децата по-лесно усвояват произношението, учат се на специфични изрази, подобряват лексиката, освен това премахват по-лесно езиковата бариера и притеснението да комуникират на друг език.\r\nЧуждите езици, несъмнено, са изключително добра инвестиция в бъдещето на нашите деца. Особено в днешно време, когато английският език е навсякъде и децата от съвсем ранна възраст започват да го използват, неговата употреба е напълно задължителна за всички подрастващи. Затова и повечето родители търсят вариант да инвестират в допълнителни извънкласни дейности и обучения, детски международни лагери и тн.\r\nВажно е да се вземе предвид при избора на преподаватели, методите чрез които учебния материал ще бъде предаден. Много популярни в последните години са методите, които поднасят материала по неформален начин, чрез игри и забавления. Такива методи са Монтесори, Слънчева педагогика, Сугестопедия и тн.\r\nАко този вариант, в който детето е на езиков лагер, а Вие сте отседнали заедно с него, Ви допада, то ето още няколко ползи, които ще оцените. В международния , който се провежда в един от най-добрите петзвездни хотели в България - апартхотел , има възможност за настаняване и на възрастен. Опциите са разнообразни, докато детето се забавлява със своите връстници, Вие може да опитате някой от многобройните изкушаващи СПА активности в огромния и модерен СПА комплекс в хотела - има био басейни без хлор, има солна стая, солен басейн, сауна, джакузи, парна баня, хамам, расул, хидромасажен душ, шокова вана, ледена стая, фиш масаж и още много други активности. Не звучи никак зле почивка с деца на планина, нали? А ако сте се спряли на гр. Банско за планинска дестинация, имайте предвид, че възможностите за културно-исторически събития са многобройни. Почти всеки ден в града се организират различни фестивали, концерти, опера и балет, специални чествания и какво ли още не. ", "date": "2019.09.03", "title": "С деца на планина"}
{"url": "https://www.actualno.com/asia/kitaj-stroi-pyrvata-si-plavashta-aec-news_1372367.html", "text": "      В град Йентай, провинция Шандун,се строи първата китайска плаваща АЕЦ, съобщиха от Китайската  инженерна  академия, цитирано от ytnprdc.com.      Централата  ще  се  използва  за  производство  на електроенергия и обезсоляване на морска вода.   Според публикации, общият обем на инвестициите в плаващата централа е 14 милиарда юана  (2  милиарда  долара).\r\nДемонстрационният  проект  е  на  етап  предварителни дейности, като въвеждането в експлоатация на съоръжението е планирано за 2021 г. Проектът се разработва от китайската корпорация CNNC.   ", "date": "2019.09.03", "title": "Китай строи първата си плаваща АЕЦ"}
{"url": "https://www.actualno.com/analysis/afrika-gori-po-silno-ot-amazonija-news_815386.html", "text": "      Световната общественост е обезпокоена от Но спътникова снимка, публикувана преди дни от НАСА  и анализирана от Weather Source показва, че в Централна Африка пожарите са повече от тези в Бразилия. Това пише в своя статия испанското издание El Pais.      Само в Ангола южно от демократична република Конго са регистрирани над 10 хил. пожара, докато в Бразилия са 2127. По време на срещата на Г-7 в Биариц президентът на Франция Еманюел Макрон обяви възможността за отделя на средства за борба с пожарите в Амазония. Но според експертите те не може да се сравняват с тези в Африка. Голяма част от ежегодните пожари в Африка са резултат от традиционно водене на селското стопанство и скотовъдство и засягат не горски масиви, а пасища.   Използването на огън за лов, наторяване на растенията, изчистването на местността за нуждите на селското стопанство, пасища за животните и прокарването на пътища, а така също и за борба с вредителите, се контролира чудесно. Тази традиция има корени в дълбоката древност и се практикува в много части на Африка, казва Питър Мур, специалист по управлението на пожарите в отдела за селско стопанство на организацията по прехрана и земеделие към ООН (FAO). Това е предпочитаният метод на повечето селяни в Африка, особено в районите с нисък доход, където селското стопанство не е механизирано. Това е по-икономичният и ефективен начин за борба с някои вредители и болести. Освен това пепелта е подходяща за наторяване, макар и в краткосрочна перспектива.\r\nОт спътниковите снимки се вижда, че освен Ангола и Конго, от пожарите страдат и Замбия, Мозамбик и Мадагаскар. 9 от 10 в Африка не са опасни, а напротив - носят полза на обществото. Тоси Мпану Мпану, представител на Конго на конференциите на ООН, посветени на климата, предполага, че в Амазония горите горят заради сушата и климатичните промени, а в Централна Африка това е свързано с методите на водене на селското стопанство.  Във връзка с нарастващата тревога на световната общественост, правителството на Ангола обяви официално, че сравнението на ситуацията в Африка и Бразилия може да доведе до дезинформация. По данни на министерството на околната среда на Ангола става въпрос за пожари, които правят фермерите всяка година в края на сухия сезон. През това време в много региони на страната селяните предизвикват пожари за подготовката на земята към дъждовния сезон, казват от ведомството.\r\nВсе пак съществуват известни рискове. Питър Мур признава, че съгласно последните изследвания всяка година изгаря от 3 до 4% от повърхността на планетата. И макар в Африка да се наблюдава понижаване на тенденцията (300 млн. ха изгорени през 2016 година в сравнение с 340 млн. през 2003 година), този континент страда от пожари повече от другите.   10% от пожарите излизат от човешки контрол и водят до изгарянето на 90% от повърхностите, обхванати от пожара.    \"Именно в тези пожари загиват хора, именно те въздействат отрицателно на околната среда. В много страни от Африка възможностите за гасене за лошо развити\", допълва Мур. Причини за пожарите често са нещастни случаи, липса на пълно разбиране на рисковете или небрежност. През 2016 година изгорялата площ в Африка превишава територията на Испания шест пъти.\r\nЗащитниците на околната среда предупреждават, че подобни методи на водене на селското стопанство може да доведат до и намаляване на биоразнообразието, а така също и до ерозия на почвата. Обезлесяването се превръща в реален проблем, макар че основната причина затова да не са пожарите, а изсичането на горите.\r\nСпоред Тоси Мпану Мпану, \"горите на Демократична република Конго са намалели от 67%  през 2003 до 54% през 2018 година.\"   Самият президент Чисикеди в речта си по време на встъпването си в длъжност спомена за намаляването на горите в басейна на р. Конго, където се намира втората по големина тропическа гора на планетата. В страната, където едва 9% от населението има достъп до електричество, дървесината е най-важният източник на енергия. ", "date": "2019.09.03", "title": "Африка гори по-силно от Амазония"}
{"url": "https://www.actualno.com/europe/frenski-bar-predstavi-striptiziorki-roboti-videosnimki-news_1372336.html", "text": "       Роботизирани „стриптизьорки“, сглобени с помощта на части от пластмасови манекени и метални отпадъци от превозни средства, имат днес премиера във франски стрийптийз бар, съобщи в. „Daily Mail“.      В продължение на един месец те ще се представят заедно с 10-те други танцьорки, които са си живи жени, работещи там.  Британският художник Джайлс Уокър е човекът, който стои зад неортодоксалната концепция. Доколкото вместо глави механичните „красавици“ носят камери, Уокър обяснява, че това цели заиграване с идеята за воайорство.  Андроидите ще радват посетителите на Strip Club Cafe.  Собственикът на SCC Лоран Ру казва, че някои хора могат да намерят роботите за \"много секси\", въпреки че основното намерение е да \"отдадат почит\" на роботиката и изкуствения интелект, предаде БГНЕС.    Танцьорка в клуба на име Лекси  изразява увереност, че роботите никога не могат да заменят истинските живи танцьорки.\r\nЛекси добави, че работата й е артистична и красива, а не вулгарна и роботите няма да променят това.\r\nВсъщност механичните „пилонки“ нямат какво да събличат, тъй като представляват само гъвкав корпус с ръце и крака. Но явно може да се намерят и хора, за които танцът на новите „звезди“ е привлекателен.  ", "date": "2019.09.03", "title": "Френски бар представи стриптизьорки роботи (ВИДЕО+СНИМКИ)"}
{"url": "https://www.actualno.com/europe/parij-izbroi-prechkite-za-spasjavane-na-jadrenata-sdelka-s-iran-news_1372368.html", "text": "      Френският министър на външните работи Жан-Ив Льо Дриан заяви, че няколко въпроса все още пречат на инициираното от Франция предложение за спасяването на знаково споразумение за 2015 г., ограничаващо ядрената програма на Иран.      \"Има още много неща за работа \", заяви Жан-Ив льо Дриан пред журналисти в Париж за разговорите между Техеран и три европейски държави - Франция, Великобритания и Германия, за да се запази ядрената сделка жива, след като президентът на САЩ Доналд Тръмп изтегли държавата с от нея миналата година.   По-късно Тръмп възстанови суровите санкции, които се стовариха върху иранската икономика, предизвиквайки ответна реакция на Техеран да увеличи обогатяването на уран до нива в нарушение на споразумението от 2015 г.\r\nИ двете страни възприеха по-примирителен тон миналия месец на Г7 във Франция, където Тръмп предизвика изненада, като заяви, че ще бъде готов да се срещне с иранския си колега.  Това стана, след като домакинът на срещата, президентът Еманюел Макрон покани външния министър на Иран Мохамед Джавад Зариф да присъства на срещата на Г7, макар че той не се срещна директно с Тръмп.\r\n\"Президентът усети, че президентът Тръмп е отворен за омекотяване на стратегията за максимален натиск, за намиране на път, който да позволи постигането на сделка\", заяви Льо Дриан.\r\nТой каза, че разговорите в понеделник в Париж с ирански служители били съсредоточени върху възможна гарантирана кредитна линия за Техеран в замяна на петрол, обусловена от подновеното спазване на сделката от 2015 г.от Иран.       Техеран също ще трябва да поеме ангажимента за облекчаване на геополитическото напрежение в региона на Персийския залив и да участва в преговорите за Близкия изток за подобряване на регионалната сигурност, заяви Льо Дриан.\r\n\"Това всичко предполага, разбира се, че президентът Тръмп допусне отказ по някои точки\" от новите американски санкции срещу Иран, добави той.\r\nКонсервативен ирански законодател бе цитиран от медии през уикенда, че Макрон е предложил кредитна линия от 15 милиарда евро, число, която френските представители  не потвърдиха.\r\nКато част от усилията си да запазят ядрената сделка жива, Франция, Германия и Великобритания създадоха механизъм, наречен INSTEX, който ще позволи продължаване на търговията с Иран въпреки санкциите на САЩ.\r\n\"Трябва да приключим работата по INSTEX ... нормално той трябва да работи\", каза Льо Дриан.    ", "date": "2019.09.03", "title": "Париж изброи пречките за спасяване на ядрената сделка с Иран "}
{"url": "https://www.actualno.com/asia/ministyr-na-erdogan-zaplashi-da-sysipe-kmeta-na-istanbul-news_1372375.html", "text": "      Турският министър на вътрешните работи Сюлейман Сойлу заплаши \"да съсипе\" кмета на Истанбул заради подкрепата му за трима кюрдски кметове, отстранени от постовете им заради предполагаеми терористични връзки по-малко от 5 месеца, след като бяха избрани, предаде Reuters.      Кметовете от прокюрдската Демократична партия на народите в Диарбекир, Мардин и Ван - Аднан Селчук Мъзраклъ, Ахмет Тюрк и Бедиа Йозгьокче Ертан, бяха отстранени от длъжност на 19 август по обвинения в терористична дейност и предполагаеми връзки с нелегалната Кюрдска работническа партия (ПКК). Отстранените кметове, които бяха избрани на местните избори на 31 март, бяха заменени от валиите на съответните окръзи, назначени от президента Реджеп Тайип Ердоган, пишат турски медии.   Кметът на Истанбул Екрем Имамоглу, който нанесе на президента Реджеп Тайип Ердоган най-големия удар на избори от изкачването на власт на неговата Партия на справедливостта и развитието (ПСР), като спечели вота през юни срещу кандидат-кмета от ПСР Бинали Йълдъръм, критикува действията спрямо кюрдските кметове като незаконни и недемократични и призова за отмяната им.\r\nПрез уикенда Имамоглу от главната опозиционна Народнорепубликанска партия (НРП), който на изборите през юни бе подкрепен от ДПН, посети кюрдския град Диарбекир и се срещна с двама от отстранените кметове.  Ердоган и правителството му обвиняват ДПН за връзки с ПКК, която е разглеждана като терористична организация от Турция, ЕС и САЩ. ДПН отрича подобни връзки.\r\nГоворейки днес в окръг Бурса, Североизточна Турция, Сойлу заяви, че уволненията на тримата кметове, избрани в края на март, не нарушават закона.   \"Невежа. Знай си мястото и ограниченията\", заяви министърът, визирайки Имамоглу. \"Тази страна се занимава от 40 години с тази терористична организация... Ако се бъркаш в неща, които не са ти работа, ще те съсипем\", каза още Сойлу.    \"Напълно ясно е... При положение, че има хора, които страдат от терора години наред, подобна подкрепа за такива, които скърбят на погребения на терористи, оскърбява нас и нашия народ\", добави той. ", "date": "2019.09.03", "title": "Министър на Ердоган заплаши да съсипе кмета на Истанбул"}
{"url": "https://www.actualno.com/pleven/stopani-ot-plevensko-se-vdignaha-na-bunt-zaradi-obezshtetenijata-za-afrikanskata-chuma-news_1372371.html", "text": "      Жители на село Брест, което бе едно от първите по свинете /АЧС/ в Плевенска област, дойдоха днес на заседанието на Областната епизоотична комисия, за да протестират, че не са включени в списъците да получат обезщетения от 300 лв. Покани ги кметът на Брест Цецо Луканов. Той заяви на водещата заседанието Татяна Божинова, зам.-областен управител на Плевен Татяна Божинова, и на директора на ОДБХ д-р Иван Йорданов, че неговите съселяни са готови да започнат протестни действия, ако проблемът на бъде решен.      „Преди месец Брест беше първото село, в което бе открита АЧС. . Сега хората питат защо на тях няма да се изплащат тези 300 лв. обезщетение и искат да стачкуват. Поискахте от нас да направим списъци на тези, които гледат прасета – направихме го. Имаше умъртвени прасета след това. Обяви се пред всички, че ще има плащане, а сега се оказва, че нашите хора нищо няма да получат. Защо ще плащат само за прасетата в 20-километровите зони?“, попита кметът.   „Съгласно указанията от Министерството на земеделието, храните и горите трябва да се определят 20-километрови зони около промишлените свинекомплекси и в тях да се изплащат тия обезщетения за почистване на личните стопанства. Село Брест е в община Гулянци и не попада в такава 20-километрова зона. По тази причина там не се изплащат тези средства. Дали ще има плащания за евтаназираните прасета, към тоя момент не може да се каже“, отговори д-р Иван Йорданов.\r\n„Накарахте ни тогава да си изколим прасетата, а те не боледуваха. Направихме го, защото сме изпълнителни, а сега оставаме без нищо. Гледаме прасета, за да си помогнем – пенсиите ни са ниски. Помагахме и на деца и внуци. Направо ни съсипаха“, ядосано коментираха протестиращите стопани.   ", "date": "2019.09.03", "title": "Стопани от Плевенско се вдигнаха на бунт заради обезщетенията за африканската чума"}
{"url": "https://www.actualno.com/politics/politolog-nevyzmojno-e-partijata-na-slavi-da-se-razvie-do-mestnite-izbori-news_815419.html", "text": "      Невъзможно е политическият проект на Слави Трифонов да успее да се развие до местните избори. Това каза в сутрешния блок „Добро утро, България“ на Радио „Фокус“ политологът Борис Попиванов.      Той уточни, че създаването на партия с местни структури изисква много време и пари, което до началото на октомври не би могло да се случи. „Доста дълго време проектът на Слави Трифонов ще присъства виртуално и като медийна и телевизионна платформа, която ще раздава мнения, оценки, критики, съгласия и несъгласия за останалите участници в политическия живот. Той ще се държи като съдник на останалите, за да може да трупа дивиденти за себе си“, обясни още Попиванов. Според него Слави Трифонов не се интересува от местните, а от парламентарните избори, възможно и от президентските.   „Интересно е защо сега се обявява, когато на България предстоят едни важни избори? Ако обаче той беше пропуснал тези избори да обяви своята партия, то би му било много по-трудно след това да даде обяснение. Сега се опитва да реши двойната задача – да не участва в местния вот, за да не претърпи загуби, но да създаде илюзията, че е деен наблюдател в изборния процес и така да застане от позицията на висша инстанция“, каза още политологът. Попиванов добави, че през следващите два месеца ще се чуят многобройни коментари от страна на екипа на Слави Трифонов за това какви са дефектите на различните партии и кандидати. „След като мине местният вот ще може да се заяви много по-открито като политическа формация с утвърдени позиции в публичното пространство“, допълни още политологът. ", "date": "2019.09.03", "title": "Политолог: Невъзможно е партията на Слави да се развие до местните избори"}
{"url": "https://www.actualno.com/europe/nato-zapochna-uchenija-v-baltijsko-more-news_1372376.html", "text": "      Страните от НАТО започнаха ученията Northern Coasts в Балтийско море с участието на три хиляди военнослужещи и около 40 кораба от 18 държави. Това съобщиха от пресслужбата на Алианса, предаде \"Фокус\".      „Ученията Northern Coasts ще се проведат в протока, свързващ Балтийско и Северно море. В тях участват около три хиляди военни и 40 кораба от 18 държави от НАТО\", се казва в официалното съобщение.   Маневрите се провеждат ежегодно, като тази година се организират за 13-и път. От началото на кризата в отношенията с Руската федерация през 2014 г., след присъединяването на Крим към Русия, НАТО започна да милитаризира Балтийско море, увеличавайки броя на военните маневри и разузнавателни полети. В граничните райони с Русия в балтийските държави и Полша Алиансът разполага с четири многонационални тактически групи с общ брой до пет хиляди души.\r\nАлиансът мотивира всички тези действия с изявления на собствените си лидери и балтийски политици за необходимостта от сдържане на Русия, допълва агенцията.   ", "date": "2019.09.03", "title": "НАТО започна учения в Балтийско море"}
{"url": "https://www.actualno.com/balkani/es-izprashta-nabludateli-na-izborite-v-kosovo-news_1372386.html", "text": "      Централната избирателна комисия (ЦИК) на Косово подписа споразумение със Службата на Европейския съюз в страната за изпращане на наблюдатели за предсрочните парламентарни избори на 6 октомври, съобщава електронното издание на прищинския ежедневник Gazeta Express, цитиран от \"Фокус\".      Председателят на ЦИК Валдете Дака заяви, че наблюдението на изборите е една от ключовите части на изборния процес. Според нея с подписването на това споразумение ЦИК обещава да подобри изборния процес в Косово, като добави, че парламентарните избори ще се следят и от наблюдатели на политически партии и представители на гражданското общество.   Заместник-ръководителят на Службата на ЕС в Косово Рикардо Сери заяви, че това е петият път, в който ЕС изпраща свои наблюдатели в страната, като допълни, че мисията е предложила някои препоръки на ЦИК за подобряване на изборния процес, които – съгласно думите му, не са изцяло изпълнени. ", "date": "2019.09.03", "title": "ЕС изпраща наблюдатели на изборите в Косово"}
{"url": "https://www.actualno.com/kardjali/ogromnijat-dylg-na-kyrdjali-kym-firma-na-vylka-ne-poprechi-v-izbora-za-oshte-5-godini-news_815380.html", "text": "      Огромният дълг на община Кърджали за сметосъбиране, натрупан към досегашния изпълнител, не попречи на община Кърджали да го избере отново за още пет години, става ясно от обявление за подписан договор в Агенцията за обществени поръчки.      Новият конкракт с консорциум \"Грийн партнърс – БКС\" е на стойност 25 млн. лв. Той е за сметосъбиране и сметоизвозване, поддържане чистотата на териториите за обществено ползване в община Кърджали, включително зимно поддържане и снегопочистване.\r\nВодещ партньор в обединението е \"Грийн партнърс\" – София. Неин действителен собственик по данни от Търговския регистър е Румен Гайтански-Юнг, по-известен като Вълка заради фирмата му \"Волф\", с която чистеше боклука в София . С по-малко участие е \"БКС – Христо Нанев\" ЕООД.   Предишният договор със същия консорциум е за сумата от 20 млн. лв., но касае само чистотата. Той е подписан през октомври 2013 година, за срок от пет години, като на практика той е изтекъл през октомври миналата година. Точно месец по-късно – ноември 2018 г. Общинският съвет на Кърджали по искане на кмета Хасан Азис е одобрил цесия за неплатен и прехвърлен дълг на консорциума за сумата от 11 890 194 лв .  Местният парламент е дал разрешение на градоначалника да подпише споразумения с цесионера Търговска банка \"Д\" за разсрочено плащане на дължимите суми по договор с ДЗЗД \"ГРИЙН ПАРТНЪРС-БКС\" и със \"ЗАУБА\" ЕАД - като това дружество е притежание на \"Волф\" АД – София, чийто действителен собственик отново е Румен Гайтански-Юнг. А източниците за изпълнение на споразумението са събиране на стари задължения /недобори/, от план-сметките за ТБО, външни източници и собствените приходи, постъпващи по бюджета на общината.  \r\nСпоред предложения график задълженията ще се погасяват за 10 години при годишен лихвен процент 2,9 на сто.\r\nОт опозицията тогава обвиниха кмета, че се губят едни 10 милиона лева за сметосъбиране.       \"Всички комисии работиха на тъмно\", казал председателят на групата съветници от ГЕРБ Огнян Иванов, цитиран от БНР. \r\n\"Недопустимо е вчера, в 2 часа, след като са минали всички комисии, да получим по имейла за какво става въпрос. Вчера получихме документа-уведомление от \"Д\" банк по електронната поща. Цялото това нещо е измислено и перфектно изпълнено, вие сте зъл гений\", били думите на Иванов към Хасан Азис.\r\nСпоред него данъците за сметосъбиране се събират за последните години над 105-110% от гражданите, жителите са коректни и очакват да получат услуга за това. \"За този период са събрани минимум 18 милиона, разплатени 8, липсват 10. Къде са парите на хората - 10 милиона\", е цитиран да казва още Иванов. \r\nКакво се случва с бизнеса на Вълка в София - припомнете си в ! ", "date": "2019.09.03", "title": "Огромният дълг на Кърджали към фирма на Вълка не попречи в избора ѝ за още 5 години"}
{"url": "https://www.actualno.com/asia/evakuiraha-400-chujdenci-ot-zelenata-zona-v-kabul-news_815411.html", "text": "      Афганистанската полиция евакуира 400 чужденци от силно укрепената \"зелена зона\" в Кабул, където беше извършен терористичен акт и започна протест срещу присъствието на чуждестранни военни, съобщи телевизия Tolo News. До момента не е уточнена националността на евакуираните.      Взривът стана през изминалата нощ близо до зоната, където са офисите на много чуждестранни компании. Министерството на външните работи на Афганистан съобщи, че нападението е било извършено недалеч от жилищен район, а на много от сградите са били нанесени сериозни материални щети, отбелязва още БГНЕС.   По последни данни жертвите на атаката са най-малко 16 души, а ранените са 119.\r\nОтговорност за терора поеха талибаните, които заявиха, че цел са били чуждестранните сили. Президентът на Афганистан Ашраф Гани решително осъди атаката и я нарече „терористичен акт“.   ", "date": "2019.09.03", "title": "Евакуираха 400 чужденци от \"зелената зона\" в Кабул"}
{"url": "https://www.actualno.com/europe/ukrainskite-deputati-ostavat-bez-imunitet-news_815415.html", "text": "      Върховната Рада внесе изменение в Конституцията на Украйна, което лишава депутатите от имунитет.      Съответното решение във вторник бе подкрепено от 373 парламентаристи при минимално необходими 300 гласа, съобщиха украинските медии.   Законът премахва чл. 80 от Конституцията на Украйна, според който на народните депутати се гарантира неприкосновеност.\r\n„Предвижда се също да бъде изключено от сегашната редакция на Основния закон условието, че депутатите не могат да бъдат привличани под наказателна отговорност, арест без съгласие на Върховната рада на Украйна.  Остава условието, че депутатите не носят юридическа отговорност за резултатите от гласуването или изказванията в парламента и неговите органи, с изключение на отговорността за оскърбление или клевета. Законът влиза в сила от 1 януари 2020 г. ", "date": "2019.09.03", "title": "Украинските депутати остават без имунитет"}
{"url": "https://www.actualno.com/politics/govoriteljat-na-ek-ulichi-v-lyja-presslujbata-na-ministerski-syvet-news_815442.html", "text": "      „Новоизбраният председател на Европейската комисия (EК) Урсула фон дер Лайен никога не би поискала отстраняването на техническото оборудване на журналисти”. Това заяви главният говорител на Комисията Мина Андреева в отговор на въпрос на относно протеклата с демонтирани микрофони на българския премиер Бойко Борисов и Урсула фон дер Лайен в Министерски съвет по време на официалната ѝ визита в София на 30 август.      \"Отстраняването на микрофоните по време на брифинга предизвика недоволството на журналистическата гилдия, както и легитимни притеснения, че правото на журналистите да изпълняват професионалното си задължение да задават въпроси, е било умишлено ограничено.   В отговора до АЕЖ, Андреева пояснява, че срещата с журналисти у нас е преминала в същия формат, както и предишните визити, на все още невстъпилия в длъжност председател на ЕК във Франция, Италия и Испания, а именно, кратки изявления без въпроси и отговори. От ЕК обясняват това с ограниченото време по време на визитите и факта, че все още няма официално взети решения относно състава на новата Комисия.\r\n„Когато избраният председател финализира екипа си, тя ще го представи при пълна прозрачност в залата за медии на Комисията и ще отдели времето на всички въпроси, които журналистите имат”, посочва говорителят на ЕК, добавяйки още, че фон дер Лайен „твърдо застава зад свободата на медиите и правото на журналистите да упражняват правото си на свободно изразяване\", уточняват от АЕЖ.  Припомняме, че от пресслужбата на Министерския съвет заявиха в петък, че е съгласуван между екипите на премиера и на новоизбрания председател на ЕК, като българската страна се е съобразила „изцяло с предложението на своите гости – преди началото на срещата в Министерския съвет да се проведат изявленията, без въпроси от медиите”.\r\n„При провеждането на брифинги и пресконференции микрофоните в Гранитна зала за представителите на медиите са налични. Когато се предвиждат само изявления и официалните лица настояват изрично да няма въпроси, микрофоните се демонтират, защото не могат да бъдат изключени заради смущения в останалата част на озвучителната система“, се посочва още в прессъобщението.   Говорителят на , Йенс Флосдорф, заяви пред \"Дневник\", че в другите държави, които тя е посетила досега, не е приложена подобна мярка. Комисията поиска единствено „същия формат, както в другите столици, може би имаше недоразумение в този момент”, посочи той пред изданието. „От моя професионална гледна точка в подобна ситуация винаги е добре медиите да опитват да задават въпроси и е решение на политиците дали искат да отговарят или не“, допълни говорителят.    \"Веднага след като стана ясно, че задаването на въпроси на брифинга на Борисов и фон дер Лайен е било ограничено, включително чрез премахване на оборудване, АЕЖ-България се обърна към Комисията с въпроси относно приложените спорни мерки.\r\nНапомняме, че България е на дъното на всички европейски страни по отношение на свободата на медиите, като проблемите на българската медийна среда дори бяха посочени в последния доклад на ЕК в рамките на Механизма за сътрудничество и проверка, наблюдаващ напредъка на страната в борбата с корупцията и реформите в съдебната система.\r\nПоради технически проблем, АЕЖ публикува отговора на ЕК едва във вторник, макар и такъв да е бил изпратен своевременно на 30 август\", завършва коментарът на АЕЖ. ", "date": "2019.09.03", "title": "Говорителят на ЕК уличи в лъжа пресслужбата на Министерски съвет?"}
{"url": "https://www.actualno.com/lovech/kmetyt-na-teteven-provede-sreshta-s-ministyra-na-obrazovanieto-news_1372373.html", "text": "      От 1 до 3 септември 2019 г. в курорта Рибарица се провежда Национална работна среща между Министъра на образованието и науката – Красимир Вълчев и Зам. – министъра на образованието – инж. Таня Михайлова и всички началници на регионални управления на образованието в страната. Домакин на форума е Регионално управление на образованието – Ловеч. Събитието събра още директори на дирекции към Министерството и всички съветници на министъра, за да бъде изграден конструктивен диалог с началниците по места.      Д-р Мадлена Бояджиева  се включи във втория ден от форума, за да приветства всички гости и да сподели успехите и предизвикателствата в образованието на територията на общината. Тя благодари на Министъра на образованието – Красимир Вълчев за успешното сътрудничество и помощта, винаги на време и на Еленко Начев – Началник на РУО – Ловеч за отличното взаимодействие с Община Тетевен и училищата в населените места. Д-р Бояджиева се похвали с въведената система за дуално обучение, която се прилага в ПГСЕУ – гр. Тетевен и Националната ПГГСД „Сава Младенов“ – гр. Тетевен, като не пропусна да отбележи, че Община Тетевен има сключен договор за дуално обучение по специалността „Горско стопанство“ с НПГГСД „Сава Младенов“ – гр. Тетевен, който ще се реализира тази есен – един от ценните примери, които МОН изтъква.\r\nНа свой ред Еленко Начев сподели, че училищата в община Тетевен са пример за подражание и се радва също, че Националната ПГГСД „Сава Младенов“ – гр. Тетевен, която е и гордост за Област Ловеч, бе обновена през 2018 г., в СУ „Георги Бенковски“ също тече ремонт, а поетапно се ремонтират и училищата в селата.\r\nСпециален музикален поздрав към всички отправиха децата от ОУ „Георги Бенковски“ – с. Черни Вит, в което е засилено изучаването на народна музика и народно пеене от първи клас и към настоящия момент е със статут на защитено и единственото иновативно училище в община Тетевен.  По време на форума Министърът на образованието и науката Красимир Вълчев обсъди с присъстващите важността на Постановление № 100 на Министерски съвет от  8 юни 2018 г. за създаване и функциониране на Механизъм за съвместна работа на институциите по обхващане и включване в образователната система на деца и ученици в задължителна предучилищна и училищна възраст. Подчерта значението на контрола от страна на регионалните управления на образованието върху директорите по места, инцидентен и постоянен и ежедневната работа по посещаването на децата. Министърът каза още, че образованието е основен приоритет на държавата, образователната система и кадрите й продължават да са стимулирани да работят отговорно и отдадено, не се предвиждат и промени на Закона за училищното и предучилищното образование, защото опитът е доказал, че всяка честа промяна води до сериозни сътресения, ето защо усилията ще бъдат фокусирани върху стабилизиране на резултатите и търсене на по-добри във времето напред.\r\nТази сутрин Министърът на образованието и науката Красимир Вълчев отдели време и посети ОУ „Георги Бенковски“ – с. Рибарица заедно с д-р Мадлена Бояджиева – Кмет на Община Тетевен и Еленко Начев – Началник на РУО – Ловеч. Те бяха посрещнати от Татяна Кръстева – Директор на училището, като същевременно разгледаха сградата и провериха как върви ремонта на покрива на училището, който стартира през юли 2019 г. по споразумение Община Тетевен с Министерство на труда и социалната политика по Проект „Красива България“ за извършване на строително-монтажни/ремонтни работи на обект: „Ремонт и реконструкция на покрив на сграда на ОУ „Георги Бенковски“ – с. Рибарица“. Проектът е на обща стойност 78 527,00 лв., като 29 526,00 лв. са финансирани от МТСП и 49 001,00 лв. от Община Тетевен. ", "date": "2019.09.03", "title": "Кметът на Тетевен проведе среща с министъра на образованието"}
{"url": "https://www.actualno.com/crime/okonchatelno-sydyt-otstrani-ot-dlyjnost-kmeta-na-kostenec-radostin-radev-news_815446.html", "text": "      Специализираният наказателен съд отстрани от длъжност кмета на Костенец Радостин Радев, съобщиха от съда. Съдът прие, че заемайки поста той може да повлияе на разследването на деяния, извършени от него в качеството му на длъжностно лице.      Специализираната прокуратура поиска отстраняването на Радев ден, след като на 30 август 2019 г. го привлече привлече към наказателна отговорност по второ дело – за длъжностно  присвояване на 22 137 лева (престъпление по чл. 201 от НК).   Радев бе обвинен в това, че през декември 2018 г., в условията на продължавано престъпление, на два пъти поискал и получил въпросната сума от касата на общинско предприятие за дърводобив и я присвоил за себе си.\r\nПо това производство той се разследва и за безстопанственост, наложена му е мярка за неотклонение “Парична гаранция“ в размер на 50 000 лева.  Близо два месеца преди това – на 18 юни 2019 г., Специализираната прокуратура придлече Радев към наказателна отговорност за активен подкуп - в качеството му на длъжностно лице той обещал 30 000 лева на общински съветник, за да гласува по  определен начин на предстояща сесия на Общинския съвет.\r\nПървоначално съдът го задържа под стража, по-късно измени мярката му за неотклонение в „Домашен арест“. На 29 август 2019 г. Апелативният специализиран наказателен съд определи на Радев парична гаранция от 70 000 лева, която не подлежи на обжалване.    ", "date": "2019.09.03", "title": "Окончателно: Съдът отстрани от длъжност кмета на Костенец Радостин Радев "}
{"url": "https://www.actualno.com/curious/znaete-li-zashto-pentagona-e-s-formata-na-petoygylnik-news_815425.html", "text": "      Пентагонът е една от най-популярните сгради в света, но не само защото символизира американската армия. Сградата става „жертва“ на една от най-ужасните терористични атаки, след като самолет от полет 77 на American Airlines се врязва в нея на 11.09.2001 година, убивайки 184 души – 64 от тях са на самолета (включително и терористите), а 120 – работещи в Пентагона.      Днес в Пентагона, който се намира в Арлингтън, Вирджиния, работят около 23 000 души. Планът за нова сграда за седалището на Министерството на отбраната на САЩ, започва през 1941 година, когато нацията с притеснение наблюдава агресивните действия на Адолф Хитлер сред Европа, а Америка се готви за война. 24-те хиляди служители на Министерството на отбраната са разпределени в 17 различни сгради. Подложена на натиск от Конгреса да намери достатъчно място, отговарящо на нуждите си, армията се обръща към строителната дивизия в лицето на бригаден генерал Б. Съмървел. Той от своя страна назначава за изпълнител лейтенант Хю Кейси, който да предложи идея за сграда, побираща се на набързо закупения парцел до Националния гробищен парк на Арлингтън.     Архитектите и дизайнерите създали уникален план за сграда с формата на петоъгълник. Всяка от петте страни щяла да разполага с достатъчно пространство за офиси, които да се свързват помежду си чрез коридори. Мястото в центъра било предвидено за двор.\r\nНо след множество спорове с природозащитниците, президентът Франклин Рузвелт решил, че сградата ще се разполага в непосредствена близост до река Потомак. Това решение произлизало и от части заради това, че бедняшкият квартал „Hell’s Bottom” щял да бъде разрушен, а на негово място щяло да се освободи място, на което да бъде изграден Пентагонът.     Така че, за да не засенчва гледката към река Потомак, сградата не можела да бъде по-висока от 4 етажа. Освен това, генералът искал постройка, която не изисква употреба на големи количества стомана, тъй като материалът бил ценен. Той се използвал за производство на оръжия и кораби.\r\nЗдание с формата на петоъгълник щяло да покрива всички условия на генерала, при това по възможно най-добрия и ефикасен начин. Планът за сграда с пет страни обаче, имал и своите противници, особено от членовете на Комисията за изящни изкуства. Те твърдели, че сградата е не само грозна, но ще бъде огромна и лесна мишена за бомбардировачите. В крайна сметка Рузвелт решава, че формата е уникална и дава зелена светлина на проекта.    Въпреки оригиналната си форма, Пентагона никога не е бил пригоден да побере всички хора, работещи в Министерството на отбраната на САЩ. Масивно обновяване на сградата, струващо 4.5 милиарда долара, бе направено през 2011 година. Благодарение на него, заетостта в сградата се подобрява, тъй като офисите били модернизирани. Преди ремонта в Пентагона имало само 13 асансьора, които се използвали единствено за превоз на товари. Хората, които желаели да се качат на горните етажи, използвали рампи, направени от бетон, защото голяма част от ценните материали като стоманата били използвани за военни цели. В момента Пентагонът разполага със 70 модерни асансьора.\r\nПо време на Втората световна война, хората, разнасящи писма и друга документация, се придвижвали с велосипеди или ролери от едната част на сградата до другата. С течение на времето били добавени електрически превозни средства, което обаче се оказало грешка, тъй като те повреждали интериора на Пентагона и предизвиквали хаос сред хората, които не ги използвали. През 60-те години секретарят на военновъздушните сили бил ударен (не фатално) от едно от тези електрически превозни средства в средата на един от коридорите. Днес, работниците в Пентагона разполагат с електрически скутери, но те се използват само от хора, които не могат да се движат самостоятелно.   Причината административната сграда да е под формата на петоъгълник не е мит, но съществуват множество конспиративни теории и неверни предположения относно разположението, формата и дейността ѝ. profit.bg ", "date": "2019.09.03", "title": "Знаете ли защо Пентагона е с формата на петоъгълник?   "}
{"url": "https://www.actualno.com/starazagora/mis-vselena-kitaj-gostuva-na-kazanlyk-snimki-news_815430.html", "text": "      Мис Вселена Китай 2019 Роузи Джу Син, която е в китайска бизнес делегация за създаване на нови партньорски контакти с Казанлък днес беше посрещната от кмета Галина Стоянова и Царица Роза 2019 Вероника Кънева. В декларацията са и Лили Джанг - генерален стилист на конкурса “Мис Китай и официален дизайнер на Мис Китай Вселена 2019 и представители на бизнеса от Шанхай. Тe бяха силно впечатлени от експозицията в Музея на розата,която представя традиционното за региона розопроизводство. Китайските гости подариха на кмета Стоянова изглед от Шанхай от 1928 година, изобразен върху фина коприна.       \"Казанлък е прекрасен и хората са много мили!“, сподели Роузи след разходка в парк „Розариум“ заедно с Царица Роза 2019, която според китайската красавица е „много сладка и дружелюбна\". Вероника пък е силно впечатлена от участията на Роузи в киното и кариерата й като професионален гримьор и модел и пожела успех на Роузи Син в световния финал на Мис Вселена 2019 във Филипините през декември тази година. Членовете на китайската бизнес делегация ще се срещнат и с представители на бизнеса в Казанлък и ще посетят част от емблематичните места на града - Тракийската гробница, Исторически музей „Искра“ и социализирани гробници в Долината на тракийските царе.   ", "date": "2019.09.03", "title": "Мис Вселена Китай гостува на Казанлък (СНИМКИ)"}
{"url": "https://www.actualno.com/curious/luboven-horoskop-za-septemvri-2019-news_1372331.html", "text": "       Овен       След 12-ти септември очаквайте прилив на секс енергия и бъдете готови да извадите бельото си за специални случаи. Втората половина на месеца обещава да бъде наситена с много интимни моменти. Телец Ако бленуват за повече споделеност и страст, Телците ще трябва да положат малко усилия. Дълбоките разговори и дълги увертюри са гаранция за успех на любовния фронт, защото романтиката и страстта ще вървят ръка за ръка през септември.   Близнаци Близнаците няма да са съвсем наясно със своите чувства и емоции през този месец. Ще прекарат твърде много време, анализирайки връзката си, вместо да зададат въпросите, които ги вълнуват наистина. Може би е време за сериозен разговор. Рак     Либидото ви е достигнало такъв връх, че сексуалният заряд оказва влияние дори на креативността ви. Важно е обаче да осъзнаете как работи тази ваша енергия. Ако действате прекалено необуздано, може да се превърнете в жертва на всяка ситуация. Лъв Месец септември ще бъде период за \"ремонти\". Разбира се, не в буквален смисъл, но е време да помислите как да заздравите връзката си, как да залепите счупеното и как да изразявате чувствата си по-добре. Създайте си убежище с половинката, където ще може да изживеете най-съкровените си фантазии.     ", "date": "2019.09.03", "title": "ЛЮБОВЕН хороскоп за септември 2019"}
{"url": "https://www.actualno.com/business/olaf-smjata-che-zaradi-izmami-v-zemedelieto-sme-oshtetili-budjeta-na-es-s-10-mln-evro-news_815428.html", "text": "      Европейската служба за борба с измамите (ОЛАФ) обяви в за 2018 година, че в България има няколко земеделски дружества, които в миналото са получавали еврофондове за дейността си и които сега са опитали да избегнат тавана за директни плащания за площ като създават фиктивни фирми и получават повече средства.      Припомняме, че преди няколко години беше въведен таван за помощите за единица площ с идеята да няма прекалено окрупняване и предпоставки за създаване на монопол.   Обяснението за схемата е просто – създават се уж независими от основния бенефициент фирми или се отделят вече съществуващи. Но многократно адресът на такива фирми и на вече достигнал таван на плащанията бенефициент съвпадал, установили от ОЛАФ. А нанесените щети за бюджета на ЕС са около 10 млн. евро.\r\nВсъщност в периода 2014 – 2018 година ОЛАФ е регистрирал 1072 случая с нередности по европейски фондове (структурни и инвестиционни фондове) що се отнася до България. В 27 случая ОЛАФ е отправил препоръки към България как да действа, но за периода 2012 – 2018 година има само 1 присъда по такива препоръки!   ", "date": "2019.09.03", "title": "ОЛАФ смята, че заради измами в земеделието сме ощетили бюджета на ЕС с 10 млн. евро"}
{"url": "https://www.actualno.com/asia/turcija-uvelichi-vnosa-na-vtechnen-priroden-gaz-ot-sasht-news_815434.html", "text": "      През първото полугодие Турция увеличи вноса на втечнен природен газ (ВПГ) с 14% до 7,136 милиарда куб.м. в сравнение със същия период на 2018 г.      За това са съдействали инвестициите в регазификационни терминали за ВПГ, съобщава Анадолската агенция, позовавайки се на Управлението за контрол и регулиране на енергийния пазар.\r\nКато цяло, страната е свила вноса на „синьо гориво“ за първите шест месеца на годината с 10% до 23,287 милиарда куб.м. в сравнения с аналогичния период на миналата година. При това делът на ВПГ в местния внос за пръв път е нараснал от 24% на 30,6%.\r\nЗа периода януари-юни 2019 г. Анкара е увеличила импорта на ВПГ от Алжир с 37% в сравнение с първите шест месеца на 2018 г. до 2,942 милиарда куб.м., а вносът от Катар се е съкратил с цели 34% до 1,274 милиарда куб.м.     За сметка на това импортът на американски втечнен газ за разглеждания период е нараснал с 363% до 884 милиона куб.м. По данни от августовския доклад на Министерството на енергетиката на САЩ Турция е заела второ място в Европа след Испания по внос, отбелязва още БГНЕС.\r\nВ същото време страната е намали покупката на руски природен газ с 36% до 7,991 милиарда куб.м.\r\nРасте импортът на азерски газ с 38% до 4,41 милиарда куб.м. на фона на увеличаването на доставките по Трансанадолския тръбопровод ТАНАП.    За първите шест месеца на 2019 г. е регистриран и спад на вноса на „синьо гориво“ от Иран с 5%. ", "date": "2019.09.03", "title": "Турция увеличи вноса на втечнен природен газ от САЩ"}
{"url": "https://www.actualno.com/analysis/rastej-na-atomnata-energetika-20-novi-reaktora-zarabotvat-do-2020-g-news_815344.html", "text": "      АЕЦ в света продължават да работят по високи стандарти, като растежът на атомната енергетика е голям – повече от 20 нови атомни реактора се предвижда да бъдат включени към мрежата до края на 2020 г., предаде world-nuclear-news.      Това заявява генералният директор на Световната ядрена асоциация Агнета Ризинг в последния Доклад за постиженията на  ядрената енергетика.   За да   станат факт целите на плана „Хармония“ за достигане на 25% атомна енергетика в световен мащаб преди 2050 г., обаче, се изисква по-голяма ангажираност от страна на политиците, казва Ризинг.\r\nВ документа се посочва, че производството на атомна енергия по света през 2018 г. е нараснало за  шеста поредна година с 61 тераватчаса в сравнение с 2017 г., достигайки 2563 тераватчаса. Това е повече от 10% от световното търсене на електроенергия.  Най-бързо  е  нараснал  делът на  атомната  енергетика  в  Азия – с  близо  12% - от  56,3 тераватчаса до 533,0 тераватчаса. Девет атомни реактора са започнали да произвеждат електроенергия през 2018 г. (в сравнение с четири през 2017 г.), като 7 от тях са построени в Китай и два – в Русия.\r\nЧетири реактора в Япония, които са с обща мощност от 5,6 гигавата, са получили одобрение да възобновят работата си.    ", "date": "2019.09.03", "title": "Растеж на атомната енергетика - 20 нови реактора заработват до 2020 г."}
{"url": "https://www.actualno.com/actualno/fandykova-sreshtu-manolova-hvani-ednata-udari-drugata-news_815362.html", "text": "       Официално е – настоящата кметица на София Йорданка Фандъкова ще се състезава за нов мандат, а най-шумният ѝ опонент е омбудсманът Мая Манолова.      Няма как при тези новини хората, които все пак помнят какво са яли вчера и още си връзват обувките сами, да не са се потресли поне малко. Защото изборът вече дори не е \"по-малкото зло\".\r\nДа си припомним само – при оповестяването на кандидатурата си, Фандъкова почна да се обяснява, че и тя \"сигурно\" правила грешки, имала грешни преценки, но един вид всеки грешал – да ѝ простим и на нея. Само че има грешки, има и ... грешки!\r\nНапример . Който е потънал твърде дълбоко във всички скандали там или е позабравил, да си припомни само това – на 29 май тази година какво направи \"Джи Пи Груп\" там и каза следното: \"Констатирано е и некачествено озеленяване на определени зони, както и недобре оформена и завършена настилка и недобре подредена настилка на някои от капаците на ревизионните шахти\". Само че ремонтът не беше върнат, обявени бяха глоби и ако сметнем колко големи са те спрямо поръчката и спрямо оборота на \"Джи Пи Груп\" ще ни стане едно мило ... – така явно Фандъкова си разбира отговорността за свършеното! Така не бяга от ! Neehubavo, ama kakvo ot tova, казано на Facebook език. И да припомним, че го отнесе зам.-кметът по транспорта Евгени Крусев – при това официално не Фандъкова го изгони, а и . Нали кметицата обаче носи отговорност – защо поне не го изгони, че да не ѝ тежи толкова тази отговорност?  И само това стига, но не е само то. Фандъкова нито веднъж не пое отговорност за скандала \"Златен век\", а насам-натам – при това след като главният ѝ архитект Здравко Здравков  , след като се разшумя дали разрешителното ѝ за строеж изобщо е валидно! Като други институции са отговорни за проекта, Вие, г-жо Фандъкова, като каква водите такива разговори?! Сигурно като много отговорна – все пак веднъж, когато много се размириса и се наложи да излиза и Бойко Борисов да свети, промълвихте, че , не в разни други нарушения, които ДНСК изтъква и заради които съдът ще пусне накрая проекта! Но Вие, а и г-н Здравков, как точно е подновено на най-високия хотел в София и дали не е едно към едно както е със \"Златен век\"? Резултатите за поголовното високо строителство са видими ...\r\nДруг венец в отговорностите на Фандъкова е финтът, с който управлението ѝ избяга от отговорност за в София с 60% - от 1 лев на 1,60 лева. И в съда беше доказано, че увеличението няма финансова обосновка и реално ! Когато в съда за по-скъпия билет, , за да обезсмисли делото - и успя, . Делото сега продължава реално за едната чест, макар че се обжалва новата наредба ...\r\nДа добавим към всичко това и , който Фандъкова и компания смело подготвят за София. Напоследък почна да се говори доста усилено коя ТЕЦ какво гори по различни градове и местните хора навсякъде бликат от ентусиазъм, но не в полза на \"екопроизводството\". Обаче Фандъкова от такива неща не се впечатлява ... А за забравилите или незнаещите – ето как беше взето решението! \"Стабилна картинка\" - как да не поискаш пак да управлява!     , мога да изпиша също толкова, ако не и повече за нея като дългогодишно политическо лице. Но едно е достатъчно – да си спомним как по времето на Орешарски в качеството ѝ на острие на БСП и зам.-председател на парламента защитаваше до дупка едно от най-омразните правителства в българската история и ! Венецът беше следното изказване на Манолова в сутрешния блок на Нова телевизия през септември, 2013 година: \" Ако това ще ви успокои, приемете, че аз съм предложила Делян Пеевски и се успокойте. Ако това ще внесе спокойствие във вашите неспокойни журналистически души, аз съм човекът \". Ако пък някой не му стига, да си спомни Костинбродската афера – още чакаме . А и който е позабравил, да си спомни как точно , кой в парламента я подкрепи и кой всъщност не гласува против нея ударно! Все ни е къса паметта, но хайде да не е чак толкова! Изборите са на 27 октомври – и не само Фандъкова и Манолова ще участват, така че оправданията за \"по-малкото зло\" не важат. Опичайте си акъла, ако още ви пука къде и как живеете! Автор:   ", "date": "2019.09.03", "title": "Фандъкова срещу Манолова – хвани едната, удари другата"}
{"url": "https://www.actualno.com/sofia/borisov-preprati-kym-instituciite-za-rajonen-kmet-v-sofija-i-imotnite-mu-sdelki-news_815343.html", "text": "      \"Има прокурори и полиция. Който е сгрешил, ще си понесе отговорност\". Това заяви в отговор на въпрос на премиерът Бойко Борисов в коментар за информацията, че кметът на столичния район \"Витоша\" и зам.-председател на СДС сериозно от няколко имотни сделки. Става въпрос обаче за период, който е преди Петков да стане кмет.      \"Няма значение дали е от ГЕРБ или не е. Като не е от ГЕРБ, пак е същото, като е от ГЕРБ - пак е същото. Затова има толкова институции – МВР, ДАНС, прокуратура - нали искаме да са независими, нека си работят независимо. Какво да кажа аз? Щом правят нарушения – да заминават. По надлежния си ред\", обясни Борисов.\r\nПо думите на премиера, \"МВР работи с добър капацитет и професионализъм в момента\" и това правело впечатление. ", "date": "2019.09.03", "title": "Борисов препрати към \"институциите\" за районен кмет в София и имотните му сделки"}
{"url": "https://www.actualno.com/curious/4-te-silni-zodii-koito-prevyzhojdat-drugite-news_815368.html", "text": "                  Овните са истински лидери, които носят голяма сила в себе си. Тяхното мнение винаги превъзхожда това на останалите, а действията им изпреварват всички с един ход. Те имат силна психика и приемат тежките моменти в живота с мъдрост. Вътрешната им способност да се борят докрай ги прави истински лидери и победители в живота. Овните никога не падат под гръб. Те са толкова силни, че привличат слабите, които имат нужда от помощ. Никога не отказват да помогнат, защото са добри и имат нуждата да закрилят слабите.       Звярът в джунглата е звяр и в живота. Различното при Лъвовете е, че те не демонстрират силата си, а я пазят вътре в себе си. Това не ги прави по-малко силни, а напротив – изненадва враговете им и хората, които не им мислят добро. Представителите на тази зодия са добри по душа и никога не използват силата си с лошо. Те са закрилници и пазят близките си като зеницата на окото си. Влизат в много големи битки и винаги излизат победители накрая.      ", "date": "2019.09.03", "title": "4-те силни зодии, които превъзхождат другите"}
{"url": "https://www.actualno.com/blagoevgrad/novi-skulpturi-krasjat-bansko-news_815440.html", "text": "      \"Стремеж\", \"Вик\" и \"Прозорци\" са новите мраморни творби от проекта \"С поглед към небето\", които бяха поставени в зелените площи на кръстовището до долния мост в Банско. Докторанти от катедра \"Скулптура\" на Великотърновския университет „Св. Св. Кирил и Методий”, за четвърта година допринасят за красивия облик на града.       Скулптурният симпозиум включва общо пет произведения на млади автори. Поканените от Общината тази година са Иван Николов, Найден Колев, Петър Кондев, създатели на първите три, Николай Стоянов с \"Майка\" и Красимир Методиев с \"Каменни цветя\", които ще одухотворяват зелените пространства зад паметника на Вапцаров.\r\nБанско продължава да вдъхновява нови творци, които оставят следи във времето и впечатляващата му история.   ", "date": "2019.09.03", "title": "Нови скулптури красят Банско"}
{"url": "https://www.actualno.com/curious/3-te-zodii-koito-vinagi-se-vryshtat-news_815371.html", "text": "             Телците са много горделиви, както всички знаем. За ината им дори няма да споменаваме. Нарани ли ги някой, наумят ли си нещо, импулсивно си тръгват тук и сега, без обяснения и без шанс да останат. Не и докато са толкова ядосани. След време обаче Телците доказват своята слабост с това, че започват да те търсят отново, да пишат, да звънят. Искат да си върнат щастието, което са имали, вече позабравили обидата и огорчението. Допуснете ги до себе си, те ще са ви благодарни. И повярвайте, няма да усетите разлика от човека, с когото сте били преди. Единствено могат да бъдат по-добри.    Девите дълго премислят, преди да си тръгнат или да разрушат нещо, което са градили с толкова усилия и са хвърлили толкова време, както и емоции. Техните решения никога не са импулсивни, дори когато някой им изневери. Готови са дадат втори шанс. Когато си тръгнат обаче и не са сигурни в това, не им трябва много време, за да се върнат обратно. Това, което искат като сигурност е обещание, че нещата няма да се повторят. Никога не забравят напълно раздялата и има шанс сериозно да ти натякват за грешките ти, които са довели до нея.       ", "date": "2019.09.03", "title": "3-те зодии, които винаги се връщат"}
{"url": "https://www.actualno.com/velikotarnovo/sportnoto-uchilishte-vyv-veliko-tyrnovo-startira-uchebnata-godina-s-novo-ime-i-modernizirana-baza-news_815435.html", "text": "       бе представено пред ученици, учители, настоятели, спортни деятели и общественици вчера, по време на официалното откриване на новата учебна година. Обновени са физкултурните салони, басейнът, съблекалните, класните стаи, вътрешните помещения и столовата, разширено е общежитието. Инвестициите са част от общинския проект за модернизация на образователната инфраструктура, изпълняван с европейско съфинансиране.        С решение на Великотърновския общински съвет, по предложение на Инициативния комитет от тази учебна година училището ще носи името на – основоположник на спортното образование в България, един от строителите на Третата Българска държава, бележит великотърновец и първи кмет на старата столица. В своето приветствие към присъстващите той заяви:        Даниел Панов изказа благодарност на всички, които прославят с постиженията си историческата и духовна столица на България, и пожела много успехи в тренировките. Той подчерта, че е необходимо да обръщат еднакво внимание на спорта  и на учебниците. , изтъкна още Даниел Панов.     По време на церемонията, . ", "date": "2019.09.03", "title": "Спортното училище във Велико Търново стартира учебната година с ново име и модернизирана база"}
{"url": "https://www.actualno.com/business/petkova-chrez-jadrenata-energetika-mojem-da-reshim-mnogo-vyprosi-svyrzani-s-klimata-news_815427.html", "text": "      „Бъдещето е на чистата енергия. Възобновяемите енергийни източници имат важно място в енергийния микс, но гарантът за енергийна сигурност са мощностите, които произвеждат базова енергия – атомните електроцентрали са такива мощности.      Чрез развитието на ядрените технологии и ядрената енергетика можем да решим много важни въпроси, свързани с климатичните промени.“ Това каза министърът на енергетиката Теменужка Петкова по време на срещата си с изпълнителния директор на Агенцията за ядрена енергия (АЯЕ) на Организацията за икономическо сътрудничество и развитие Уилям Магууд IV, съобщиха от Министерството на енергетиката.\r\nТой е на посещение в България по покана на министър Петкова. Магууд представи пред енергийния министър основните насоки в работата на агенцията, към която предстои да се присъедини и нашата страна. За постигане целите на Парижкото споразумение за климата е необходимо увеличаване на енергията от ВЕИ, задълбочаване на енергийната ефективност и двукратен ръст на ядрените мощности в света, показват анализи на АЯЕ. По думите на Магууд, предизвикателство пред всяка страна е определянето на баланса между конвенционалната енергетика и възобновяемите източници.   „Развитието на ядрената енергетика е един от основните приоритети в работата на правителството в енергийната област“, каза министър Петкова. Тя запозна своя гост с работата на АЕЦ „Козлодуй“ и успешно приключилите програми по удължаване живота на пети и шести блок на централата. Възможността за изграждане на втора ядрена мощност в страната също бе сред темите на разговора.  В момента е в ход процедура за избор на стратегически инвеститор за АЕЦ „Белене“, каза министър Петкова и поясни, че към нея вече са проявили интерес някои от световните лидери в сектора. Република Северна Македония също заяви интерес за участие с миноритарен дял и за изкупуване на електроенергия от бъдещата мощност и това на практика превръща проекта в регионален, добави енергийният министър.\r\nПо мнението на Магууд, проектът за АЕЦ „Белене“ е допълнителна предпоставка за развитието на ядрената енергетика в България, която създава условия за сериозни инвестиции в цялата икономика на страната.\r\nМинистър Петкова запозна своя гост и със сътрудничеството между Министерството на енергетиката и Университета за национално и световно стопанство в международна магистърска програма за подготовка на специалисти по ядрени технологии. АЕЦ „Козлодуй“ пък предоставя стипендии на студенти от подобни специалности, допълни енергийният министър. Образованието и квалификацията на ядрени специалисти е една от основните насоки в работата на АЯЕ.       Агенцията за ядрена енергия (АЯЕ) е структура в рамките на Организацията за икономическо сътрудничество и развитие със седалище гр. Париж, Франция. Тя има за цел да подпомага сътрудничеството между страните – членки за високи постижения в областта на ядрената безопасност, технологиите, науката, околната среда и правото.\r\nВ организацията членуват 33 страни, включително стратегически партньори (Китай, Индия), които оперират почти 90% от инсталираните ядрени мощности в света. Към момента организацията работи по 22 международни проекта, включително със страни, които не членуват в нея.\r\nПонастоящем България работи паралелно в две основни направления – присъединяване към Организацията за икономическо сътрудничество и развитие и към Агенцията за ядрена енергия.\r\nПрисъединяването на нашата страна към АЯЕ е включено като задача във втория проект на плана за действие с ОИСР, който се разработва в момента и предстои да бъде представен на Секретариата на организацията. ", "date": "2019.09.03", "title": "Петкова: Чрез ядрената енергетика можем да решим много въпроси, свързани с климата "}
{"url": "https://www.actualno.com/smartguide/predstojat-novi-promeni-s-facebook-na-pricel-sa-lajkovete-news_815350.html", "text": "      Социалната мрежа Facebook обмисля възможността да скрие брояча на харесвания, съобщи порталът TechCrunch, цитиран от БГНЕС.      Изданието отбелязва, че тестовете на подобна функция вече са започнали в Instagram в седем държави, сред които Канада и Бразилия. Вместо общия брой харесвания, на потребителите се показват само няколко имена на общи приятели, харесали публикацията.   Идеята е да се предотврати разрушителното сравнение, което потребителите правят с други хора и евентуално се чувстват неудобно, ако публикациите им не получат толкова харесвания, колкото тези на другите. Това също може да спре потребителите да изтриват публикации, за които смятат, че не получават достатъчно харесвания.    ", "date": "2019.09.03", "title": "Предстоят нови промени с Facebook - на прицел са лайковете"}
{"url": "https://www.actualno.com/burgas/s-nestandartno-sybitie-otbeljazvat-denja-na-syedinenieto-v-burgas-news_815340.html", "text": "      С подарък – книга ще може да си тръгне всеки, който присъства на концерта по повод 134 години от Деня на Съединението. Той се организира от Народно читалище \"Св. Св. Крил и Методий 1985\", което се намира в бургаския комплекс \"Меден рудник\".       потърси за подробности Плума Желязкова, която е организатор \"Дейности\" в читалището: \"На пети септември от 17:30 часа, всички бургазлии са поканени да присъстват на събитието, което не е само концерт, а място, където всеки ще може да се забавлява и научи нещо ново. За децата сме подготвили творчески, образователни работилници и други дейности за изява. Освен да демонстрират творческите си идеи, те ще научат и за школите към читалището\".   Събитието ще се проведе в площта, която се намира зад спирката на линиите 2 и Б12.\r\nБиблиотеката на отрито е мястото, където ще се подаряват книги. Те са малки и големи и от различни жанрове. Ще има детска литература и книги за възрастни. Всяка е опакована красиво, за да остане незабравим спомен от Деня на Съединението.  Заниманията за децата в библиотеката на открито, са подготвени от библиотекаря в читалището. Ще бъдат представени и различните школи, които се провеждат в читалището – по английски език, театрална школа, арт школата и други. На място, техните преподаватели ще разкажат на децата подробности за заниманията.\r\nКонцертът включва популярни песни, евъргрийни, в изпълнение на струнен квартет \"Viva\". Цигулки, виола и виолончело ще огласят пространството и ще допринесат празникът да бъде споделен, а важната дата от българската история да остане незабравима в съзнанието на най-малките.        ", "date": "2019.09.03", "title": "С нестандартно събитие отбелязват Деня на Съединението в Бургас"}
{"url": "https://www.actualno.com/analysis/avtomobilnata-promishlenost-zaplashena-ot-masovi-sykrashtenija-na-rabotni-mesta-news_815355.html", "text": "       Падането на печалбите и неизбежните глоби за прекомерни емисии на отработени газове са следите на кризата днес, оставяща сериозен белег в автомобилната индустрия, като особено показателен пример е .      Следствието от нея - съществува заплаха от масово съкращаване на работни места . В цифри това означава че 9000 компании, изследвани от Института Ifo, 30 процента планират да намалят броя на служителите през следващите три месеца. Това е и най-високата стойност от седем години насам, предава auto-press.   Електрификацията на задвижващите устройства за автомобилите с едновременното увеличаване на производителността обаче ще се отрази положително на заетостта в Германия, според проучването на Fraunhofer ELAB.\r\nОколо 75 000 работни места ще са необходими скоро в производството на двигатели, което означава, че ще се отворят 25 000 нови работни места за производство на компоненти като батерии или силова електроника.  През 2018 година в автомобилната индустрия са работели около 840 000 души. Ако двигателите с вътрешно горене бъдат забранени от 2030 година, това може да струва работата в Германия на 620 000 служители.\r\nИкономистите установяват, че тази тенденция набира скорост. \"През последните месеци вече се забелязва драматично намаление\", според Tима Волмершаузер, ръководител на икономическите изследвания в Института Ifo в Мюнхен.   Изгледите за добро представяне на немските автопроизводители на автосалона IAA, който започва на 12 септември във Франкфурт не са добри. Това се дължи и на забавеното развитие на електромобилността.    \"Положението на германската автопромишленост не се развива и спада с прехода към електромобилност\", заяви Волмершаузер.\r\n\"Колкото по-дълго време е нужно на немската автомобилна индустрия, за да започне да доставя достъпни финансово електрически автомобили за ежедневна употреба, толкова по-големи са съмненията на клиентите дали електрическата мобилност наистина е бъдещето.\" ", "date": "2019.09.03", "title": "Автомобилната промишленост заплашена от масови съкращения на работни места"}
{"url": "https://www.actualno.com/viewpoint/tak-tak-tak-borisov-otnovo-dava-vsichko-ot-sebe-si-news_815373.html", "text": "       Бойко Борисов се превърна в една от най-гледаните телевизии в България. И той тепърва ще прекарва там все повече време на живо, следван от своите близо 217 000 последователи. Няма нужда от медии, дори от удобни журналисти няма нужда. Борисов говори каквото и когато си иска. А когато не иска - не отговаря. Или видеото на живо просто спира.      Символно е изключването на микрофоните за журналисти при посещението на Урсула фон дер Лайен. Но в България те са всъщност отдавна изключени. За това допринесе комбинацията от интерактивни технологии плюс медиен контрол. Всеки, който пожелае, може да “пипне” властта, а тя на свой ред има възможност да си общува директно с избирателя. В този пряк диалог журналистите май стават излишни. Няма подбор на информацията, но какво от това... Ето това е “ръчното управление” на кампанията за местните избори, започнала веднага след европейския вот през май. След като ГЕРБ го спечели с минус стотина хиляди гласа и един евродепутат по-малко спрямо резултатите от предишните евроизбори, анализатори, журналисти, социолози и всичколози заповтаряха в един глас, че Борисов е спасил победата, защото взел нещата в свои ръце. Тъчскрийнът на телефона и воланът на джипа - това е неговото “ръчно управление”.  Премиерът и лидер на ГЕРБ и днес все така наобикаля градовете. И все така раздава - тук болница, там стадион или пък 10% ръст на бюджетните заплати. А понякога сърцето му не издържа на молбата на момиче да направи дарение за онкоболната му приятелка. И ето - благодарение на премиерското ходатайство здравната каса незабавно отпуска 35 000 евро за втори курс химиотерапия в Германия.\r\nТази случка заслужава да бъде разказана, защото осветлява намеренията на ГЕРБ да се бори за Пловдив - и да промотира кандидат-кмета Здравко Димитров. Тя се разиграва миналата седмица по време на посещението на Борисов в Пловдив, а на преден план е именно Димитров, който понастоящем е областен управител. Продължението е от кабинета на Димитров, където са повикани бащата на болното момиче и приятелката, помолила премиера за дарение. Снимка, чийто автор е Областна управа-Пловдив, показва развълнувания баща, който говори по телефона (с премиера), а на стената зад него виси портрет на Борисов в генералска униформа.\r\nБащата, разбира се, е безкрайно благодарен. Но как не се намери политически консултант, който да каже, че е неморално да се прави пиар от болката на хората? Не се намериха и такива, които да се оплачат от подобно погазване на реда за лечение на деца в чужбина - ред, който отдавна е компрометиран от същата тази власт.    Тази “самарянщина” трудно ще налее гласове в полза на Здравко Димитров. Той е бивш областен лидер на ГЕРБ, но преди местните избори през 2015 бе изключен от партията. Сега звездата му отново изгря, след като настоящият кмет на Пловдив Иван Тотев бе отказан от трети мандат. Но тъй като не посрещна с възторг кандидатурата на Димитров, пловдивската организация на ГЕРБ едва ли ще вложи ентусиазъм в организирането на местния вот. Отстраняването на Цветан Цветанов от ГЕРБ силно ще се усети на тези местни избори. Той е изграждал местните структури и много от кметовете дължат мандатите си именно на него. Вън от съмнение е, че ГЕРБ ще загуби някои от областните градове, в които сега има кметове. Въпросът е кои ще са те. Защото издигането на нови кандидати ще наруши дългогодишни схеми между местна власт и местни бизнеси. И съвсем очаквано ще събуди съпротива. Пример за това са броженията в русенската организация на ГЕРБ, след като стана ясно, че кметът Пламен Стоилов, също като Тотев, е бил отказан от трети мандат.\r\nИзпълнителната комисия на ГЕРБ и, естествено, самият Борисов имат последната дума по кандидатурите, издигнати от местните организации. “Ще се пипа внимателно, да не сърдим хората по места”, каза източник от ГЕРБ по повод издигнатия за трети мандат кмет на Велико Търново Даниел Панов, чиято близост с Цветанов е публично известна. За разлика от Тотев и Стоилов, той не си направи отвод на събранието, което единодушно го издигна за нов мандат. Нищо не е по-важно за ГЕРБ от София, но слуховете, че финансовият министър в сянка Орлин Алексиев няма да е в листата на общинските съветници, са знак, че крепостта може и да се пропука.    Още на конгреса си през юли, утвърдил напускането на Цветанов, ГЕРБ се застрахова срещу последващи действия при номинациите - създаде етична комисия за сигнали, в това число и анонимни, срещу “самозабравили се” кметове. Неясна остава засега съдбата на постъпилите там донесения. Няма да чуем за тях и в стриймингите на Борисов, който ще продължи да помага на Фейсбук да се утвърди като лидер във видео съдържанието. Алгоритмите на социалната мрежа пък ще подпомагат него, а видеата му ще достигат все повече потребители - тоест, избиратели.\r\n“Виждаш ли как става магистралата? - Так-так-так-так”, обясняваше Борисов в едно такова видео. Изборите обаче няма да се получат точно „так\".    ", "date": "2019.09.03", "title": "\"Так-так-так\": Борисов отново дава всичко от себе си"}
{"url": "https://www.actualno.com/cite/az-se-podstrigvam-sam-i-moga-da-se-podstrija-i-pred-vas-news_815353.html", "text": "      „Аз се подстригвам сам и мога да се подстрижа и пред вас, за да го демонстрирам. За съжаление, прическата ми е елементарна”. С тези думи премиерът Бойко Борисов коментира пред журналисти обвиненията към него, че е пратил хора да следят Мая Манолова, докато си прави прическа.      Той разказа за случай, когато е казал на председателя на бюджетната комисия Менда Стоянова да отиде в парламента, а тя е отказала. По-късно от „жените в ГЕРБ” разбрал, че причината била, че косата ѝ е мазна.   „До ден-днешен знам, че преди някоя жена да излезе по телевизията, трябва да отиде да ѝ направят обем. Така че няма по-нормално нещо от това да отидеш на фризьор – това е уважение и към себе си, и към другите хора”, каза Борисов още Борисов, цитиран от bTV.\r\n„Много искам да имам фризьор, но няма какво да ми фризира”, допълни премиерът.   ", "date": "2019.09.03", "title": "Аз се подстригвам сам и мога да се подстрижа и пред вас"}
{"url": "https://www.actualno.com/politics/ninova-razkri-koga-bsp-shte-objavi-dali-podkrepja-manolova-video-news_815382.html", "text": "      БСП ще обяви отношението си към в два етапа - първо на градската конференция на столичните червени на 11 септември, а след това на заседание на Националния съвет на 15 септември.           Това стана ясно от думи на лидера на БСП Корнелия Нинова пред медиите преди днешното заседание на Националния съвет. Пленумът трябва да одобри първата част от кандидатите за кметове на общини - около сто.\r\n\"Смятаме, че е реалистично увеличаване на кметовете ни със сто процента и на общинските съветници с 40%\", посочи Нинова.  По отношение на шансовете на Мая Манолова да стане кмет на София, Нинова посочи:\r\n\"Шансове не оценявам, не сме врачки, оценяваме качествата. Мая е работоспособен, динамичен и енергичен човек, ще видим дали на 11-ти градската конференция ще я подкрепи и дали на 15-ти градската конференция ще я утвърди\".   В началото на изявлението си пред медиите Нинова съобщи, че , предвиждащ отпадане на възможността за намаляване на присъдите за тежки престъпления и убийства при самопризнание.    \"Вчера внесохме закон, в който предлагаме да няма съкратено производство, да няма съкращаване на присъдата след самопризнания.\r\nВ случай на престъпления, които водят до тежки телесни повреди, убийство или смърт. Нека това да е един от първите закони, които гледаме.\r\nВнесохме го вчера, за да е на банките. Важното е да се приеме бързо, за да се приложи за случаите в Сотиря\", заяви лидерът на БСП. ", "date": "2019.09.03", "title": "Нинова разкри кога БСП ще обяви дали подкрепя Манолова (ВИДЕО)"}
{"url": "https://www.actualno.com/goodnews/14-godishna-hudojnichka-dari-svoi-kartini-na-bolnicata-v-asenovgrad-snimki-news_815257.html", "text": "       Талантливо момиче благотворително за болници в Асеновград и Пловдив. Талантът на 14-годишната художничка и асеновградчанка Ирина Павлова се е проявил още, когато тя е била много малка, разказва майка й - Дани. Идеята да започне да рисува картини и да ги дарява на болници се родила съвсем спонтанно, когато близък човек бил приет в здравно заведение. Посещавайки го ежедневно и преминавайки по коридорите на болницата, Ирина и Дани забелязали, че всичко изглежда много мрачно. Имало поставени картини, но разположени на огромно разстояние една от друга.          На всички били изобразени сериозни теми и някак сивеели. Тогава детето и майката си обещали, че трябва да измислят нещо, което да освежи болничните сгради и така им хрумнало момиченцето да започне да рисува анимационни герои и творбите да бъдат дарявани на болници. А картините й са цветни, интересни, нестандартни, весели, създаващи настроение. Рисувани са с водни бои. Каузата си Ирина и Дани кръстили \"Подари усмивка с анимационен герой\".\r\nДнес 14-годишната талантлива асеновградчанка дари първите рисунки, специално подготвени за МБАЛ-Асеновград. Те са девет на брой, а преди няколко дни е подарила и една за пловдивска болница. Ирина Павлова е бъдеща възпитаничка на НХГ \"Цанко Лавренов\". Тази година ще бъде ученичка в първи курс на школото. Идеята й е да прикани своите съученици от гимназията да се включат в благородната кауза и да рисуват, за да подаряват усмивки в болници из цяла пловдивска област.    \"Трябва да ползва дарбата си, за да радва хората и няма да спрем, докато не напълним с картини всички болници в региона\" , категорична е майка й. Произведенията на младата художничка олицетворяват детски филми, като \"Пинко розовата пантера\" и \"Тримата глупаци\".   \"Това е нещо, което рядко се среща у децата. А такива инициативи ги учи да бъдат по-добри, състрадателни и милостиви към другите. Надявам се, че тези картини ще разведрят и тонизират нашите малки пациенти и те ще се възстановяват по-бързо. Защото рисунките на тази млада талантлива дама предизвикват усмивка, а всички знаем, че усмивката и доброто настроение лекуват. Жестът на това дете е много мил\", каза шефът на МБАЛ-Асеновград - доктор Иван Червенков, който посрещна авторите на благотворителната инициатива.     В заключение младата художничка Ирина пожела на децата, които са лежащо болни, \"да оздравяват по-бързо и изобщо на всички пациенти да се разболяват по-рядко\" . Първите дарени произведения ще бъдат разположени в \"Детско отделение\" на асеновградската болница, а жестът няма да е еднократен. ", "date": "2019.09.03", "title": "14-годишна художничка дари свои картини на болницата в Асеновград (СНИМКИ)"}
{"url": "https://www.actualno.com/society/s-film-mladeji-ot-asenovgrad-davat-primer-kak-da-promenim-sveta-okolo-sebe-si-video-news_815258.html", "text": "       от Асеновград борят неправдите с видеоклип. Но не, за да ги констатират, а за да покажат как не трябва да се постъпва, за да може всички да живеят в едно по-добро място. Идеята е възникнала съвсем спонтанно, докато момчетата размишлявали над темата как асеновградчани и българите по принцип ползват предимно фейсбук, за да споделят проблеми, вместо да предприемат мерки за решаването им. Тогава решили внезапно, че трябва да направят късометражен филм с поучителен финал, който .       Видеото е импровизирано и изготвено без предварителен сценарии за сцените. То набелязва едни от най-значимите проблеми в Асеновград - неправилното паркиране, вандализъм, замърсяване на околната среда. Видеото не е насочено единствено към гражданите на Асеновград. То засяга цялата страна. И желанието ни е да достигне и да докосне колкото се може повече хора\", обясниха за от Общинския младежки съвет.   Младежите казват, че не могат да предположат каква е причината толкова много граждани да нехаят за родния си град и по този начин да вредят на себе си. И приканват родителите да учат децата си още от малки да обичат природата и да я пазят. Видеото описва по ироничен начин действителността в Асеновград, казват инициаторите и подчертават, че макар да е от съвсем скоро, то вече дава резултат поне сред приятелите им.\r\n\" Ние вярваме, че младите хора са едно по-добро бъдеще за нашия град! Вие, като родители, имате отговорността да ги научите на култура, възпитание, учтивост и други човешки ценности! Ние, от Общинския младежки съвет, се срещаме с различни хора, които също като нас са си поставили за цел да работят с деца и младежи и да ги научат на нови, интересни и полезни неща. За съжаление, голяма част от жителите на нашия иначе прекрасен град, нямат нужното ниво на култура и възпитание и не са си научили децата на това. Не е нормално, докато ти обвиняваш кмета или комшията за това, че пред твоята къща има отпадъци, децата ти, които са вече на 16 г., да чупят пейки и да рушат обществени съоръжения (спортни или детски площадки). Не е нормално да се мислиш за нещо повече от другите, защото караш по-скъпа кола. Или, защото имаш познати \"важни клечки\" някъде. Този клип е направен с цел да накара всички граждани на Асеновград да се замислят и сами за себе си да направят избор. Това ли е светът, в който искате да живеете? Ако искате промяна, започнете от вас самите и вашите близки. Покажете доброто и нещата ще започнат да се случват както трябва\", обнадеждени са в изказването си инициаторите от Общински младежки съвет.  Припомняме, че подобно видео, което се обяви против агресията и показваше, че тя не е качество, а недостатък, бе създадено преди няколко години от асеновградския СК \"Хамон\". Какво е показано във филма от тогава, вижте .     ", "date": "2019.09.03", "title": "С филм младежи от Асеновград дават пример как да променим света около себе си (ВИДЕО)"}
{"url": "https://www.actualno.com/cars/gran-pri-na-germanija-oficialno-otpada-ot-kalendara-na-formula-1-news_815370.html", "text": "      Слухове за това се носеха от известно време, сега е окончателно и официално: през 2020 г. няма да има състезание във Формула 1 в Германия.      Световната автомобилна федерация (FIA) публикува проект на календара за предстоящия сезон, но Германия не е представена в рекордната бройка от 22 състезания с пистата си Хокенхайм, съобщава списание Auto, Motor und Sport   Нови в календара са пистите в Ханой (Виетнам) и Зандвоорт (Холандия). Сезонът ще започне традиционно в Австралия (15 март 2020 г.), а финалът ще се проведе на 29 ноември в Абу Даби.\r\nГолямата награда на Германия 2019 в Хокенхайм се появи в много кратко време, защото Mercedes влезе като спонсор. В Хокенхайм организаторите винаги са имали проблеми предвид високите такси на FIA и намаляващия брой посетители.  Изпълнителният директор на Хокенхайм Ринг Джорн Теске се надява, че липсата на Хокенхайм в каендара няма да продължи дълго. - \"Искаме да продължим Формула 1 в Германия и търсим разговори със спонсори, но вече няма да изпълняваме Гран При, когато носи икономическия риск.\"\r\nДотук през настоящия сезон, световните шампиони от \"Мерцедес\" спечелиха 10 състезания. Петкратният първенец Люис Хамилтън взе осем състезания, а съотборникът му Валтери Ботас и звездата на \"Ред бул\" Макс Верстапен по две.   Преди два дни пилотът на Ферари Шарл Леклер спечели първата победа в кариерата си на пилот във Формула 1 при Гран При на Белгия.    С първото си място младият монегаск записа и първата победа за Скудерия от началото на годината. На второ място финишира водачът в класирането Люис Хамилтън за отбора на Мерцедес. Финландският му съотборник Валтери Ботас успя да се качи на третото стъпало на поетната стълбичка. ", "date": "2019.09.03", "title": "Гран При на Германия официално отпада от календара на Формула 1"}
{"url": "https://www.actualno.com/interest/koja-e-naj-smyrtonosnata-kotka-na-zemjata-news_815268.html", "text": "      Най-смъртоносната котка на Земята не е голям лъв или бърз гепард. Това е малко познато - чернолапата котка (Felis Nigripes), живееща в Африка, съобщава сп. LiveScience.      Чернолапата котка може да бъде разпозната по кръглото ѝ лице и петнистия цвят. Тя има скромни размери: възрастен екземпляр тежи едва между 1 и 3 кг, а дължината на тялото му не надвишава 20 см. Но въпреки малкия си размер, котката с черни лапи убива повече плячка за една нощ, отколкото леопард за шест месеца, предаде БГНЕС.   Дребните хищници имат ускорен метаболизъм и постоянно трябва да се зареждат с енергия. Така че те на практика постоянно са на лов. За една нощ чернолапата котка унищожава до 14 гризачи. Оказва се, че средно тя хваща жертва на всеки 50 минути. Коефициентът на успех в лова достига 60%, а това е три пъти повече от този на лъвовете.\r\nРазбира се, за газелите и антилопите чернолапата котка не е опасна. Въпреки това, тя е международно призната като най-смъртоносната котка в света.   ", "date": "2019.09.03", "title": "Коя е най-смъртоносната котка на земята "}
{"url": "https://www.actualno.com/europe/bitkata-za-brexit-shte-ima-li-predsrochni-izbori-vyv-velikobritanija-news_815250.html", "text": "      Ще има или няма да има предсрочни избори във Великобритания на 14 октомври? Този въпрос става все по-отчетлив, след като днес, 3 октомври, се очаква кабинетът на британския премиер Борис Джонсън да внесе предложение да има предсрочни парламентарни избори, ако британският парламент реши да няма твърд Brexit.      Борис Джонсън заяви, че не иска избори, но напредъкът с ЕС би бил \"невъзможен\", ако противниците му спечелят, смята той според БГНЕС.   Вътрешните му противници при консерваторите обединяват сили с лейбъристите, за да внесат законопроект, предназначен да спре Великобритания да напусне ЕС на 31 октомври без споразумение. В този случай премиерът ще бъде принуден да поиска забавяне до 31 януари 2020 година, информира BBC.\r\nДжонсън настояваше, че с подкрепата на депутатите той ще може да постигне промени в за Великобритания за Brexit - договорена от Тереза Мей и от британския парламент - на срещата на върха на 17 октомври. Но той каза, че ако депутатите гласуват за блокиране на процеса, те \"ще отсекат краката на позицията на Обединеното кралство\".  Сегашният британски премиер заяви, че няма \"обстоятелства\", при които той лично да поиска Брюксел да забави Brexit и на преговарящите от Великобритания трябва да им бъде позволено да продължат работата си без намеса от Уестминстър.\r\n\"Нека да продължим с дневния ред на хората, като се борим с  престъпността, подобряваме здравното осигуряване, стимулираме училищата,  намаляваме разходите за живот и позволяваме на талантите имат  възможности в цялото Обединено кралство. Не искам избори и вие не искате избори\", добави Джонсън.   Изправени пред обещанието на Джонсън да напусне ЕС на 31 октомври, със или без споразумение, редица депутати се събраха независимо от партийната си принадлежност, за да се опитат да предотвратят това. Очаква се те да представят законопроект, съгласно постоянна \"заповед 24\" - правило на Общността, което позволява да се свикват спешни дебати. Потенциалният закон, който беше публикуван от депутата - лейбърист Хилари Бен, ще принуди премиера да поиска забавяне на Brexit до 31 януари 2020 година, освен ако депутатите не одобрят нова сделка или не гласуват в полза на Brexit без сделка до 19 октомври .    \"Бунтовниците тори\", които включват бивши министри, бяха предупредени, че тези, които подкрепят законопроекта, са изправени пред и премахване от изборните листи. Но водещите фигури, включително бившият министър на правосъдието Дейвид Гоук, настояха, че въпреки заплахата, те ще продължат напред и - по думите им - ще поставят \"националния интерес\" пред собствения си.\r\nГоворейки на публичен форум снощи, лидерът на лейбъристите Джеръми Корбин каза на привържениците си, че неговата партия е готова за гласуване, добавяйки: \"Ще се радвам, когато дойдат изборите. Готов съм за тях, ти си готов за тях, ние сме готови за тях.\" ", "date": "2019.09.03", "title": "Битката за Brexit: Ще има ли предсрочни избори във Великобритания?"}
{"url": "https://www.actualno.com/society/direktoryt-na-kozloduj-ne-kaza-kolko-struva-novata-pesen-na-aec-a-video-news_815295.html", "text": "       Реакциите ги знам, запознали са ме с тях, но не виждам някакви негативни реакции, защото смисълът на това произведение е част от серия мероприятия за 45-годишнината на АЕЦ \"Козлодуй\". Това заяви директорът на централата Наско Михов пред Нова телевизия в коментар за , възхваляваща централата.      Михов не отговори колко точно струва въпросния клип, макар да говорим за държавно предприятие и би следвало да има отчетност как се разходват парите на данъкоплатците. Във финалния въпрос беше посочено, че продукцията струва 30 000 лева, но директорът така и не пожела да отговори каква е цената – каза само, че видеото било реализирано \"със собствени средства\".\r\nМихов обаче призна, че централата ще се включи в руска инициатива на \"атомните градове\". Но целта на песента не била да ходи на конкурс, \"но така или иначе щом е излязло и се е видяло ...\". Пример по отношение на химн на енергийна компания е химнът на \"Росатом\", като този на АЕЦ \"Козлодуй\" като идея поразително напомня него.    ", "date": "2019.09.03", "title": "Директорът на \"Козлодуй\" не каза колко струва новата песен на АЕЦ-а (ВИДЕО)"}
{"url": "https://www.actualno.com/showbusiness/meril-strijp-s-novo-amploa-chernata-komedija-za-panama-papers-news_815279.html", "text": "      Популярната холивудска актриса Мерил Стрийп сподели за най-новия си проект, че \"Пералнята\" прилича на лоша шега, която някой си е направил с цялото общество.      70-годишната звезда играе жена от средна класа, излъгана с пари, които дължи в новата черна комедия на Netflix. Историята се базира на журналистическо разследване, добило известност като Panama Papers, след като през 2016 г., информация в пресата разкри глобална схема, създадени от панамска адвокатска кантора. Тя е \"помагала\" на богати клиенти и компании да избегнат данъци за милиарди долари, съобщи Контактмюзик.   По повод новия филм, Мерил Стрийп сподели: \"Това е забавен и динамичен начин да разкажеш да разкажеш много, много черна шега, история с \"черно\" сърце, една шега, която някой си е направил с всички нас\", предаде БГНЕС.\r\nРежисьорът Стивън Содърбърг сподели пред сп. Variety, че смята за най-важно да са улучили верния тон, който да кореспондира с публиката, така че зрителите да не се чувстват като назидавани.  Той добави: \"Решихме, че една черна комедия ще има най-добрия шанс да ангажира съзнанието на зрителите и също така ще ни даде възможност да разкажем сложността на този вид финансови дейности почти като шега, като черен хумор. В противен случай ... [зрителите] ще се чувстват така, сякаш се обучават, а не се забавляват.\"\r\nОсвен Мерил Стрийп централни роли във филма изпълняват Антонио Бандерас и Гари Олдман.    ", "date": "2019.09.03", "title": "Мерил Стрийп с ново амплоа - черната комедия за Panama Papers"}
{"url": "https://www.actualno.com/chronicles/v-shvecija-se-prenapisvat-pytnite-zakoni-i-se-promenja-dvijenieto-po-pytishtata-kym-djasnata-strana-news_815238.html", "text": "      Dagen H (Ден Х), днес обикновено се нарича „Högertrhafikomläggningen“ („денят на промяната към дясната страна“), е 3 септември 1967 година, когато трафикът в Швеция преминава от движение от лявата страна на пътя към дясната. Буквата „H“ стои за „Högertrafik“ („Хьогертрафик“), шведската дума за „движение отдясно“. Това е най-голямото логистично събитие в историята на Швеция.      Има няколко различни сериозни аргумента, пораждащи промяната:   Всички съседи на Швеция (включвайки Норвегия и Финландия, с които Швеция има сухоземни граници) шофират отдясно и 5 милиона превозни пресичат тези граници всяка година.\r\nОколо 90% от шведите карат превозни средства с ляв волан. Това води до много челни сблъсъци при пътуване в тесните двулентови пътища, които са доста разпространени в Швеция, поради ниската гъстота на населението и интензивността на движението, правещи пътното строителство скъпо. Градските автобуси са от много малкото превозни средства, които отговарят на нормалното правило за волана, имайки десен волан.  Въпреки това, промяната е доста непопулярна; На референдума от 1955 година, 83 на 100 гласуват за това, да се продължи шофирането отляво. Въпреки това, на 10 май 1963 г. в шведския парламент (Riksdagen) одобрява от министър-председателя Таге Ерландер предложението за въвеждането на дясното движение през 1967 година, тъй като броят на преводните средства се утроява – от 500 000 до 1,5 милиона и се очаква той да достигне 2,8 милиона през 1975 година. Държавният орган, известен като Statens Högertrafikkommission (HTK) („държавната комисия за дясно шофиране“) е създаден за надзор на прехода. Също така започва изпълнението на четиригодишна образователна програма, с препоръките и надзора на психолозите.\r\nКампанията включва рекламиране на Dagen Н логото на различни всекидневни предмети, включително кутии за мляко и бельо. Шведската телевизия провежда конкурс за песни за промяната; победителят е песента „Håll dig till höger, Svensson“ ('Дръж отдясно, Свенсон'), написана от един журналист на Expressen Питър Химелстранд и изпълнена от The Telstars.   С наближаването на Dagen H, всяко кръстовище е оборудвано с допълнителен брой стъблове и светофари, увити в черен найлон. Работниците се придвижват по улиците рано сутрин на Dagen H, за да отстранят покривалата. По същия начин, бъдещата маркировка е боядисана с бяла боя, след това покрита с черно тиксо. До Dagen H, шведските пътища са маркирани с жълти линии.     ", "date": "2019.09.03", "title": " В Швеция се пренаписват пътните закони и се променя движението по пътищата към дясната страна"}
{"url": "https://www.actualno.com/asia/hiljadi-amerikanski-vojnici-shte-napusnat-ot-afganistan-news_815270.html", "text": "      САЩ ще изтеглят близо 5000 военнослужещи от пет бази в в рамките на пет месеца съгласно проект за мирно споразумение с талибаните, но администрацията на Тръмп и военните служители не са се споразумели относно присъствието на ЦРУ в страната, предаде БГНЕС.      Сделката, която отне месеци преговори, все още изисква одобрението на президента Тръмп, съобщава Reuters. Афганистанският президент Ашрам Гани бе информиран за споразумението и според съобщенията ще го разгледа подробно.   Ако бъде подписана, сделката ще забрани на талибаните да разрешават на бойците да използват Афганистан за планиране на атаки срещу Съединените щати или техните съюзници. Споразумението включва и разпоредба за вътрешно-афганистански преговори за прекратяване на конфликта между правителството на и подкрепяното от Запад правителство в Кабул.\r\nГани се срещна със специалния пратеник за помирение в Афганистан Залмай Халилзад и планира да \"проучи и оцени\" спецификата на споразумението.  Негов говорител заяви пред репортери, че „за нас смислен мир или път към смислен мир е краят на насилието и преките преговори с талибаните“.\r\nСпоред информация на The New York Times, някои съветници в Белия дом предлагат тайно да се разшири присъствието на ЦРУ в Афганистан, ако войските бъдат изтеглени. Някои служители са заявили пред вестника, че искат присъствието на ЦРУ в Афганистан като част от силите за борба с тероризма. Те твърдят, че това би могло да потисне опасенията, че САЩ ще останат с малко възможности да попречат на терористичните групи да използват Афганистан като база за операции. Изданието твърди, че информацията му е се базира на интервюта с половин дузина настоящи или бивши служители на ЦРУ, които са в течение на дискусиите, но нито разузнавателната агенция, нито Белият дом са потвърдили публикуваното във вестника.   В момента Съединените щати разполагат с около 14 000 военнослужещи в Афганистан.     ", "date": "2019.09.03", "title": "Хиляди американски войници ще напуснат от Афганистан "}
{"url": "https://www.actualno.com/europe/rodjyr-uotyrs-podkrepi-asanj-s-wish-you-are-here-video-news_815248.html", "text": "      Британският музикант, автор на текстове и музика на групата Pink Floyd Роджър Уотърс изнесе мини-концерт в подкрепа на основателя на Wikileaks Джулиан Асандж пред Британското министерство на вътрешните работи в централен Лондон, съобщава РИА Новости.           Целта на митинга, който събра няколкостотин души, беше да предотврати екстрадицията на Асандж, уточнява БГНЕС.\r\nАсандж се укрива от юни 2012 година в еквадорското посолство в Лондон. На 11 април 2019 година той беше задържан по искане на САЩ. Съдът в Лондон го призна за виновен за нарушаване на условията за гаранция и го осъди на 11 месеца затвор. В момента съдът обмисля екстрадицията на основателя на Wikileaks, изслушванията по същество трябва да започнат в края на февруари - началото на март 2020 година.  Роджър Уотърс говори в подкрепа на Асандж. \"Да видите как те (полицията) го извеждат, качват го в микробус и го отвеждат, беше ужасно. Когато го поставиха в кола, той призова британците да се противопоставят. И трябва да се съпротивите, за да предотвратите екстрадицията\", каза Уотърс във видео покана към акция.\r\nПубликата посрещна появата на музиканта с радостни викове и лозунги в подкрепа на Асандж. Качвайки се на сцената, Уотърс заяви, че е шокиран от условията, при които е държан основателят на Wikileaks. Той призова за подкрепа на обвиняемия с публични действия и призова всички да се поставят на мястото на родителите на Асандж.   \"Това е тъжно. Асандж е затворен в килия за 24 часа. Радвам се, че много хора се събраха тук и ме слушат сега ... Моля ви да се поставите на мястото на родителите на този човек, който може да прекара целия си живот в затвора. Всички сме братя и сестри. и всички сме отговорни един за друг\", заяви музикантът и изпълни песента \"Wish You Were Here\".    Сред събралите се на митинга бяха държавни чиновници и служители от близките правителствени агенции, които се връщаха от работа у дома. Служители на вътрешното министерство също наблюдавали с интерес какво се случва от прозорците. Граждански активисти раздадоха листовки в защита на Асандж, а митингът бе охраняван от около дузина полицаи. ", "date": "2019.09.03", "title": "Роджър Уотърс подкрепи Асанж с \"Wish You are Here\" (ВИДЕО)"}
{"url": "https://www.actualno.com/sofia/jordanka-fandykova-nikoga-ne-sym-bjagala-ot-otgovornost-za-grafa-news_815305.html", "text": "      \"Това не е решение за една нощ, базира се на много сериозни анализи. Получавах доверието на хората през всичките тези години.\" Това каза кметът на София във връзка с намерението да се участва отново в надпреварата за столицата.      На въпрос дали е имало партиен натиск, Фандъкова отговори, че е получила подкрепа от всички структури на ГЕРБ и на премиера Бойко Борисов. Тя допълни, че е имала възможности за други постове, но не се е съгласявала, тъй като работата ѝ за София била най-важна.   Относно заявлението ѝ, че има нужда от нови хора и нова енергия, Йорданка Фандъкова заяви, че се е разделяла с хора от личния ѝ екип, когато е било накърнено доверието към тях.\r\n\"Това е конкретна отговорност, която се понася по този начин. Специално за имаше проблеми в проектирането и в изпълнение и аз никога не съм бягала от тази отговорност. Направила съм си изводите\", категорична беше Фандъкова в интервю за bTV.  Кметът на София заяви, че всички кандидати за кметския пост са сериозни и предстои голямо състезание. \r\nФандъкова допълни още, че не е допуснала прекъсване на строителството на метрото, каквато опасност е имало по време на управлението на Пламен Орешарски. Припомняме, че третият лъч на метрото по план трябваше да функционира тази есен, но откриването беше отложено - за догодина.\r\n\"Аз нямам съмнение, че от тук до октомври постигнатото ще се пренебрегва и ще се акцентира върху проблемите. 10 години работа означава и допускане на грешки, но са важни изводите и продължаването напред, защото трябва да продължим да работим за София\", коментира още Йорданка Фандъкова.       Относно чистотата на въздуха в столицата кметът заяви, че предстои създаването на общинска система за мониторинг с 22 нови станции. \r\nВ коментар за тя заяви, че необходимо да се изчака решението на съда: \"Ние живеем в законова държава и трябва да спазваме законите.\"\r\nГЕРБ ще спечели София, защото вярваме в качествата на г-жа Фандъкова. Това заяви кметът на Бургас и зам.-председател на ГЕРБ Димитър Николов.\r\nПопитан кой биха подкрепили избирателите на т.нар. Градска десница на балотаж между Фандъкова и Мая Манолова, отговорът на Николов пред Нова телевизия беше, че предполага, че тези хора ще гласуват за Фандъкова. Николов дори изрази съмнение, че изобщо ще има балотаж в София. А относно евентуална загуба на Фандъкова, бургаският кмет заяви, че не съществува такава хипотеза: \"План \"Б\" е спечелване на изборите в София и продължаване на нейното развитие\".\r\nНа въпрос защо в столицата впечатлението от управлението на ГЕРБ не е такова, каквото например е в Бургас и конкретно за феномена \"ремонт на ремонта\", Николов отвърна, че в големите градове било нормално да се получават слабости в детайлите при големи проекти. И обеща, че при следващото управление в Бургас ще има по-голям контрол и за поддръжката, и за експлоатацията.       ", "date": "2019.09.03", "title": "Йорданка Фандъкова: Никога не съм бягала от отговорност за \"Графа\""}
{"url": "https://www.actualno.com/america/25-dushi-sa-zaginali-pri-pojara-na-korabche-kraj-na-kalifornija-news_815304.html", "text": "      Властите продължават да издирват още деветима души, които се водят за безследно изчезнали, съобщи Бреговата охрана.      По-рано беше съобщено, че спасителите са намерили телата на осем души. Плавателният съд „Conception” е трябвало да замине на екскурзия в живописни райони, където туристите да се гмуркат, предава БГНЕС.   На борда са пътували 39 души - 33-ма пътници и шест-членен екипаж, съобщи представител на бреговата охрана. Петима от членовете на екипажа са спасени. Те били будни в момента, в който е започнал пожарът и успели да скочат зад борда. Пасажерите спели в каюти под палубата и не са успели да напуснат плавателния съд.\r\nДо момента причините за пожара не са известни. Властите обаче обявиха, че нито едно доказателство не показва криминално престъпление.   ", "date": "2019.09.03", "title": "25 души са загинали при пожара на корабче край на Калифорния "}
{"url": "https://www.actualno.com/america/uraganyt-dorian-ubi-hora-na-bahamite-video-news_815263.html", "text": "      Чудовищната буря \"Дориан\" опустоши Бахамските острови, като бурните морски води и свирепите ветрове посяха хаос сред ниско разположените островни общности, отнеха поне пет човешки живота и предизвикаха масови евакуации по източното крайбрежие на САЩ.      Премиерът на Бахамските острови Хуберт Минис нарече урагана \"историческа трагедия\" за архипелага, предаде БГНЕС.\r\n\"Досега Кралските полицейски сили на Бахамските острови потвърдиха, че в Абако има пет смъртни случая. Екипите ще отидат в Абако възможно най-скоро за пълна и правилна оценка и идентификация\", каза Минис на пресконференция.    Тъй като \"Дориан\" се задържа над Бахамите на запад от веригата острови, министерството на туризма и авиацията на Бахамските острови обяви началото на спасителните операции \"на места, където е безопасно\".\r\nЗа мнозина чакането на пристигащата помощ беше ужасяващо. Текстово съобщение от жена на име Кендра Уилямс, която живее на Гранд Бахама, гласи: \"Под вода сме; ние сме на тавана. Може ли някой да ни помогне или да изпратите помощ. Моля. Аз и шестте ми внуци сме на тавана.\"      Жителят на Абако Рамон А. Кинг засне сцени на опустошения в кадри, предоставени на АФП, показващи наводнени улици, обсипани с дървета, паднали електропроводи и поне един напълно заличен дом. \"Вижте това\", може да се чуе гласът на Кинг зад кадрите. \"Нуждаем се от помощ, всичко е долу. Всичко е надолу. Погледни покрива ми, къщата ми. Все още съм жив и благодаря на Бога за живота си. Мога да се възстановя.\"\r\n\"Торнадото дойде от тази страна ... Моят съсед живееше там. Къщата му дори не е там\", продължава Кинг.\r\n\"Дориан\" отслабна леко вчера, но все още е опустошителната буря от категория 4, наказвайки Бахамите с \"животозастрашаваща буря и катастрофални ветрове\", се казва в последния бюлетин на Националния център за урагани в Маями.  Страхът обхвана жителите на Фрийпорт, когато вятърът разкъса дигите и водата започна да навлиза в домовете, заяви Ясмин Ригби в текстово съобщение от главния град на остров Гранд Бахама.   \"Хората, които смятаха, че са в безопасност, сега се обаждат за помощ. Съпругът на най-добрия ми приятел е заседнал на покрива на къщата им, заобиколен от 2 метра вода\", каза Ригби.\r\nПървоначалните оценки на Червения кръст бяха, че 13 000 сгради могат да бъдат повредени или разрушени от \"Дориан\".\r\n\"Ядрото на изключително опасния ураган \"Дориан\" ще продължи да залива остров Гранд Бахама и във вторник сутринта. След това ураганът ще се придвижи опасно близо до източното крайбрежие  на Флорида в края на вторник до сряда вечерта и след това ще се придвижи  опасно близо до бреговете на Джорджия и Южна Каролина в сряда вечер и  четвъртък\", заявиха от Националния център за урагани в САЩ.\r\nИ трите източни американски щата - Флорида, Джорджия, Южна Каролина наредиха крайбрежните жители , което засегнаха близо милион души. Съседна Северна Каролина също обяви извънредно положение, както и Вирджиния, макар че е по-далеч на север.\r\nГубернаторът на Флорида Рик Скот написа в Twitter, че \"леко преместване на запад ще докара бурята на брега с пагубни последици\". \"Ако сте в зона за евакуация, излезте СЕГА. Можем да възстановим дома ви. Не можем да възстановим живота ви. Оставете всичко\".   ", "date": "2019.09.03", "title": "Ураганът \"Дориан\" уби хора на Бахамите (ВИДЕО)"}
{"url": "https://www.actualno.com/politics/api-e-trjabvalo-da-vyrne-otpadycite-pod-am-struma-news_815309.html", "text": "      Ремонтът на съоръжението на АМ „Струма” при Дупница ще струва около 1 милион и 800 хиляди лева. Това каза в интервю за bTV председателят на Управителния съвет на Агенция „Пътна инфраструктура” Георги Терзийски. По думите му от АПИ не са давали за съхраняване на отпадъци под съоръжението.      \"В пространството под моста отпадъци и материали няма\", увери Георги Терзийски.   Той обясни, че клипът, разпространен от община Дупница, на който се вижда струпването на нови отпадъци под съоръжението, е от деня, в който собственикът на терена предявил претенции, че това са негови материали и, че от АПИ могат да ги увредят, ако ги транспортират.\r\n\"След негов сигнал до правоохранителните органи бяхме принудени да спазим закона и да върнем материалите, които той да извози до сметището в Костинброд”, обясни още Георги Терзийски.  Той беше категоричен, че от АПИ не са давали разрешение за съхраняване на боклуци под съоръжението.\r\nНа 2 септември по време на на Министерството на регионалното развитие и благоустройството е взето решения как да се принуди собственика да изчисти терените.   Нямам информация АПИ да е давала разрешение или становище за това, около съоръжението да бъдат съхраняване такива материали, заяви Георги Терзийски. Той посочи още, че АПИ изгражда и поддържа пътища, а не изпълнява дейности по управление на отпадъците.    Междувременно възниква въпросът съществува ли опасност, след като над 4 метра дере и свлякъл се бетон от колоните на мост на АМ \"Струма\"? Проверка на АПИ установила, че няма опасност, а коментар на инж. Иван Досев гласи, че падналият бетон бил от налят допълнително бетон. Интересна подробност е, че гаранцията на моста е изтекла и всъщност ако има ремонт, ще трябва да го плащат данъкоплатците. ", "date": "2019.09.03", "title": "АПИ е трябвало да върне отпадъците под АМ \"Струма\" "}
{"url": "https://www.actualno.com/cite/sega-na-vas-vi-svetna-chervenata-lampa-i-vie-si-pochistvate-kyshtichkata-news_815311.html", "text": "       \"Сега на вас ви светна червената лампа и вие си почиствате къщичката?\" Това попита водещият на bTV Антон Хекимян Йорданка Фандъкова, която обяви, че ще се бори за четвърти мандат с нови лица около себе си. Какво още каза тя може да видите в        ", "date": "2019.09.03", "title": "Сега на вас ви светна червената лампа и вие си почиствате къщичката?"}
{"url": "https://www.actualno.com/burgas/deca-ot-burgas-nauchiha-novi-danni-za-rozovoto-flamingo-news_815354.html", "text": "      Нараства интересът към розовото фламинго, обитаващо Атанасовското езеро край Бургас.       В последно време екзотичните птици, които избраха резервата \"Атанасовско езеро\" за свой дом, се радват на голям интерес. Това е поводът малките художници да участват в пленера \"Розово фламинго\". Той се проведе в укритието за наблюдение на птици на поддържан резерват „Атанасовско езеро“. Милена Ярмова, която е експерт „Биоразнообразие, защитени територии и зони“ към Регионалната инспекция по околната среда и водите Бургас, разказа на децата интересни факти за прелетните птици и хабитатите им в Бургаски регион. Децата имаха възможност да рисуват птиците и природата. Техните картини вече са подредени в изложба, която се намира в залата на читалище \"Христо Ботев-1937\". Те могат да бъдат разгледани до 13 септември, след което ще станат част от фонда на РИОСВ – Бургас.    ", "date": "2019.09.03", "title": "Деца от Бургас научиха нови данни за розовото фламинго"}
{"url": "https://www.actualno.com/society/novini-ili-novini-kartinata-na-pechata-za-3-septemvri-news_815245.html", "text": "      Изминаха първите два дни от септември, включително и първият работен. Краят на летния сезон вече се вижда, но някои ентусиазирани министри вероятно още чакат Черноморието да се запълни с туристи. За по-голямата част от населението предстои да се върнат към стандартния работен процес, останалите - скоро се връщат в парламента. В края на изминалия ден пък и ще влезе в надпреварата за кметското кресло. Какво ни престои в днешния ден, тепърва ще разберем. С чаша кафе или без -започваме със сутрешния преглед на печата.       Медията обръща внимание на спорния закон за горивата. който отнесе много критики заради това, че обслужва големите фирми в петролния бранш и цели да изтласка малките играчи. Той ще претърпи поредни корекции. Този път предложенията за промени идват от министъра на икономиката Емил Караниколов и вероятно ще отдалечат още повече закона от времето, в което той ще започне да се прилага на практика, твърди вестникът.\r\nА освен това, вестникът прави и интересна съпоставка - за .   Централната новина са приоритетите за развитие на София, изложени от архитект Здравко Здравков. София не трябва да се разширява повече по периферията, а да се търси потенциал за развитие в изоставените територии в самия град, заявява лавният архитект на София Здравко Здравков на форум за представянето на дългосрочните приоритети за развитие на столицата до 2050 г.Арх. Здравков обясни, че вместо да възлага на някое световноизвестно архитектурно бюро например да подготви нов общ устройствен план, е взето решение за създаване на “Визия за София”, която да бъде в основата при изработването на генералния план на града     На челна страница вестникът разглежда темите около Мая Манолова. беляза старта на кампанията на Мая Манолова, пише вестникът, очевидно в търсене на някакъв символизъм. Вярвате или не, по този повод от \"Труд\" са се свързали с астролога Светлана Тилкова – Алена, който търси значение в инцидента. В момента Манолова е в нейния четвърти житейски период, подвластен на преобладаващи материални стремежи и изискване да твори само положителна карма, но първото е почти невъзможно да се съчетае с второто”, казва Алена. Вестникът разкрива, че 61 799 са подадените заявления за промяна на участие и прехвърляне на средства от един пенсионен фонд в друг. Общият размер на прехвърлените средства от началото на годината е 344 383 634 лв, Това показват резултатите от промяната на участие и прехвърляне на средства на осигурени лица от един в друг съответен пенсионен фонд за второто тримесечие на 2019 година ", "date": "2019.09.03", "title": "Новини или Novini – картината на печата за 3 септември"}
{"url": "https://www.actualno.com/europe/boris-djonsyn-priravni-sssr-s-hitleristka-germanija-rusija-se-obidi-video-news_815266.html", "text": "      Руското посолство в Лондон определи като \"неприемливи\" думите на британския премиер Борис Джонсън, който сравни действията на СССР в Източна Полша с агресията на Хитлер. Оценка на изявленията на британския премиер беше разпространено от руската дипломатическа мисия вчера, предаде ТАСС.      Британският премиер направи видео съобщение, което беше публикувано на страницата му в Twitter. В него той засегна обстоятелствата около избухването на Втората световна война, посочвайки, че през септември 1939 година Полша е \"била между фашисткия чук и комунистическата наковалня\".     \"Това изказване на Борис Джонсън, направено по случай 80-ата годишнина от избухването на Втората световна война, е изненадващо. С всички исторически дискусии около съветската военна операция в Източна Полша (Западна Украйна и Западна Беларус), изказването по въпроса, в който действията на СССР всъщност се приравняват с действията на Хитлер е напълно неприемливо. Ако говорим за това кой в допълнение към Хитлер осъди полската държава на трагедията от 1939 година, ще трябва да си спомним за ролята на британската дипломация, която не само се съгласи с нацистката политика (Австрия, Чехословакия, Мемел), но и последователно саботирани съветските предложения за създаване на ефективен антихитлеристката съюз, включително и по-специално за защита на Полша\", каза прессекретарят на посолството на Русия в Лондон, предаде БГНЕС.  \"Темата може да бъде развита, но нека историците го направят. По-голямата част от руснаците и британците, припомняйки си Втората световна война, отдават почит на падналите и почитат съветско-британския съюз. Съжаляваме, че министър-председателят избра различна гледна точка, която, за щастие, не се ползва със значителна популярност във Великобритания\", завършва изявлението си руският дипломат. ", "date": "2019.09.03", "title": "Борис Джонсън приравни СССР с Хитлеристка Германия, Русия се обиди (ВИДЕО)"}
{"url": "https://www.actualno.com/america/brazilski-chinovnik-kym-makron-kato-spish-s-drakon-ne-si-ekspert-po-pojarite-video-news_815262.html", "text": "      Бразилският посланик по туризъм и бивш ММА боец Ренцо Грейси, публикува видео в Twitter, в което заплаши да удуши Еманюел Макрон, като същевременно обиди съпругата му Бриджит заради критиката на френския президент, че Бразилия не се справя с пожарите в Амазонка.           52-годишният Грейси беше назначен на поста миналия месец от президента на Бразилия Жаир Болсонаро. Задачата му да популяризира туристическия сектор в страната се сблъска с трудности през последните седмици, след като новините за пожарите влязоха в заглавията на световните медии. Посланикът ги нарече \"фалшиви пожари\" и отговори с обиди и заплахи на най-гласовитият критик на Бразилия в борбата с пожарите Еманюел Макрон, посочва БГНЕС.\r\n\"Единственият огън, който пламти, е огънят в бразилските сърца и сърцето на нашия президент, клоун такъв. Ела тук, ще те хвана за пилешката шия. Не можеш да ме заблудиш\", обърна се Грейси пред камерата към президента на Франция.  В по-късно интервю пред бразилския информационен бюлетин UOL, Грейси нарече критиците на страната си \"банда клоуни\" и също така се обърна към Макрон, като добави: „Разбира се, мнозина ще се учудят защо съм го нарекъл женско пиле - защото мъжествеността му е съмнителна, но не. Срещал съм доста по мъжествени гейове от този имбецил.\"\r\nТой продължи да обижда съпругата на френския президент, заявявайки че    Унизителните забележки на посланика по туризъм идват на фона на ескалиращото напрежението между френското и бразилското правителство след като Макрон осъди неспособността на бразилските власти да се справят с дивите пожари в Бразилия, опустошаващи тропическите гори на Амазонка. Френският лидер нарече пожарите \"международна криза\" и настоя те да бъдат в дневния ред на предстоящата среща на върха на Г-7 миналия месец. Болсонаро отговори, че идеята за приоритизиране на въпроса е \"напомняща колониалното мислене, [което] е неподходящо през XXI век\".    Критиците и екологичните активисти продължават да бият тревога заради опустошителните пожари в Бразилия. Националният институт за космически изследвания в Бразилия документира почти 4000 огнища на пламъци само за два дни, веднага след като правителството обяви 60-дневна , съобщи The Independent. ", "date": "2019.09.03", "title": "Бразилски чиновник към Макрон: Като спиш с дракон, не си експерт по пожарите (ВИДЕО)"}
{"url": "https://www.actualno.com/asia/v-singapur-zatvor-ako-kupish-samoleten-bilet-i-vlezesh-v-tranzitna-zona-no-ne-pytuvash-news_815274.html", "text": "      В Сингапур 27-годишен пътник беше арестуван на летището за закупуване на билет, който не е използвал. Сега той е застрашен от 2 години затвор и глоба от над 13 000 евро, съобщава британският таблоид The Sun, цитиран от БГНЕС.      Пътникът закупил билет, за да влезе в транзитната зона на летището и да се сбогува със съпругата си. Той обаче беше арестуван от полицията в Сингапур - според местното законодателство, който получи бордна карта и достъп до транзитната зона, има право да бъде там само ако възнамерява да пътува.   След ареста полицията публикува съобщение във Facebookк, в което припомня, че транзитните зони на летището са обявени за защитени зони.\r\n\"Ако пътниците не планират да се качат в самолет, те са отговорни за нарушаването на закона за защита на инфраструктурата\", се казва в съобщението на властите.  Полицията заяви, че от януари 2019 г. 33 души са били осъдени за подобно нарушение. ", "date": "2019.09.03", "title": "В Сингапур - затвор, ако купиш самолетен билет и влезеш в транзитна зона, но не пътуваш"}
{"url": "https://www.actualno.com/asia/turski-politik-turcija-se-stremi-da-razdeli-sasht-i-kurdite-v-sirija-news_815267.html", "text": "      Създаването от Турция на зона на сигурност на изток от Ефрат е тактическа маневра, целяща да накара САЩ да спрат да подкрепят кюрдите, заяви пред считаната за дезинформационна агенция в услуга на руския президент Владимир Путин \"Спутник\" лидерът на турската политическа партия \"Ватан\" Догу Перинчек, предаде БГНЕС.      На 7 август Анкара и Вашингтон се договориха да създадат безопасна зона на изток от Ефрат. Сирийското правителство се противопостави на това споразумение, възприемайки го като нарушение на сирийските суверенитет и териториална цялост, а също и като нарушение на международното право.   \"Турция предприема тактически стъпки, за да раздели САЩ и кюрдските групи в Сирия. Съединените щати загубиха в Сирия и им стана по-трудно да защитават ПКК. Създаването на зоната за сигурност също е тактически ход, така че САЩ да изоставят ПКК\", каза Перинчек.\r\nТой добави, че за Анкара ще бъде по-добре да си сътрудничи с Москва, Дамаск, Техеран и Багдад и очерта план от пет точки, който включва предаване на всички подкрепяни от Анкара групи в Сирия в замяна на амнистия от Дамаск, последвана от съвместни усилия от страна на Русия, Турция, Ирак, Иран и Сирия за изчистване на региона от кюрдски и други въоръжени групировки и създаване на условия за завръщане на сирийските бежанци, както и прекратяване на намесата на САЩ в региона.  Турция играе значителна роля в Сирийската гражданска война, като подкрепя различни групи, които се борят срещу сирийския президент Башар Асад, като същевременно атакува кюрдските сили, разположени в страната, въпреки протестите на Дамаск. ", "date": "2019.09.03", "title": "Турски политик: Турция се стреми да раздели САЩ и кюрдите в Сирия"}
{"url": "https://www.actualno.com/books/pytuvane-kym-kralstvo-zauvari-i-kym-detstvoto-news_815061.html", "text": "      „Кралство Заувари. Документ за щастието“ на любимия детски писател на поколения сърби – Любивое Ршумович – е новото попълнение към „Европейски разказвачи“, внимателно подбраната поредица на издателство „Емас“, която приютява най-доброто от литературата за млади читатели на континента. А това е една много специална книга – за онези, които растат, и за онези, които искат отново да се почувстват деца. С една дума, книга за деца от 7 до 77. Тя има подзаглавие Документ за щастието, а  думата заувари в речника на автора означава онези дребни неща от детството, които ревниво е събирал и пазел и които съставлявали кралството, чийто суверен е бил самият той. Метафора на детството и на всичко онова, което го прави щастливо. Едно интересно и вълнуващо пътуване назад към детските години и още едно доказателство, че личността на човека се оформя в детството и онова, което се случва тогава, остава за цял живот.      С една дума, разказът проследява пътуването на един баща-ботаник, който води тримата си сина на път в Авантюрата. Пътуване, през време на което те ще научат много полезни неща за природата, ботаниката, историята и културата. Ще срещнат интересни хора, каквито няма в градовете, ще станат свидетели на майсторлъка на майстори със стари занаяти, ще помогнат дори да се изроди теленце в един селски обор. Ще си задават много въпроси и ще търсят отговори на тях. Чрез житейските си преживявания – и весели, и понякога малко тъжни – децата заедно със своя баща ще открият какво значи да бъдеш благороден и добър, какво значи обич и разбирателство, защо и как трябва да изчезнат омразата, неправдата и сълзите в света, в който живеем. Една добра книга, написана на разкошен, богат и достъпен за децата език. Книга, която развеселява, поучава, натъжава, обогатява и не оставя никого равнодушен.   Любивое Ршумович е най-известният съвременен сръбски детски писател. Роден е през 1939 г. в планинското златиборско село Любиша. Завършва Филологическия факултет в Белград. Дълги години работи като редактор на Детската програма на радио Белград, след което преминава в ТВ \"Белград\", където пише и поставя над 600 предавания за деца. Много от стихотворенията и емисиите му остават незабравима част от детството на редица поколения. Издава повече от 85 книги, предимно за деца. Много композитори пишат музика по стиховете му и създават песни, които и до днес звучат в ефира. Носител е на почти всички литературни награди в бивша Югославия и Сърбия, както и на редица престижни международни награди. Книгите му са превеждани на много световни  езици.    ", "date": "2019.09.03", "title": "Пътуване към \"Кралство Заувари\" и към детството"}
{"url": "https://www.actualno.com/celebrate/sv-djakonisa-fiva-news_691902.html", "text": "      За тази светица споменава Апостол Павел в посланието си до Римляни.      “Препоръчвам ви Фива - пише той, - наша сестра, дякониса при църквата в Кенхрея*; приемете я в Господа, както прилича на светии, и помогнете й, в каквото ще има нужда от вас, защото и тя беше помощница на мнозина и на самия мене\" (Рим. 16:1-2).   * Селището Кенхрея било корабно пристанище в Коринт.    ", "date": "2019.09.03", "title": "Св. дякониса Фива"}
{"url": "https://www.actualno.com/society/prognoza-za-vremeto-3-septemvri-vtornik-news_815239.html", "text": "      Днес ще е предимно слънчево, над Западна България с временни увеличения на облачността, без валежи. Това съобщи за Агенция „Фокус“ дежурният синоптик Виктория Клещанова от Националния институт по метеорология и хидрология. Ще духа слаб до умерен вятър от изток-североизток, който вечерта в Северозападна България ще се ориентира от северозапад. Максималните температури ще са между 30° и 35°, в София около 30°. Атмосферното налягане ще се задържи малко по-ниско от средното за септември.      По Черноморието ще бъде слънчево. Ще духа слаб до умерен вятър от изток-североизток. Максимални температури на въздуха: 28°-29°. Температурата на морската вода е 26-27°. Вълнението на морето ще бъде 2-3 бала.   Над планините ще бъде предимно слънчево, след обяд над Западна България с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра - около 22°, на 2000 метра - около 14°.\r\nВ сряда-четвъртък през страната ще премине размит атмосферен фронт. Ще има временни увеличения на облачността и на места в следобедните часове, главно в планинските и източните райони ще превали краткотраен дъжд, ще прегърми. Вятърът в цялата страна отново ще се ориентира от североизток, по Черноморието - от север, ще бъде слаб до умерен. Температурите ще се понижат с 2-3 градуса. В петък ще бъде предимно слънчево, в следобедните часове с купеста облачност, но само на изолирани места в планините е възможно да превали. Преобладаващите максимални температури ще са предимно между 27° и 32°.   ", "date": "2019.09.03", "title": "Прогноза за времето - 3 септември (вторник)"}
{"url": "https://www.actualno.com/sofia/ekipyt-na-fandykova-se-celi-v-usvojavane-na-izostavenite-teritorii-na-sofija-news_815280.html", "text": "      София не трябва да се разширява повече по периферията, а да се търси потенциал за развитие в изоставените територии в самия град. Това заяви главният архитект на София Здравко Здравков на форум за представянето на дългосрочните приоритети за развитие на столицата до 2050 година, пише в. \" \".      Като пример колко мислят управляващите от ГЕРБ в София за бъдещето ѝ Здравков даде \"Визия за София\", водена от арх. Любо Георгиев, която трябва да изготви нов общ устройствен план.   \"Общият устройствен план е законът, който стои зад гърба ми като главен архитект и създава правилата. Трябва да си отговорим на въпроса - искаме ли София да се развива дисперсно, защото това означава обвързване с личните автомобили. Преди да гледаме към периферията, трябва да погледнем възможностите, които все още не са използвани в самия компактен град\", обясни Здравков.\r\n\"Работихме по 7 направления: градска среда, икономика, околна среда, транспорт, идентичност и култура, хора и управление. Всяка от 24-те дългосрочни цели ще бъде развита като хронология до 2050 г. с ключови стъпки и мерки, които предлагаме. Ще предложим на новия Общински съвет окончателния вариант на \"Визия за София\" през ноември заедно с първия пакет от мерки\", каза арх. Любо Георгиев, който е и директор на общинското предприятие \"Софпроект\".  Една от основните цели на \"Визия за София\" е всяко жилище да се намира на 10 минути ходене пеш до основна улица или булевард. Всеки квартал пък трябва да има пешеходна зона.\r\nПредлага се старите изоставени индустриални и инфраструктурни терени да се обновят и да имат нови атрактивни функции. Ще се стимулира развитието на среда с гъстота на обитаване, близка до тази в центъра на града, за да се избегне разстилане към крайградските територии, което ще увеличи зависимостта от автомобилите. Освен това до 2050 година столицата трябва да има гъста веломрежа, която да покрива не само целия град, но и крайградските територии, за да стимулира придвижването с велосипед. Жп мрежата пък трябва да е интегрирана с метрото и да имат еднаква билетна система.    ", "date": "2019.09.03", "title": "Екипът на Фандъкова се цели в усвояване на \"изоставените територии\" на София"}
{"url": "https://www.actualno.com/education/tvorba-na-radichkov-prerazkazana-v-pomagalo-zaradi-neuredeni-avtorski-prava-news_815278.html", "text": "      Неуредени авторски права между издателство и наследниците на писателя Йордан Радичков се оказаха причина децата в 10-и клас да не могат да прочетат разказа му \"Нежната спирала\" в оригинален вид. Вместо това творбата е преразказана, пише в. \" \".      Новината стана факт след сигнал във Facebook на един от участниците в - Гергана Пирозова. Тя открила \"новината\" в помагалото за X клас на дъщеря си. Става въпрос за \"Христоматия\" на издателството \"БГ учебник\". В него е публикувана цялата литература, която учениците трябва да прочетат и  знаят в VIII-и, IX-и и X-и клас по новата програма на министерството на  образованието.   Разказът \"Нежната спирала\" е на една от последните страници на сборника. До заглавието му обаче в скоби е изписано, че произведението е преразказ, а не оригиналното. Под линия след текста авторският колектив уточнява: \"Поради несъгласие на наследниците на автора разказът да се публикува в учебници и помагала предлагаме подробен преразказ на произведението, направен от Цветана Милчева\".\r\nОт издателството не признават директно редно ли е да се учи преразказ, а не оригинал и посочват, че неуредените авторски права са спънка не само за тяхното помагало, а за продуктите на всички останали издателства.  Не сме искали нито стотинка, когато се използват текстове на баща ми от \"Ние, врабчетата\" или \"Жабешки истории\" в учебници от първи до четвърти клас - предоставили сме ги напълно безвъзмездно, без стотинка! Всички тия \"сателитни\" христоматии са като хранителни добавки. Искат ми \"Ноев ковчег\" примерно, който да бъде сведен до 10-ина страници от 240! Как да се съглася? Не сме им дали авторските права! Сякаш ние сме някакви хищници. Просто пазим паметта на баща си и преценяваме къде и кога да бъдат публикувани неговите творби. А въпросното издателство не ме е търсило и не познавам авторката, която се е наела да преразказва Радичков. Но пък защо не - нали и децата ще го преразказват. Това е идеята\", коментира синът на писателя, Димитър Радичков.\r\n\"Баща ми е достъпен, достатъчно издаван. Може да се прочете поне на 100 места в интернет. Всеки може да види оригинала на разказа. Не искам да коментирам преразказа, не съм го чела\", каза сестрата на Димитър - Роза.    ", "date": "2019.09.03", "title": "Творба на Радичков - преразказана в помагало заради неуредени авторски права"}
{"url": "https://www.actualno.com/health/kak-da-predpazim-zrenieto-si-news_815140.html", "text": "      Очите ни непрекъснато се движат, получавайки постоянен поток от картини и впечатления. Обикновено, цялата тази дейност се извършва автоматично, без да я отчитаме. Важно е да се идентифицират онези фактори, които биха могли да натоварят или увредят очите ни и да намалят способността ни да виждаме.      Щетите от вредни UVA и UVB лъчи са кумулативни за живота на човека и могат да допринесат за сериозни заболявания на окото и чувствителните зони около очите. За щастие, тези щети могат да бъдат предотвратени чрез носенето на правилните слънчеви очила.\r\nДруг сериозен риск за зрението ни са източниците на изкуствена светлина. Високите технологии управляват нашия живот и го правят по-лесен, както у дома, така и на работното място. Ако искаме да останем фокусирани за по-дълги периоди, докато използваме компютри, смартфони, таблети или други устройства на работа, се нуждаем от ясно зрение. В ще намерите редица продукти, които ще ви помогнат да имате по-добро и релаксирано зрение, при всякакви обстоятелства. Според вашите нужди, ще ви препоръчаме:\r\n- - това са стъкла за гледане само на една дистанция. При тях фокусът е равномерен по цялата повърхност на стъклото. Еднофокусните стъкла могат да имат редица екстри: защита от UV радиация, антирефлексно, хидрофобно, липофобно покритие и други.   - те предоставят големи зрителни полета от близки до междинни разстояния (между половин и четири метра). Изключително подходящи са за работа в офис среда, както и за някои професии, които изискват добро виждане на средни разстояния. – препоръчителни са за хора над 45 г., които имат нужда от корекция на зренето на всички дистанции – близка, средна и далечна. Стъклата се изработват чрез специална иновативна технология и имат перфектен естетически вид.\r\n- хората, които прекарват по-голяма част от ежедневието си в затворено помещение и са изложени на синьо-виолетова светлина от LED екраните на своите телефони, компютри и таблети, е добре да изберат стъкла с покритие . То филтрира вредната светлина и възпрепятства преминаването ѝ към окото.    - – подходящи са при активно ползване на дигитални устройства (таблети, телефони). Ползата от тези стъкла е най-вече намаляването на умората при дълга работа на дигитални екрани. Изключително подходящи за хора от 30 до 45 г. Светът става все по-забързан и все по-разнообразен. Компютрите и други устройства играят основна роля в съвремието ни. Налага се да бъдем продуктивни за дълги периоди. Нашето зрение играе ключова роля, особено когато работим пред екрани и дисплеи, затова посветихме месец септември на грижата за зрението, както на нас възрастните, така и на нашите деца.\r\nВ рамките на месеца всеки наш корпоративен или ВИП клиент може да се възползва от безплатен тест на зрението, за него или за негов близък ( включително дете над 6 г.) и големи отстъпки за диоптрични и слънчеви очила.    -35% за очила до 300 лв.\r\n-40% за очила от 301 до 699 лв.\r\n-45% за очила над 700 лв.  Ако не участвате в нашите програми за лоялни клиенти, то не се колебайте да се включите точно сега. Услугата не е обвързана с условия или разходи, а ви дава право на по-големи отстъпки и допълнителни преференции при пазаруване.\r\nИ тъй като е важно да обърнем внимание на децата преди училище, ви напомняме, че както вече стана традиционно, месец септември при нас е посветен на детското зрение. Във всички магазини от може да направите безплатен тест на зрението на вашето дете. Тестът ще се извършва с авторефрактометър. Апаратът позволява обективно изследване на рефракцията (пречупвателна сила) на окото. Скринингът с авторефрактометър дава добра предварителна оценка на зрителната острота и е подходящ за възрастни и деца над 6 години.\r\nОчите ни трябва да издържат на напрежение в продължение на много часове всеки ден, затова ви препоръчваме при всякакъв дискомфорт и дори при липса на такъв редовно да посещавате очен лекар.\r\nБъдете отговорни, погрижете се за вашето зрение сега!\r\nЗа повече информация и  ", "date": "2019.09.03", "title": "Как да предпазим зрението си?"}
{"url": "https://www.actualno.com/pernik/v-pernik-se-symnjavat-che-vlastite-krijat-i-pazjat-tec-a-na-kovachki-za-gorene-na-bokluci-news_815289.html", "text": "      Протест в Перник заради горене на боклуци в местния ТЕЦ „Република”, който де факто е на Христо Ковачки. Късно снощи, в ТЕЦ-а е имало проверка заради сигнал за мирис на бакелит.      Отговарящата за ековъпросите в общината инж. Даниела Мицева заяви пред Нова телевизия, че била правена проверка 3 часа и напомни, че общината не е съгласна с това в ТЕЦ-а да се развива нов инвестиционен проект за горене на боклуци. Всъщност проверката не е установила нищо, но Мицева заяви, че няма да се откажат и ще продължат проверките. Тя не пропусна да каже, че всъщност това е основно отговорност на РИОСВ т.е. на държавата.   Протестиращите обаче са убедени, че ТЕЦ-ът е бил предупреден за проверката и се крие какво се гори. \"Всичко е с разрешително, всичко е законно, пък ние да го дишаме\", обобщи една от дошлите на протеста жени.\r\nТова, че инсталации на Ковачки горят боклуци от чужбина и по специално от Италия, беше потвърдено в , включително от италианска страна. Италианците обаче внасят боклук за горене в ТЕЦ \"Бобов дол\". А експериментално горене на отпадъци има в ТЕЦ \"Брикел\", както и в пернишата топлоцентрала.   ", "date": "2019.09.03", "title": "В Перник се съмняват, че властите крият и пазят ТЕЦ-а на Ковачки за горене на боклуци"}
{"url": "https://www.actualno.com/politics/razlichni-strategii-na-gerb-i-bsp-za-mestnite-izbori-news_815253.html", "text": "      ГЕРБ и БСП залагат на диаметрално противоположни стратегии при издигането на кандидати за предстоящите местни избори на 27 октомври. Управляващите продължават да търсят претенденти за кметове в собствените си редици. Социалистите предпочитат да следват модела, който приложиха на президентския вот през 2016 г., когато подкрепиха Румен Радев, издигнат от инициативен комитет, и постигнаха единствения си категоричен изборен успех за последните години,       Пример за фаворизирането на лоялни партийци в ГЕРБ е Йорданка Фандъкова, която вчера беше номинирана от Изпълнителната комисия - висшия ръководен орган на партията, за кандидат-кмет на София. Фандъкова заема поста вече 10 години. През 2009 г. тя пое столицата от Бойко Борисов, а впоследствие спечели два последователни мандата. „Изпълнителната комисия на ГЕРБ вярва, че с избирането на Йорданка Фандъкова за четвърти мандат процесът по превръщането на София в модерен и иновативен европейски град може да продължи, защото тя има нужната компетенция, опит и нови идеи“, похвалиха своя претендент управляващите.   За кандидат-кмет на Плевен пък вчера издигнаха Мирослав Петров - областен управител в Плевенско. Петров е доказан партиен кадър - през юли т.г. му беше дадена важната позиция на координатор на ГЕРБ за областта. Миналата събота лично Бойко Борисов обяви номинацията за кмет на Добрич - местния общински съветник и бивш зам.-кмет Надежда Петкова. Областни управители, назначени от правителството, ще се състезават от името на партията в Пловдив и Хасково - Здравко Димитров и Станислав Дечев.\r\nПодобни кандидатури отразяват кадровата философия на Борисов, според когото кандидатите трябва да бъдат с ясна партийна принадлежност. Затова той безспирно атакува своите противници от БСП, че се прикривали зад независими кандидати. „Ще бъдат много подли тези избори, и не за друго, а заради вече установената практика да се прилепват колегите от БСП към някой кандидат, за когото впоследствие да говорят, ако е успешен, че техният кандидат е спечелил, а ако е неуспешен, да бягат от него като дявол от тамян“, заяви премиерът преди няколко дни. А при обявяването на Петкова задочно запита социалистите: „Какво значи да подкрепиш независим кандидат, и то в големите градове? Пред кого този човек ще носи отговорност, като няма партия?“.  От левицата обаче последователно следват именно този подход, очевидно с надеждата, че непартийните кандидати ще се котират по-високо сред обществеността. Това проличава от горещото желание на соцпартията да подкрепи за кмет на София омбудсмана и бивш червен депутат Мая Манолова. Именно спрямо нейната потенциална кандидатура бяха насочени сърдитите коментари на Борисов. „До часове буквално ще обявя своето решение, но няма да е днес, защото имам още работа, която трябва да свърша като омбудсман“, обяви в понеделник Манолова. И посочи, че ако се кандидатира, ще подаде оставка от сегашния си пост. Досега изявленията на Манолова по темата са били двусмислени - казвала е, че \"колкото повече ме натискат да се кандидатирам за кмет на София, толкова повече се отказвам\", но е и заплашвала, че ще участва в изборите, ако управляващите \"продължат да се подиграват с избирателите\". При всички случаи от градската организация на БСП от месеци заявяват категорична готовност да ударят рамо на обществения защитник.\r\nСъщата стратегия левицата ще прилага и в редица други градове в страната. Вчера се разбра, че БСП се отказва да издигне собствени кандидати в Пазарджик и Велинград, а вместо това ще подкрепи независими. До решението се е стигнало след конференции на местните партийни структури. В Пазарджик червените са предпочели местния предприемач Благо Солов, а във Велинград - икономиста Филип Ангелов.\r\nИздигнатият от инициативен комитет Здравко Милев ще се състезава в Кюстендил с подкрепата на БСП. „Залогът за Кюстендил е много висок. Досегашният кмет Петър Паунов е от доста време на поста и е натрупал негатив. У гражданите на Кюстендил има разочарование. Затова е необходима промяна“, обоснова този подход на левицата водачът на БСП –София Калоян Паргов.       Зад независимия Иво Пиперов застава БСП в Банкя - родната община на Борисов. Миналата неделя пък бившият кмет на Дупница Първан Дангов обяви, цитиран от „Струма“, че ще се кандидатира самостоятелно, но ще разполага с подкрепата на местните организации на БСП. Изтъкване на резултати Въпреки че третият лъч на метрото в София няма да заработи тази година, както пише на част от информационните табели по изграждащите се станции, кметът Йорданка Фандъкова използва точно него като фон да обяви кандидатурата си за нов мандат. Това се случи при поредната инспекция на дейностите по метродиаметъра. Първоначално бе обявено, че градоначалникът ще провери строителството на спирка „България“ на кръстовището между едноименния булевард и бул. „Иван Ев. Гешов“. След това плановете се промениха и телевизионните камери бяха поканени да се повозят на открита платформа в тъмното трасе между „Орлов мост“ и същата станция, което обхваща общо четири спирки. Докато работници предупреждаваха гостите да внимават да не паднат от платформата и да не стъпят върху някое желязо, Фандъкова повтори за пореден път кога ще е готово метрото. След това обяви, че отново влиза в битката за кмет, защото обратното би било предателство към гражданите на София, за които е работила вече десет години.\r\nФандъкова съобщи, че в екипа ѝ ще има нови хора, но отказа да назове имена. Все пак каза, че в предизборната кампания ще продължи да разчита на шефа на Столичния общинския съвет Елен Герджиков, на шефа на групата на ГЕРБ в общината Малина Едрева и на общинския съветник Николай Стойнев. Тя избегна отговор на въпроса дали ще поиска от изпълнителното бюро на ГЕРБ да не включват в листата за общински съветници досегашни членове на СОС, които се считат за приближени на Цветан Цветанов. Вместо това каза, че в листата на партията като представители от гражданската квота ще бъдат поканени „изтъкнати специалисти от различни сфери, които да са носители на нова енергия“. Имена не бяха обявени.\r\nКандидатът на ГЕРБ обяви три приоритета - активна работа в кварталите, което включва малките улички, междублоковите пространства и изграждането на паркинги. Подобен ангажимент Фандъкова обяви и преди 4 г., когато спечели предишния вот. Вторият ѝ приоритет ще бъде превръщането на София в зелен град чрез зелен ринг и изграждане на 8 нови парка. Като свършена работа в тази насока тя отчете проекта по подмяна на печки на твърдо гориво с по-екологични инсталации. Всъщност по него досега са подменени уредите на около 30 домакинства в Нови Искър. Третият приоритет на Фандъкова е превръщането на Столичната община в дигитален град.    ", "date": "2019.09.03", "title": "Различни стратегии на ГЕРБ и БСП за местните избори"}
{"url": "https://www.actualno.com/asia/nov-smyrtonosen-atentat-v-kabul-news_815282.html", "text": "      Броят на убитите от експлозията в Кабул по-рано през нощта вече е 16 души. Отговорността за взрива беше поета от талибаните. Всички жертви са цивилни, съобщи АФП.      \"16 са убити, а 119 ранени при снощната атака. Експлозията е причинена от трактор, пълен с експлозиви\", заяви говорителят на афганистанското вътрешно министерство Рахими, предаде БГНЕС.   По-рано беше съобщено, че експлозията е станала в района на Кабул близо до комплекса \"Зелено село\", където са разположени редица чуждестранни компании и организации. Талибаните заявиха, че целта на нападението им са \"чуждите сили\". ", "date": "2019.09.03", "title": "Нов смъртоносен атентат в Кабул"}
{"url": "https://www.actualno.com/europe/britanskijat-paund-se-srina-zaradi-brexit-news_815327.html", "text": "       Британският паунд се срина под 1.20 долара рано тази сутрин , за първи път от началото на 2017 година пред перспективата Великобритания да бъде изправена пред предсрочни парламентарни избори и заради неяснотата около Brexit, предаде БГНЕС.      Лирата се търгуваше срещу 1.1972 долара, след като премиерът Борис Джонсън се изправи срещу бунт в собствената си Консервативна партия заради стратегията си за Brexit, което може да доведе до предсрочни избори следващия месец.    ", "date": "2019.09.03", "title": "Британският паунд се срина заради Brexit"}
{"url": "https://www.actualno.com/crime/nameriha-izdirvanija-dni-nared-ivan-jordanov-news_815287.html", "text": "      Жител на варненското село Любен Каравелово е попаднал на тялото и е открил прилики с издирвания Иван Йорданов. Няма данни за насилие. Все още се изясняват причините за смъртта на младия мъж, съобщава БГНЕС.      Сигналът за изчезването на Иван Йорданов беше подаден на 25 август от негови близки. Той е бил на територията на това военно поделение, предаде БНТ.   Първоначално в издирването беше използвано следово куче, но без никакъв резултат. По-късно в претърсването на гората се включиха представители на полицията, на горското, на ловните дружини, много доброволци, а също така и на военна полиция, тъй като мястото, където последно е забелязан Иван, се намира на територията на бивше военно поделение. Говори се, че последно той е бил тук на палатка с двама свои приятели на парти, организирано в социалните мрежи, на което са присъствали над 100 души.\r\nОт това място той за последно се е свързал с баща си по телефона, казал му, че се чувства застрашен, изпратил му е GPS координати на мястото. Оттук неговите следи се губят. Полицията в момента води разследване за причините за смъртта на младия мъж, който е намерен в гористата местност до варненското село Любен Каравелово. Малко по-късно се очаква официална информация.   ", "date": "2019.09.03", "title": "Намериха издирвания дни наред Иван Йорданов"}
{"url": "https://www.actualno.com/america/uraganyt-dorian-otslabna-do-3-ta-kategorija-news_815328.html", "text": "      Ураганът \"Дориан\" отслабна във вторник до буря от 3-та категория, преминавайки през Бахамите със скорост на вятъра от 205 км/ч, предава AFP, като се позовава на данни от Националния център за ураганите на САЩ.      От службата предупреждават гражданите във Флорида да се приготвят за евентуално преминаване на \"Дориан\" през щата.   Припомняме, че чудовищната буря и опустоши Бахамските острови, като бурните морски води и свирепите ветрове посяха хаос сред ниско разположените островни общности, отнеха поне пет човешки живота и предизвикаха масови евакуации по източното крайбрежие на САЩ.\r\nПремиерът на Бахамските острови Хуберт Минис нарече урагана \"историческа трагедия\" за архипелага. \"Досега Кралските полицейски сили на Бахамските острови потвърдиха, че в Абако има пет смъртни случая. Екипите ще отидат в Абако възможно най-скоро за пълна и правилна оценка и идентификация\", каза Минис на пресконференция.  Междувременно ураганът \"Джулиет\" в Тихия океан също достигна 3-та степен от 5-степенната скала. Скоростта на вятъра достига 185 км/ч, съобщава Националният център за урагани на САЩ, цитирн от БГНЕС.\r\nДо данни на Центъра, \"Джулиет\" се намира на около 700 км от крайбрежието на американския щат Калифорния. Ураганът се движи в посока северозапад със скорост 19 км/ч.   \"Джулиет\" е петият ураган през този сезон в източната част на Тихия океан.     ", "date": "2019.09.03", "title": "Ураганът \"Дориан\" отслабна до 3-та категория"}
{"url": "https://www.actualno.com/tennis/genialnijat-udar-na-grisho-kojto-vyzbudi-publikata-video-news_815336.html", "text": "      Най-добрият български тенисист Григор Димитров си осигури мач срещу маестрото от Швейцария Роджър Федерер на 1/4-финалите на US Open. Българинът се добра до мач срещу легендарния тенисист след .      Именно в мача от 1/8-финалите Димитров и Де Минор изиграха разиграване, което е достойно да бъде определено за точка на турнира. То настъпи в откриващото разиграване в 11-я гейм при резултат 5:5, а на сервис бе Григор.   Българинът сервира отлично и след два удара от неговата ракета Григор вече бе в близост до мрежата.   Де Минор обаче се защити по отличен начин и върна на основната линия, откъдето започна дълго разиграване на красиви удари, сред които и страхотен лоб с бекхенд с една ръка. Разиграването бе спечелено от Гришо след страхотна къса топка, на която бе придадено въртеливо движение, което не остави шансове на Де Минор да се добере до нея.  ", "date": "2019.09.03", "title": "Гениалният удар на Гришо, който възбуди публиката (ВИДЕО)"}
{"url": "https://www.actualno.com/asia/sasht-i-talibanite-postignaha-principno-sporazumenie-news_815324.html", "text": "      Постигнато е принципно споразумение с талибаните. Това заяви в понеделник американският преговарящ за мир в Афганистан Залмай Халилзад, цитиран от Анадолската агенция.      В интервю за афганистанската Tolo News той каза, че американските сили ще освободят пет военни бази в Афганистан в първите 135 дни след подписването на споразумението. Експертът добави, че президентът на САЩ Доналд Тръмп ще реши къде и на какво ниво ще бъде подписана сделката между длъжностните лица от двете страни, т.е. талибаните и САЩ.   Халилзад добави, че вратата е отворена за преговори за мир между афганистанците на фона на засилване на сблъсъците в страната. Американският пратеник посочи, че връщането на режима на талибаните от 1996 - 2001 година не е приемливо за САЩ и Вашингтон иска правителство в Афганистан, формирано чрез преговори.\r\nПрипомняме, че наскоро САЩ и талибаните обявиха, че са приключили последния кръг от маратонски мирни преговори в Доха, Катар. \"Ние сме на прага на споразумение\", каза рано в неделя сутринта, докато напуска Доха за Кабул, посланик Залмай Халилзад, специален представител на САЩ за мирните преговори за Афганистан.  \"Ние сме на прага на споразумение, което ще намали насилието и ще отвори вратата за афганистанците да седнат заедно, за да преговарят за честен и устойчив мир и за единен, суверенен Афганистан, който не заплашва САЩ, съюзниците им или други държави\", заяви роденият в Афганистан опитен американски дипломат, отбелязва още агенция \"Фокус\".\r\nСпоразумението идва дни след като талибаните щурмуваха провинциите Баглан и Кундуз на север, убивайки над 200 души.   Пратеникът на САЩ намекна, че предложените вътрешно-афганистански мирни преговори може да се проведат в Норвегия. Халилзад заяви, че опасенията остават около изборите, но САЩ не се противопоставят изрично на провеждането на гласуването.     ", "date": "2019.09.03", "title": "САЩ и талибаните постигнаха принципно споразумение"}
{"url": "https://www.actualno.com/politics/firmata-vdignala-nivoto-na-plamen-georgiev-po-ispanski-ne-sme-lygali-news_815277.html", "text": "      Сертификатът на бившия ръководител на Антикорупционната комисия (КПКОНПИ) за владеене на испански език не е фалшив. Това твърдят от фирма \"Никанор\", която е издала документа, удостоверяващ, че Георгиев има ниво B1 по испански език.      Съмненията станаха факт, след като преподавател по испанска филология намери - правописни, пунктуационни, дори и смислови. А владеенето на испански език на добро ниво се предполага, след като Георгиев тръгна да става почетен консул на България във Валенсия.   \"Тази диплома е издадена на датата, на която е посочена и той е бил един от служителите, които са минали това обучение. Сертификатът е написан на латиница, с английска азбука и няма как да има  отгоре съответните ударения (…)? Аз не съм специалист, още по-малко  знам испански, ще се консултирам, аз не съм чула мнението на нашите  преподаватели\", твърди пред bTV управителят на \"Никанор\" Витлена Ангелова-Василева.\r\nПрипомняме, че самият Георгиев в автобиографията си пред парламента, с която кандидатства за ръководител на Антикорупционната комисия, си дава оценка A2 за нивото на владеене на испански език. Миналата седмица, обаче, чрез в. \"24 часа\" се появи сертификат, според който Георгиев е карал курс и владее езика на ниво B1. Само че сертификатът е с дата 2 март 2017 година. А споменатата автобиграфична справка, подадена от Георгиев в парламента, носи входящ номер от 9 февруари 2018 година. Излиза, че когато е кандидатствал за стария си пост, Георгиев е вписал по-ниско ниво на владеене на испански в сравнение с това, което вече е имал според сертификата.  Междувременно, в мотивите Георгиев да стане консул, външният министър Екатерина Захариева не е изтъкнала постиженията му в правоохранителната област. Точно тях, с думите \"хиляди награди\", изтъкна обаче премиерът Бойко Борисов, отговаряйки лаконично на въпроси за странното решение.\r\nНа 15 септември, пред сградата на МОН се организира събитие, озаглавено \"Контролно по испански за Пламен Георгиев (вход свободен)\". Повече подробности научете в !    ", "date": "2019.09.03", "title": "Фирмата, \"вдигнала\" нивото на Пламен Георгиев по испански - не сме лъгали"}
{"url": "https://www.actualno.com/asia/bivshata-djasna-ryka-na-erdogan-s-problemi-v-turcija-news_815255.html", "text": "      Централният комитет на управляващата в Турция партия на Справедливостта и развитието (АК) изправи пред дисциплинарната си комисия бившия турски премиер Ахмет Давутоглу и бившите депутати от партията на АК Айхан Сефер Юстен, Селчук Йоздад и Абдула Башчи в резултат на което те ще бъдат изключени от партията, съобщи в. \"Дейли Сабах\".      Давутоглу, който подаде оставка от партийното ръководство през май 2016 година след нарастващ разрив с партийната организация, изразяваше открита критика след местните избори на 31 март. За другите трима бивши депутати се твърди, че са в близък контакт с бившия премиер и за тях се носят слухове, че се готвят за стартиране на нова политическа партия, уточнява БГНЕС.   Изглежда, че друга фракция се ръководи от бившия вицепремиер Али Бабакан. Бабакан отговаряше за икономиката и също беше един от основателите на партията АК. Той заяви намерението си да създаде нова политическа партия по-ясно след местните избори на 31 март. В писмото си, подадено пред АК, публикувано вчера, Бабакан заяви, че е имало сериозни различия между принципите, в които вярва, и политиките на партията на АК през последните години, като добавя, че страната има \"ново, динамично поколение, което има различни очаквания\".\r\n\"В настоящите условия, през които преминаваме, Турция се нуждае от нова визия за бъдещето. Страната ни има нужда от правилни анализи, стратегии и планове във всяка област\", казва той в писмото.  Миналата седмица, говорейки за подготовката на Бабакан и бившия министър-председател Ахмет Давутоглу за създаване на нови политически партии, Ердоган посочи, че движенията на отцепилите се от управляващата партия АК в миналото не са имали успех.\r\nПрипомняме, че Давутоглу често е сочен за мозъка зад дългосрочната стратегия на Ердоган да възроди Турция. Кой е той - припомнете си в !    ", "date": "2019.09.03", "title": "Бившата дясна ръка на Ердоган с проблеми в Турция"}
{"url": "https://www.actualno.com/dobrich/predpriemach-e-nominacijata-na-bsp-za-kmet-na-dobrich-news_815290.html", "text": "      Предприемачът Георги Петков е номинацията на БСП в Добрич за кандидат-кмет. 57-годишният безпартиен Петков е предложен от местния клуб „Социалист“ и на конференцията е получил подкрепата на 2/3 от делегатите.      Петков е в частния бизнес, собственик е на фирма СПАРГ.   Другото предложение е било за сегашния зам.-кмет на Добричка община Иван Иванов, но той не е получил достатъчна подкрепа.\r\nСъщевременно стана ясно, че БСП за пореден път няма да издига свой кандидат за кмет в Балчик. Решението на социалистите отново е да подкрепят сегашният кмет Николай Ангелов, който ще се кандидатира като независим за четвърти мандат.  Националният съвет на БСП ще има последната дума за утвърждаване на предложените кандидати за кметове.\r\nОсвен това, сегашният зам.-кмет на община Тервел Пламен Желязков е номинацията за кмет, след като кметът Живко Георгиев си е направил отвод. ", "date": "2019.09.03", "title": "Предприемач е номинацията на БСП за кмет на Добрич"}
{"url": "https://www.actualno.com/ruse/roditeli-ot-ruse-prizovavat-dari-usmivka-na-dete-pokaji-dobro-news_815374.html", "text": "      Майки на деца със специални потребности от Русе организират кампания под надслов „Дари усмивка на дете, покажи добро!“, в подкрепа на фондация “Александър Русев“. Кампанията е с подкрепата на дирекция „Култура и образование” към Община Русе.      На 16 септември в училищата ще бъдат поставени дарителски кутии, в които всеки желаещ може да остави пари, отделени за цветя за учител. Дарените средства ще се използват от фондация „Александър Русев“, чиято цел и мисия е изграждане на модерен рехабилитационен център с басейн за деца с увреждания. Фондацията работи напълно безвъзмездно с деца със специални потребности, като им осигурява безплатни водни занимания.   „Нека заедно бъдем съпричастни към децата със специални потребности“, призовават родителите. Посланието на кампанията е децата още от ученическа възраст да се научат на съпричастност и благотворителност към хората в нужда. Родители на деца, използващи безвъзмездно услугите на фондацията са решили да популяризират дейността на организацията и сами да станат част от благородната идея. Тази година Теодор Цветков, рекордьор на Гинес ще е лице на кампанията.\r\nПрез 2018 г. бяха събрани близо 13 000 лв. за Фондация „Александър Русев“. Събраните средства ще бъдат преброени от комисия на родители и учители и оповестени в социалните мрежи.   ", "date": "2019.09.03", "title": "Родители от Русе призовават: „Дари усмивка на дете, покажи добро!“"}
{"url": "https://www.actualno.com/pleven/na-dva-muzikalni-festivala-domakinstva-pleven-prez-septemvri-news_815383.html", "text": "      Шест дена през септември Плевен ще бъде домакин на два музикални фестивала. За третото издание на „Есен джаз фест” в града пристигат знакови български, сръбски и македонски джазмени. Веднага след това 11 духови оркестъра с мажоретки ще участват в Брас бенд фест „От бай Дико до „Тико, тико…”      „Есен джаз фест” започва на 13 септември в двора на Регионалния исторически музей. Първата вечер на сцената ще излязат три български формации. „Майк сакс енд екс кий” ще открие фестивала в 19,00 часа. Ръководител и създател на групата е Милен Стойков, известен саксофонист, флейтист и аранжьор. Вечерта ще продължи с изпълненията на „Лейди енд джентс”. Групата е от 7 човека, между които има и плевенско участие – певицата Георгия Павлова. Третият концерт започва от 21,00 часа и е на „Кока мас джаз”.\r\nВтората фестивална вечер ще започне в 20,00 часа с изпълненията на сръбската група „Нейкид” от Белград. Това според организаторите е най-популярната банда от джазовата стилистика в Сърбия. След нея публиката ще чуе и види изпълненията на Георги Корназов и неговия Медиум бенд.\r\nВ последната вечер на фестивала - на 15 септември на сцената ще се качат Теодосий Спасов и Влатко Стефановски със своя общ проект. А финалът на джаз феста ще бъде с невероятната Йълдъз Ибрахимова, заедно с триото Живко Петров – пиано, Христо Йоцов – ударни и Веселин Веселинов ЕКО – бас китара.  „Плевенският джаз фест е единственият у нас, който се провежда през есента. След първите две издания интересът към него нарасна значително. Тази година имахме много кандидати от други държави за участие във феста. Наложи се да откажем на музиканти от Норвегия и Израел, защото бюджетът на фестивала е ограничен“, коментира Стефка Григорова, началник на отдел „Култура“ в общинската администрация.\r\nНа 17 септември пък започва второто издание на Брас бенд фест „От бай Дико до „Тико, тико…”. То ще продължи до 19 септември на площад „Възраждане”. В него ще се включат 11 духови оркестъра с мажоретни състави.\r\nВсяка фестивална вечер ще започва с дефиле от 18,30 часа от площада пред театъра. Участниците са Представителен духов оркестър „Стефан Стефанов” от гара Елин Пелин, духов оркестър от Ботевград, оркестър Севлиево, Представителен духов оркестър при академията на МВР, Народен духов оркестър Кубей от района на Болград – Украйна, Градския духов оркестър от Видин, Биг-бенд Русе, Джуниър-бенд от Велико Търново, Представителен духов оркестър от Ловеч и Плевенският духов оркестър с диригент Пламен Марков.     ", "date": "2019.09.03", "title": "На два музикални фестивала домакинства Плевен през септември"}
{"url": "https://www.actualno.com/curious/6-trika-za-da-bydete-po-pozitivni-news_815339.html", "text": "                   1. Започвайте деня си с нещо хубаво - Започнете да си казвате по нещо хубаво всяка сутрин след ставане. Нека това стане вашия нов навик. Не можете да си представите, колко много могат да ви помогнат, само няколко думи рано сутрин. Когато започнете деня си с негативни емоции, Вие ги пренасяте върху абсолютно всичко останало, което правите през деня. Така целия ви ден отива по дяволите. Ако се научите да се събуждате с усмивка, веднага ще усетите промяната.   2. Намирайте нещо положително във всяка една ситуация - Не бъдете прекалено черногледи. Научете се да намирате нещо хубаво дори в най - неприятната ситуация. Не приемайте нещата, които Ви се случват прекалено на сериозно. Помнете, че винаги има изход и всичко ще се оправи изключително бързо, ако не драматизирате. И не приемайте нищо прекалено лично. Колкото по-бързо се научите да го правите, толкова по-добре. 3. Заменете всички токсични хора с позитивни - Обградете се с приятни и позитивни хора. Сигурни сме, че те ще успеят да Ви заредят с позитивизъм дори в най - неприятния момент. Ако сте обградени от песимисти, които постонно се оплакват е напълно нормално и вие да правите това. Започнете да се срещате с хора, които ви карат да се усмихвате и правят деня Ви по – приятен и слънчев.    4. Приемайте всеки провал като урок - Всеки човек се проваля, просто трябва да се научите да тълкувате провала правилно. Той е урок, а не загуба. Приемайте всяка една грешка като урок, взимайте си поука и давайте всичко от себе си това да не се случи следващия път. Провала не бива да Ви плаши и притеснява, а да ви мотивира. Не задълбавайте в него, а добре помислете какво да направите следващия път, за да не се случи пак. Неизбежно е да грешите, все пак никой не е перфектен.     5. Радвайте се на малките неща - Те често остават незабелязани, а всъщност могат да донесат толкова много щастие. Радвайте се на всичко онова, което ви заобикаля. Научете се да оценявате всеки един миг, прекаран с любимите хора, сред природата или просто вкъщи пред телевизора. Усмихвайте се без причина, просто така. 6. Живейте в настоящия момент - Спрете да мислите за миналото и бъдещето. Живейте тук и сега. Често случки от миналото, е възможно да ви карат да се чувствате зле. Същото е и с представите ви за бъдещето, които предполагаме не са розови и ви карат да се депресирате. Живейте в настоящия момент и му се насладете максимално. ", "date": "2019.09.03", "title": "6 трика, за да бъдете по-позитивни"}
{"url": "https://www.actualno.com/europe/17-godishen-mladej-hranil-se-samo-vredni-hrani-zagubi-sluha-i-zrenieto-si-news_815396.html", "text": "      Тийнейджър, който години се е хранил само с чипс, пържени картофи и бял хляб е загубил слуха и зрението си поради липса на витамини и минерали, съобщиха .      Момчето от Бристол, чиято самоличност не се споменава, отишло при лекаря си за първи път, когато бил на 14-годишна възраст с оплаквания от умора.  Тестовете показали, че има ниски нива на витамин В12 и макроцитна анемия - състояние, което води до по-големи от нормалните червени кръвни клетки.   В доклад, лекарите в офталмологичната болница в Бристол, публикуван в „Annals of Internal Medicine“ се казва, че на младежът е бил предписан B12 и са му били дадени съвети за правилното хранене. Година по-късно обаче, момчето вече било с нарушено зрение и слух. В документа пише още, че „до 17-годишна възраст зрението на пациента се е влошило прогресивно до степен на слепота“.\r\nТогава момчето признало, че още от основното училище „избягва храни с определено съдържание и яде само пържени картофи, чипс, бял хляб, малко преработена шунка и наденица“.  „По времето, когато се диагностицира състоянието му, пациентът има трайно нарушено зрение“, се е записано в доклада.\r\nМинералите и витамините са жизненоважни за цялостното състояние и липсата им е по-често се наблюдава в държави с висока степен на бедност и оскъдни хранителни ресурси.   Здравните специалисти препоръчват разнообразна диета, която включва зеленчуци, ядки, бобови растения, пълнозърнести храни и млечни продукти или млечни заместители. Мазната риба и малко месо също могат да помогнат за правилно балансирана диета.    В доклада на болницата в Бристол се казва още: „Рисковете за лошо сърдечно-съдово здраве, затлъстяване и рак, свързани с консумация на нездравословна храна, са добре известни, но лошото хранене може също така трайно да увреди нервната система, особено зрението.“\r\n\"Това е рядкост в развитите страни. Състоянието е потенциално обратимо, ако бъде хванато рано. Но ако не се лекува, това води до трайна слепота.\"\r\nЛекарите посочват обаче, че състоянието на 17-годишният пациент вече е необратимо и той вероятно ще бъде освидетелстван за слепота. Момчето все пак вижда малко, но недостатъчно, че да получи шофьорска книжка или да чете. ", "date": "2019.09.03", "title": "17-годишен младеж, хранил се само вредни храни, загуби слуха и зрението си "}
{"url": "https://www.actualno.com/politics/bojko-borisov-gerb-napraviha-maja-manolova-ombudsman-video-news_815334.html", "text": "      ГЕРБ направиха Мая Манолова омбудсман. Това заяви премиерът и лидер на ГЕРБ Бойко Борисов на съвместна пресконференция със СДС, предаде БГНЕС.      Борисов коментира за кмет на столицата на предстоящите местни избори и подчерта, че управляващите многократно са ѝ помагали като омбудсман за законопроектите и инициативите, с които се е занимавала.\r\n„Надали има някой да е помагал на Мая Манолова повече от мен. През целия ѝ мандат, въпреки съпротивата, всички нейни закони и стотици милиони, които искаше за хората с увреждания, ѝ бяха дадени“, подчерта Борисов.   Според него отдавна е било ясно, че Манолова ще се включи в кметската битка наесен. „На вас не ви ли беше ясно?“, попита премиерът журналистите на пресконференцията в централата на ГЕРБ. Борисов каза още, че е сърдит на Манолова единствено за нейното изказване, че е „репресирана от държавата“. „Тя идваше много често при мен и при министрите“, аргументира се той.  Премиерът изрази надежда Мая Манолова и да проведат коректна кампания и призова БСП също да участват в битката, а не „да се крият“ зад кандидатурата на досегашния обществен защитник.  В изказването си председателят на ГЕРБ подчерта още, че е получил уверението на Волен Сидеров за подкрепа към правителството, както и че раздорите в „Обединени патриоти“ няма да се отразят на стабилността на парламентарното мнозинство и кабинета.     ", "date": "2019.09.03", "title": "Бойко Борисов: ГЕРБ направиха Мая Манолова омбудсман (ВИДЕО)"}
{"url": "https://www.actualno.com/crime/myj-i-jena-zaginaha-pri-katastrofa-v-sofija-news_815410.html", "text": "      Двама души са загинали при в района на бул. „Цар Борис III“ и ул. „Академик Иван Гешов“. Това съобщиха от МВР. Сигналът е подаден малко след 3.00 часа тази сутрин.      По първоначални данни моторист се блъснал в бордюр, отводнителна канавка и тръбно решетъчен парапет в района на бул. „Цар Борис III“ и ул. „Академик Иван Гешов“. На място е загинала жена, пътувала зад моториста, а мъжът е транспортиран в болнично заведение, където по-късно е починал. На място е извършен оглед. По случая е образувано досъдебно производство.   Продължава работата по установяване на причините за инцидента. ", "date": "2019.09.03", "title": "Мъж и жена загинаха при катастрофа в София"}
{"url": "https://www.actualno.com/sciencelogy/huawei-obvini-sasht-v-kiberataki-news_815397.html", "text": "      Китайският телекомуникационен гигант Huawei обвини САЩ, че са започнали кибератаки срещу компанията. Целта, според китайците, била пробив във вътрешните информационни системи на Huawei.      Според китайската компания американското правителство се опитва да наруши нормалната ѝ дейност, като тя обвини САЩ, че  са инструктирали органите на реда да заплашват нейни работници, информира БНР.   Huawei отрече и твърденията в цитиран доклад на The Wall Street Journal от края на миналия месец, че технологичният гигант е откраднал патенти на камери за смартфони. А като доказателство за позицията си, китайската компания сочи, че няма нито едно заведено дело срещу нея. И е убедена, че Вашингтон опитва да я дискредитира нарочно.\r\nВ края на август The Wall Street Journal съобщи, че прокурори в Съединените щати водят повече разследвания, в които се твърди, че Huawei Technologies Co. се занимава с кражба на интелектуална собственост и по-специално кражба на патенти за смартфон камери. Тези нови проучвания не бяха обхванати в обвинителните актове спрямо китайския технологичен гигант от началото на тази година, се посочва в информацията на финансовото издание.   ", "date": "2019.09.03", "title": "Huawei обвини САЩ в кибератаки"}
{"url": "https://www.actualno.com/europe/shvecija-globi-imam-nasajdal-rasova-omraza-news_815325.html", "text": "      Самир ел Рифай, който беше осъден за насаждане на расова омраза срещу етническа група, нарекъл евреите \"потомък на маймуни и прасета\".      Той се опита да се защити като заяви, че изявлението му било по адрес на държавата Израел. Съдът обаче отхвърли твърденият му и го глоби 3000 крони /250 евро/ за реч на омразата по време на демонстрация през 2017 година в град Хелсингборг.\r\nСъбитието, организирано от Шведско-палестинския център, било проведено на арабски. В речта си, Рифай изразил изключително презрение към евреите, като ги нарекъл „потомък на маймуни и прасета“, което той признава, стана ясно по време на съдебното заседание.\r\nОсвен това имамът подчертал, че евреите са порочни и намекнал, че са правили интриги срещу Иисус, пророка Мохамед и други пророци.  По-рано тази година Швеция започна офанзива срещу ислямския радикализъм, като арестува петима имами и проповедници заради принадлежност към антидемократични течения в Исляма и поддръжка на терористични организации. ", "date": "2019.09.03", "title": "Швеция глоби имам, насаждал расова омраза  "}
{"url": "https://www.actualno.com/business/angelkova-shte-kani-ruski-turoperatori-da-pravjat-turove-u-nas-news_1372333.html", "text": "      Планираме обща среща с руски туроператори, на която да предложим да включат региона на Шумен в програмите за постоянни туристически турове. Ще организираме и срещи на туроператорите с местната власт и туристическия бизнес. Считаме, че сега е точният момент, защото се правят записванията за 2020 година. Това заяви министърът на туризма Николина Ангелкова на среща с представители на туристически бранш в района на Шумен. В събитието в Плиска участваха проф. Стефан Желев, областен управител на Шумен и Найден Косев, заместник-кмет на Шумен.  Положително е, че се отчита ръст на нощувките и приходите в региона, но абсолютните числа са по-ниски от тези на други общини и трябва съвместно да работим за привличане на повече посетители, посочи министър Ангелкова.      Плиска, Преслав и Шумен трябва да се популяризират както сред младото поколение, така и пред чуждестранните посетители на България, тези исторически места трябва да са сред основните маршрути на туристите, близостта им до Варна е голямо предимство.   Културно-историческият туризъм е основен продукт и важен фактор за развитието на целия сектор, каза министър Ангелкова. Той е ключов, за да се разширят крилата на сезона, да насочим туристите към вътрешността на страната и целогодишно да има голям  брой посещения. Стартирахме 2019 г. с фокус към вътрешния туризъм, именно с тази цел в началото на тази година обявихме кампанията „Естествено в България – 2019 година на вътрешния туризъм“ и за трети път организирахме инициативата „Неочаквана ваканция“. Ще продължим да го правим с помощта на местните власти. Благодаря на министър-председателя Бойко Борисов и на целия кабинет за подкрепата за туризма, който бе издигнат в национален приоритет,  каза министър Ангелкова.\r\nПредстои обсъждане в Народното събрание на промените в Закона за туризма, които наскоро прие Министерски съвет. С текстовете се регламентира вписването и поддържането на  специален регистър на туристическите забележителности, фестивали и събития в регионите, както и задължения за лицата, които ги стопанисват. Така ще се гарантира запазването на туристическите атракции и ще се даде възможност за секторно финансиране, уточни министър Ангелкова. Продължава работата и по намаляването на административната тежест за бизнеса. Министърът припомни, че бяха премахнати 19 вида документи, предвижда се да отпаднат още изисквания.   ", "date": "2019.09.03", "title": "Ангелкова ще кани руски туроператори да правят турове у нас"}
{"url": "https://www.actualno.com/society/knsb-predade-doklad-za-narusheni-trudovi-prava-na-prokuraturata-news_815456.html", "text": "      От КНСБ предадоха доклад за нарушени трудови права на прокуратурата. Това стана по време на среща между главния прокурор Сотир Цацаров, неговият заместник Иван Гешев и президента на КНСБ Пламен Димитров и вицепрезидента на синдикалната организация Чавдар Христов. Информацията бе съобщена от прокуратурата.      Докладът е ежегоден от 2015 г. В него са анализи и информация за допуснати нарушения на трудови права. Настоящият годишен доклад има два основни акцента - правото на сдружаване и колективното трудово договаряне.   Цацаров и Гешев подкрепят идеята на КНСБ за законодателни промени за засилена защита на правото на синдикално сдружаване. Обсъдени бяха промените в Наказателния кодекс, в раздела \"Престъпления против трудовите права на гражданите\".\r\nИ двете страни са съгласни да бъде подписан Меморандум за сътрудничество между ПРБ и КНСБ за бърза защита и ефективно разследване при сигнали за нарушения на трудови и осигурителни права. Меморандумът ще бъде подписан до края на септември.   ", "date": "2019.09.03", "title": "КНСБ предаде доклад за нарушени трудови права на прокуратурата"}
{"url": "https://www.actualno.com/starazagora/vremenno-promenjat-dvijenieto-v-stara-zagora-news_1372334.html", "text": "      На 4 септември (сряда), от 9 до 12 часа ще е преустановено движението на обществен, личен, договориран транспорт и на моторни превозни средства, извършващи транспорт за собствена сметка по ул. „Цар Иван Шишман“ в отсечката между ул. „Генерал Гурко“ и бул. „Цар Симеон Велики“, съобщават от пресцентъра на община Стара Загора. Затварянето е с цел безопасна организация и изпълнение на доставка на оборудване за концертната в сградата на Синдикалния дом.      След приключване на мероприятието по преценка на служителите, ангажирани с охраната, движението ще бъде възобновено.   В празничните дни на септември - в Деня на Съединението и на 7 септември и (събота), паркирането в „Зелена зона“ ще е безплатно. От 9 септември (понеделник) работното време на зоната ще бъде обичайното – от 8 до 18 часа. \r\n„Зелена зона“ ще е безплатна и по време на почивните дни по повод Деня на Независимостта - 22 септември. – Ден на Незаивисимостта на България. Таксуването за кратковременно паркиране в централната градска част ще бъде възобновено на 24 септември (вторник).   ", "date": "2019.09.03", "title": "Временно променят движението в Стара Загора"}
{"url": "https://www.actualno.com/ruse/desetki-pisateli-se-sybirat-v-ruse-news_1372330.html", "text": "      28 български писатели, издателства и литературни клубове от страната ще превърнат Русе в център на съвременната литература. Събитието ще се състои на 6 и 7 септември 2019 г. в двудневен формат в парка на Военен клуб - Русе.      Със своеобразната си „атака“ от книги и автори, Клуб „Мечтание“ кани всички русенци и гости на града да посетят изложението-базар „Десант на книгата“. Писателско-читателският форум е първи по рода си за Русе. Проектът се осъществява по програма „Знание и растеж”, реализирана от Фондация “Русе – град на свободния дух”, с подкрепата на Фондация „Еконт”.\r\n„Десант на книгата“ цели да представи пред широката публика новите заглавия на 2019 г., както и съвременни български автори. 6 септември е предвиден за литература за възрастни и  представя новите заглавия за 2019 г. 7 септември е запазен за детската аудитория, която лично  от авторите ще бъде запозната с прекрасни и интересни книжки.\r\nСъбитието ще е придружено от съпътстващи инициативи като „Творилници за разкази“, представяне на интересни творчески похвати, флашмоб с четене на книги, конкурс за най-интересен детски костюм от литературно произведение, драматизация на вълшебна приказка и други. Организаторите са планирали и детски работилници-творилници с художници-приложници и музикална работилница с гост-музиканти., а една от изненадите е концерт на Иво Минчев и група „Коприва“  Организаторите споделят, че нито едно от децата, участвали в конкурса „Моето въображаемо пътешествие“, или посетили „Десанта на книгата“ няма да си тръгне с празни ръце. Награждаването на участниците от конкурса ще се състои на 7 септември 2019 г. ", "date": "2019.09.03", "title": "Десетки писатели се събират в Русе"}
{"url": "https://www.actualno.com/politics/bsp-utvyrdi-161-kandidati-za-kmetove-news_1372382.html", "text": "      На днешното си заседание Националният съвет на БСП утвърди 161 кандидатури за кметове на общини и райони, съобщиха от пресцентъра на партията. Сред кандидатите са утвърдени юристи, инженери, лекари, учители, културни дейци и др, предаде БГНЕС.      Петима народни представители се включват в кметската надпревара - Бургас - Николай Тишев, Сливен - ген. Кольо Милев; Русе - Пенчо Милков; Перник - Станислав Владимиров, Карнобат - Тодор Байчев.   Досегашни кметове на левицата отново получиха подкрепа за следващ мандат. Това са градоначалникът на Гоце Делчев - Владимир Москов, на Троян - Донка Михайлова, на Красна -- Николай Георгиев, на Павликени - Емануил Манолов, на Асеновград - Емил Караиванов и др.\r\nРъководството на БСП потвърди и кандидатурата на Катя Георгиева за кмет на Ямбол, на Хасково - Коста Стоев и на Стара Загора - проф. Иван Върляков.  Следващото заседание на Националния съвет на левицата, което ще продължи с утвърждаването на кандидат-кметове, ще се състои на 15 септември. ", "date": "2019.09.03", "title": "БСП утвърди 161 кандидати за кметове "}
{"url": "https://www.actualno.com/crime/myj-prostrelja-smyrtonosno-kotka-news_1372341.html", "text": "      51-годишен мъж прострелял смъртоносно котка със законно притежавано ловно оръжие, съобщиха от ОД на МВР-Силистра. Инцидентът е станал вчера в село Чуковец, а сигналът за него е подаден на тел.112.      Дежурна оперативна група е извършила оглед, образувано е досъдебно производство по член 325 б, ал. 1 от Наказателния кодекс. Според него който прояви жестокост към гръбначно животно и причини противозаконно смърт, тежко или трайно увреждане, се наказва с лишаване от свобода до три години и с глоба от хиляда до пет хиляди лева.   Оръжието е иззето, назначена е съдебна ветеринарномедицинска експертиза на трупа на животното. Разследващ полицай продължава работата по случая. ", "date": "2019.09.03", "title": "Мъж простреля смъртоносно котка"}
{"url": "https://www.actualno.com/crime/otlojiha-deloto-sreshtu-chetirimata-bylgarski-granichari-news_815403.html", "text": "      Делото срещу четиримата български гранични полицаи в наказателен съд в турския град Къркларели, днес не беше гледано по същество. Съдебният състав отложи процеса за 4 февруари 2020 г., предаде БНР.      Михаил Цонков, Живко Петков, Николай Костов и Николай Петков са обвинени за смъртта на турски рибар, причинена по небрежност.\r\nДнес бе второто заседание на процеса, гледан от съд за тежки престъпления в тракийския град. Делото отново бе отложено, тъй като съдът не се е произнесъл по процесуалното възражение на защитата по подсъдността.\r\nМестният адвокат на подсъдимите Джошкун Молла иска прекратяване на делото, тъй като по същия казус е имало проведен съдебен процес в България, завършил с оправдателна присъда. Също така се очаква изпращане от българска страна на документите по съдебната поръчка.  Роднините на починалия турски бракониер са отнесли казуса и до Европейския съд по правата на човека в Страсбург, но той е отхвърлил жалбата им с мотива, че българският съд е издирил необходимите доказателства и правилно е решил делото.   Томовете с доказателства в защита на бившите Михаил Цонков, Живко Петков, Николай Костов и Николай Петков, все още не са постъпили в турския съд, каза по-рано турският адвокат Джошкун Молла.\r\nТой е внесъл протест с искане за прекратяване на делото. „Първо за давност, после - този случая е разглеждан от отговорни български съдилища. Има и решение на европейския съд по правата на човека в Страсбург. Казваме, че този съд не е отговорен да даде това решение, защото вече случаят е приключен и има решение“, обясни мотивите защитникът.     ", "date": "2019.09.03", "title": "Отложиха делото срещу четиримата български граничари"}
{"url": "https://www.actualno.com/society/shefyt-na-tad-group-ivan-todorov-ostava-v-aresta-news_1372398.html", "text": "      Специализираният наказателен съд не уважи искането на собственика на TAD Group Иван Тодоров за по-лека мярка за неотклонение и го остави в ареста по обвинения в подбудителство за кибертероризъм заради теча на данни от НАП, съобщи БНР.      Съдът реши Тодоров да остане в ареста, като прие аргументите на прокуратурата, че деянието е с висока степен на опасност. Според държавното обвинение Иван Тодоров може да се укрие, за да затрудни разследването, а може и да окаже влияние на свидетелите да променят показанията си, част от които не са били дадени пред съдия, посочи наблюдаващият прокурор Калин Близнаков.   \" , които са разпитани, и тези, които предстои да бъдат разпитани. Чухте в мотивите на съда, че е имало такива свидетели – собственици на дружества – които бази данни обвиняемите са имали неправомерен достъп до тях, след което са предлагали съответно да извършат профилактика върху сайтовете на тези дружества срещу съответно възнаграждение. Има данни, да, че всичко във фирмата се е случвало със знанието и съгласието на Тодоров\", каза Близнаков.\r\nОт прокуратурата цитираха свидетел, който обяснил, че когато собственикът Тодоров го нямало, обвиненият за пряк извършител Кристиян Бойков е поемал задълженията му, защото между тях имало по-високо доверие. Прокуратурата цитира и разпити на представители на външни компании – клиенти, според които TAD Group имала некоректни отношения.  Защитата на Иван Тодоров коментира, че нито един от свидетелите не е споменавал при разпитите си, че е бил рекетиран, а това как Тодоров ръководи фирмата си няма общо с обвиненията към служителя му Кристиян Бойков за всяване на смут при хакване на базата данни на НАП. Адвокат Ина Лулчева каза, че ще обжалва мярката.\r\n\"Съдът днес отново не каза нито един факт, от който да се установява, че Иван Тодоров е накарал Кристиян Бойков да копира данни на НАП и да ги разпространи с цел да всее страх и смут в населението. Очевидно е, че целите на задържането са други, а не обслужване на процеса. Ние сме подали молба и на нас да ни се предостави копие от делото, за да може и ние да разпространим други факти, но за съжаление прокуратурата отминава всякакви такива искания\", обясни Лулчева.   Самият Иван Тодоров каза пред съдията, че фирмата му TAD Group към НАП или към частни фирми.    Тодоров първоначално той гаранция, но Aпелативният спецсъд го , след като прокуратурата представи 4 тома нови доказателства.\r\nЗа решението тогава надделя доказателство – , в който Кристиян Бойков най-общо съобщава за хакването на архива на НАП, а Иван Тодоров го насърчава да продължи и с други фирми, като обещава и бонуси за всяка една от тях.\r\nДанните са криптирани и използвани с користни цели. Публикуването на данните от НАП от страна на Бойков чрез медиите е целяло всяване на страх и паника, прие още съдът. Тодоров беше арестуван още в съдебната зала.    ", "date": "2019.09.03", "title": "Шефът на TAD Group Иван Тодоров остава в ареста"}
{"url": "https://www.actualno.com/pernik/mosv-dans-mvr-prokuraturata-rzi-i-riosv-se-zaemat-sys-zamyrsjavaneto-na-vyzduha-v-pernik-news_1372389.html", "text": "      \"Ще предприемем комплексна проверка на всички индустриални обекти в Перник за установяване на \". Това заяви министърът на околната среда и водите Нено Димов на съвместен брифинг с кмета на община Перник Вяра Церовска. Поводът е недоволството на гражданите и съмнението им, че в ТЕЦ „Република“ се горят боклуци и от това идва замърсяването им .      Той посочи, че ще потърсят съдействие от МВР, ДАНС, прокуратурата, Регионалната здравна инспекция (РЗИ) , като ще участват и Регионалната инспекция по околната среда и водите (РИОСВ) и Басейнова дирекция.\r\nМинистър Димов призова гражданите на Перник също да се включат в проверките. „Активната гражданска позиция е изключително важна за решаване на проблемите“, допълни той.\r\nДимов отбеляза, че многократно е сигнализиран от кмета и са извършвани множество проверки от РИОСВ - Перник . Само през последните 6 месеца са направени 16 проверки на ТЕЦ „Република“, като 6 от тях са планови, останалите - внезапни.  Установени са няколко нарушения – едното от тях е за нерегламентирано изгаряне на дървесен чипс. Наложена е санкция от 35 хил. лв., но съдът я е намалил на 10 хил. лв .\r\nВ края на 2018 г. също има констатирани нарушения за изгаряне на биомаса, което не е разрешено и е в нарушение на комплексното разрешително, за което има наложена санкция от 50 000 лв., но и тя се обжалва в съда. На сушилнята в ТЕЦ-а също има наложена принудителна административна мярка, като през последните 6 месеца не е установено тя да работи.\r\n„По време на срещата с кмета на Перник днес решихме заедно с общината да правим внезапни и максимално чести проверки при зареждането на ТЕЦ-а, за да видим какво точно ще се гори, защото на площадката при нашите проверки не е установено RDF-гориво през последните 5-6 месеца, но граждани и общината твърдят, че може би е имало такова“, посочи министър Димов.    Той съобщи, че преди десетина дни е изпратил писмо до Агенция „Митници“  и \"Гранична полиция\" за засилен контрол по границата за внос на RDF и други горива от отпадъци.\r\n„Ако има нерегламентирано превозване на отпадъци, то може да бъде установено от тях. Има горива отпадъци от т.нар. „зелен“ списък, които не подлежат на нотификация и които се превозват с декларация. Затова съм изпратил инструкция при съмнение да се викат представителите на съответната регионална екоинспекция, за да провери дали това, което се внася, отговаря на описаното в декларацията“, съобщи министър Димов. По повод инвестиционното намерение на ТЕЦ „Република“ за горене на отпадъци, той изтъкна, че това, че има инвестиционно предложение, не означава, че процедурата е приключила и такова е дадено.    /разположение на централата/\r\nВчера изтече последният срок за становища и към момента има близо 500 възражения, изпратени в общината, и още 200  - в РИОСВ – Перник.\r\n„Ние сме изпратили до РЗИ искане за становище дали това е опасно за здравето на гражданите. Така че процедурата продължава. Крайният компетентен орган е директорът на РИОСВ, а самата процедура ще отнеме месеци и дори години“, каза Димов.\r\n„Благодаря на премиера Бойко Борисов и министъра на околната среда и водите Нено Димов за бързата реакция и ангажиране към проблема на перничани“, заяви кметът Вяра Церовска.\r\nСамата тя снощи също е взела участие в проверка съвместно с представителите на РИОСВ. „В ТЕЦ-а влязохме,  гледахме и в пещта за горене, обиколихме всичко, което беше възможно – вътрешноградската магистрала, до Сини вир, не открихме следи от горене на отпадъци “, каза тя.\r\nВъв връзка с последния срок, в който гражданите са могли да изразят своето становище по повод поредното инвестиционно предложение за горене на RDF в ТЕЦ „Република“, е проведена и спешната проверка от общинското ръководство съвместно с РИОСВ в ТЕЦ-а и във всички фирми, с чиято дейност биха могли да предизвикат тази остра, тежка и задушлива миризма.\r\n„Това наистина е един изключително постоянен ад , който всяка вечер взривява моите съграждани. Няма да позволя да бъде упражняван терор на перничани и категорично заявявам, че каузата за чист въздух ще бъде битка, в  която всички заедно ще извоюваме победа“, заяви Вяра Церовска /районът е гъсто населен/\r\nСправка в сайта на РИОСВ – Перник, сочи, че през юни месец м.г. „Топлофикация – Перник“ АД е стартирала процедура за получаване на разрешение да добави в работата на горивната инсталация в ТЕЦ „Република“ допълнителни горива – биомаса, шисти и RDF-модифицирани горива, получени от отпадъци. Разрешението още не е издадено.\r\nНамерението на инвеститора е част от въглищата да бъдат заместени ,  като за денонощие процентното им съотношение е следното:  до 80 % въглища – до 20% биомаса; до 95 % въглища – до 5 % RDF; до 90 % въглища – до 10% шисти.\r\nВ периода от 2-ри до 5-ти ноември м.г. бил направен експеримент в дружеството по план, одобрен от РИОСВ – Перник. Целта била в експлоатационни условия да се пробва съвместно изгаряне на въглища и неопасни отпадъци в парогенераторите на ТЕЦ „Република“.\r\nЗа експеримента е сключен договор за доставка на 120 300 тона RDF – седем камиона. Става въпрос за запалими отпадъци с произход Регионален център за третиране на неопасни отпадъци за общините Хасково, Димитровград и Минерални бани, с. Гарваново, община Хасково, където дейностите се изпълняват от „ЛЕНДФИЛ” АД  Хасково.\r\nЗа проследяване на хода на експеримента е бил предоставен отдалечен достъп на РИОСВ – Перник до работната станция на системата за мониторинг на димните газове.\r\nДанните, проследени в реално време показали, че няма превишения на контролираните показатели .\r\nИзвършено е и математическо моделиране с утвърден от МОСВ програмен продукт ,,PLUME\" за разпространението на замърсителите: прах, NOx, SO2, HCl, HF, кадмий, талий, живак и Sb+As+Pb+Cr+ Co+Cu+Mn+Ni+V. Изчислени били максималните еднократни и средногодишните приземни концентрации на замърсителите на въздуха при най-лошия вариант (съвместно изгаряне на отпадъци и едновременна експлоатация на ПГ 4 и ПГ 5), във формат, приложим за нуждите на симулационния пакет.\r\nИзчислено е, че при най-лоши метеорологични условия максималните концентрации се наблюдават на разстояние до 1131 метра от източника.\r\n„При атмосферни условия, които разсейват замърсителите в посока към гр. Перник, максималните концентрации попадат на територията на населеното място. Изолиниите на приземните концентрации на замърсителите, попадащи на територията на града, показват стойности на замърсяване, които са в границите на допустимите норми. При тези изчислени стойности, не може да се очаква значителен отрицателен здравен ефект върху населението“, се сочи в анализа.\r\nТам се допълва, че въз основа на математическите данни реализацията на проекта нямало да доведе до съществена промяна във фоновото състояние на атмосферния въздух.\r\n„Смесване на горивото с до 5% неопасни отпадъци (RDF) не може да доведе до съществена промяна в емисиите , изпускани организирано от инсталацията“, е категоричен докладът. /в близост има много училища/\r\nДнес кметът на Перник Вяра Церовска бе категорична, че няма да позволи да бъде упражняван терор на перничани и каузата за чист въздух ще бъде битка, в която всички заедно ще извоюват победа.\r\n„Премиерът Бойко Борисов също се ангажира с проблема и застава зад всички жители на града. В тази връзка имах извънредна среща с министъра на околната среда и водите Нено Димов, който по спешност дойде в Перник. Взехме решение за провеждане на множество внезапни проверки в ТЕЦ-а и цялата индустриална зона на града заедно с компетентните институции и граждани, за да установим с точност замърсителите на въздуха“, заяви още Церовска.\r\nСправка в Търговския регистър сочи, че в основната си част дружеството е собственост на „Бови Тур“ ЕООД, чийто действителен собственик е „Бингам Мениджмънт Лтд“ на англичанина Кристофър Лантери-Мотин. Собственик на част от акциите е също „Стийм Трейдинг“ ЕАД с едноличен собственик „Антартио Комерс Лтд“ – Кипър, на Родула Георгиу. Определен дял има и Министерството на енергетиката. ", "date": "2019.09.03", "title": "МОСВ, ДАНС, МВР, прокуратурата, РЗИ и РИОСВ се заемат със замърсяването на въздуха в Перник"}
{"url": "https://www.actualno.com/analysis/15-godini-sled-terora-v-beslan-vyprosite-ostavat-bez-otgovori-news_815407.html", "text": "      Преди 15 години терористи атакуваха училището в Беслан. Оцеляла заложница разказва пред Süddeutsche Zeitung  за тридневния терор. И днес все още има въпроси, които остават без отговор.      \"На втория ден от донесоха телевизор във физкултурния салон. По телевизията казаха, че в залата има само 350 души. Терористите се ядосаха и казаха: \"Чухте ли? Само 350 души. Сега ще застреляме половината.\" разказва Бела Губиева, която тогава е била на 13 години и е една от заложниците заедно с по-малкия си брат.\r\nТерористите искаха от Москва да изведе руските войски от Чечня. По време на заложническата криза по официални данни загинаха 334 души, от които 186 деца.\r\nБела Губаева си спомня учителя, който е застрелян от терористите в самото начало на атаката, за да се осигури тишина: \"Лицето му мигновено побеля преди да се свлече на земята.\"   Тя разказва за първата нощ, когато заради теснотията не е могла да легне. Спомня си главата на братчето си на коленете ѝ. На втория ден терористите разрешават на майките с малките деца да излязат, но много от тях са довели в училището и своите по-големи деца и не искали да ги оставят сами. Те давали бебета на други жени, за да ги спасят.\r\n\"Първо си спомням жаждата. В началото на малки групи деца разрешаваха да отидат до тоалетната. Сред заложниците имаше река, той ни посъветва да намокрим дрехите си, за да донесем малко вода. После терористите разрушиха водопровода. Ако на някой звъннеше телефона, заплашиха, че ще убият 50 заложници.\", разказва още Бела.    По-късно роднините на загиналите и другите жертви от Беслан обвиниха държавата в сериозни пропуски, а през 2017 година правотата им бе призната от . Независимо от предупрежденията властите са предприели много малко действия за това да предотвратят терористичния акт. Оперативните сили са действали несъгласувано и са рискували живота на заложниците. Те са стреляли от щурмови оръдия и гранатомети, когато заложниците все още са били във физкултурния салон. Разследването остави без отговори редица въпроси. При много от загиналите никога не е установена причината за смъртта. Дали покривът на салона е рухнал, защото са го взривили терористите или това е станало в хода спасителната операция? Това и до ден днешен не е изяснено. Как изобщо терористите са могли да преминат границата с толкова тежко въоръжение?  \"Много от терористите са били обявени за издирване. Как са могли да се обединят?\", пита Анета Гадиева от организацията . Същите въпроси си задава и Бела Губиева. Вече 10 години тя живее в Москва и смята, че ѝ е по-леко от другите, останали в Беслан. Все още сънува кошмари, но не толкова често.\r\nНай-болезненият въпрос е дали специалните служби са могли да предотвратят големия брой жертви.\r\nНа 1 септември 2004 година в Беслан, Северна Осетия терористи нападнаха училище №1. От дошлите за първия учебен ден 1200 души заложници стават 1128 - деца, родители, учители... По други данни заложниците са били 1180 души, пише svoboda.org   Реални данни руските власти никога не са обнародвали. В началото се твърди, че заложниците са \"само 100\", по-късно - 300-350, макар че целият град знае, че това не е така. Всеки жител на града има поне един близък или приятел в училището. Повече от два дни терористите държат заложниците в училището.\r\nНа 3 септември настъпва кървавата развръзка. Жертви на терористичния акт и хаотичната стрелба, която и до днес се нарича \"щурм\" става 334 души, 186 от тях деца. Броят на ранените надминава 800 души, от които 72 деца и 69 възрастни получават увреждания. 62 са ранените от специалните части.  За потърпевши са признати 1342 души.  И до ден днешен руските чиновници не успяват да пресметнат колко души са пострадали. ", "date": "2019.09.03", "title": "15 години след терора в Беслан въпросите остават без отговори"}
{"url": "https://www.actualno.com/society/operacija-jylti-stotinki-shte-nabira-sredstva-za-na-olimpijskite-otbori-po-prirodni-nauki-news_815409.html", "text": "      За девета поредна година започна най-голямата благотворителна инициатива на VIVACOM – Операция „Жълти стотинки“.      Тази година събраните средствата ще бъдат дарени на Сдружението на олимпийските отбори по природни науки (СООПН). Те ще се използват за подготовката и участието на младите български олимпийци от отборите по биология, математика, астрономия, астрофизика, информатика, лингвистика, физика и химия в международни и балкански състезания. С парите Сдружението ще организира обучения, лабораторни занимания, специализирана подготовка по съответните научни дисциплини, ще осигури необходимите лектори и  разработване на задачи – всичко, което е необходимо за подпомагане на доброто представяне на олимпийските надежди в природните науки. „Операция „Жълти стотинки“ е още един израз на дълготрайния ангажимент на VIVACOM към образованието и развитието на младите хора в България. Компанията твърдо стои зад убеждението, че  с общите усилия на цялото общество възможностите за образование  могат да  бъдат подобрени. „Младите олимпийски надежди заслужават да инвестираме в техния талант и да ги насърчим по пътя към още медали, които прославят страната ни.“, каза Веселка Вуткова, директор „Корпоративни комуникации“ във VIVACOM.   Операция “Жълти стотинки“ 2019 се осъществява в партньорство с Българския дарителски форум и с подкрепата на над 40 медии, фирми и организации. Посланици на кампанията са журналистът Ива Дойчинова и носителят на четири олимпийски медала в спортната гимнастика Йордан Йовчев, които подкрепят каузата.     Средствата за Сдружението на олимпийските отбори по природни науки се набират в магазините на VIVACOM и в търговските обекти на партньорите, а също и чрез изпращане на SMS с текст DMS OLYMP.  VIVACOM, както и партньорските организации инвестират допълнително, като допълват набраната по време на кампанията сума. Инициативата ще продължи до 31.12.2019 г. ", "date": "2019.09.03", "title": "„Операция „Жълти стотинки“ ще набира средства за на олимпийските отбори по природни науки"}
{"url": "https://www.actualno.com/europe/boris-djonsyn-ostana-bez-mnozinstvo-predi-kluchov-vot-za-brexit-news_1372401.html", "text": "      Министър-председателят на Обединеното кралство Борис Джонсън загуби парламентарното си мнозинство, след като бившият министър Филип Лий напусна торите и се присъедини към либералдемократите, предаде британския телевизионен канал Sky News.      Лий демонстративно е седнал на местата на опозицията в пленарната зала, докато премиерът се е изказвал пред Камарата на общините. Неговото оттегляне от групата на консерваторите означава, че в Камарата на общините.\r\nВ писмо до Джонсън Лий изтъква, че Консервативната партия \"се е превърнала в тясна фракция, в която консерватизмът на човек се измерва с това колко безразсъдно човек иска да излезе от Европейския съюз\".   \"Това консервативно правителство агресивно се стреми към Brexit по безпринципен начин. Това излага ненужно на риск живота и средствата за препитание на хората и безсмислено застрашава целостта на Обединеното кралство. В по-широк план подобен подход подкопава икономиката, демокрацията и ролята на нашата страна в света.  (Правителството) Използва политически манипулации, заплахи и лъжи. И прави тези неща умишлено и обмислено. Ето защо днес се присъединявам към Джо Суинсън и към либералдемократите\", цитира телевизията думите на Лий.\r\n\"Вярвам, че либералдемократите са в най-добра позиция да изградят обединяващата и вдъхновяваща политическа сила, необходима за излекуване на нашите разделения, разгръщане на талантите ни, за преодоляване предизвикателствата, пред които сме изправени като общество – и да изведем нашата страна към свят, който е по-добро място за следващите поколения\", допълва Лий.\r\nДжонсън каза на депутатите, че е искал преговори за излизане на Великобритания от Европейския съюз и настоя, че е имало \"истински импулс\" зад преговорите.       По думите му плановете на разбунтувалите се депутати от Консервативната партия да приемат законодателство, което ефективно блокира излизане на Великобритания от ЕС без споразумение на 31 октомври, ще \"унищожат всякакъв шанс за договаряне на ново споразумение\".\r\nАко несъгласните консерватори постигнат целта си, заяви Джонсън, това ще го принуди да отиде в Брюксел, за да \"моли за още едно безсмислено забавяне\" на Brexit, а той никога нямало да го направи. \"Това е сметката за предаването на Джереми Корбин. Това означава да се издигне бялото знаме\", добави британският премиер.\r\nДжонсън демонстрира все по-твърда позиция за напускането на ЕС. Вчера стана ясно, че новият премиер е заплашил да депутати консерватори, които не подкрепят с гласа си плана му за Brexit без сделка.\r\nВ понеделник британският премиер заминава за Дъблин, където ще се срещне с колегата си Лео Варадкар, за да обсъдят механизма за ирландската граница - един от най-големите препъни камъни в споразумението за Brexit. ", "date": "2019.09.03", "title": "Борис Джонсън остана без мнозинство преди ключов вот за Brexit"}
