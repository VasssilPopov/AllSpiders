{"url": "https://www.actualno.com/balkani/aresti-v-syrbija-za-izdavane-na-falshivi-dokumenti-za-poluchavane-na-bylgarski-pasport-news_703710.html", "text": "  \"Четирима гражадни от Пирот, Димитровград и Чуприя са арестувани от полицията поради съмнения за вземане на подкпуп с цел издаване на фалшиви документи за получаване на български паспорт.“     Това съобщиха от вътрешното министерство в Сърбия. \"Задържани са 60-годишният М.Ж., който е работил в Общината на град Пирот, 38-годишният лекар А.И. от Димитровград, 39-годишният Д.М. от Димитровград и 68-годишният В.И. от Чуприя. Всички те са заподозрени в даване и вземане на подкуп с цел издаване на фалшиви документи за получаване на български паспорти\", се казва още в официалното съобщение на сръбското вътрешно министерство, цитирано от БГНЕС.   Според силите на реда Д.М. от Димитровград и В.И. от Чуприя през последните две години са плащали на лекар от Димитроврад да издава фалшиви медицински уверения без да бъдат извършвани прегледи за лица от Сърбия и след това са плащали на чиновници от общината в Пирот на същите тези лица да бъдат издавани уверения, че имат български произход. По-късно тези уверения са предавани на държавните органи в България за издаване на български паспорти\", пише още в съобщението.\r\nСрещу всички задържани е издадена заповед за \"задържане под стража за 48 часа\". След това всички те ще бъдат предадени на прокуратурата. От полицията не уточняват дали тези арести са свързани с полицейската операция в България и задържането на председателя на Държавната агенция за българите в чужбина /ДАБЧ/ Петър Харалампиев.  ", "date": "2018.11.01", "title": "Арести в Сърбия за издаване на фалшиви документи за получаване на български паспорт"}
{"url": "https://www.actualno.com/society/novinite-naj-vajnoto-za-denja-1-noemvri-news_703691.html", "text": "  Редакционният екип на ви представя най-важните новини за изминалия ден, 1 ноември.      Без никаква особена съпротива т.нар. медиен закон на Пеевски беше приет на второ четене в Народното събрание – без в пленарна зала да присъства основният му вносител т.е. самият Пеевски. Резултатът беше очакван, след като картината беше същата и на първо четене.   \"В участък от 360 метра от пътя съставът на асфалтовата смес не е отговарял на утвърдената рецептура. Няма подмяна на документи по случая с автобусната катастрофа край Своге, при която загинаха 20 души.\" Това каза председателят на УС на Агенция „Пътна инфраструктура\" Светослав Глосов. Кралицата на Европа е мъртва! Но наистина ли е така? И ако е така, ще има ли нова кралица? Или може би крал? Все едно Европа няма достатъчно за какво да се безпокои в момента (Италия, Brexit, Полша, Унгария, популизъм, Италия), че и Германия закипя. Ситуацията анализира изданието Politico в материал, цитиран от агенция БГНЕС.     Къде е свободата на словото в България? На този въпрос опитва да отговори мащабно изследване на Асоциацията на европейските журналисти (АЕЖ) в България. Обект на изследването са вестниците у нас – заради схващането, че във Възрожденска България издателите на вестници са били будителите на българина. Използването на русофобия и пещерен национализъм на постсъветското пространство, както и намесата в църковния живот, могат да доведат до сериозни последствия. Това заяви президентът на Русия Владимир Путин в рамките на изказване по време на пленарното заседание от Всемирния руски народен събор, предаде ТАСС, цитирана от агенция \"Фокус\".    Министър-председателят на Руската федерация Дмитрий Медведев подписа постановление на правителството за въвеждане на специални икономически мерки по отношение на 322 украински граждани и 68 компании. Това съобщават от пресслужбата на Кабинета на министрите на Русия. \"През лятото на 2017 година получих сигнали за злоупотреби в Държавната агенция за българите в чужбина (ДАБЧ) от едно лице, което пожела среща. Това лице се казва Катя Матева. Към онзи момент все още служителка на Министерството на правосъдието и пряко отговаряща за българското гражданство. Бяха ми предоставени писмени данни и сигнали, подадени към ДАНС.\" Последните зони на дива природа в света бързо изчезват и критично са необходими категорични международни консервационни цели. Това сочат резултати от изследванията на университета в Куинсленд, предаде БГНЕС.", "date": "2018.11.01", "title": "Новините: Най-важното за деня, 1 ноември"}
{"url": "https://www.actualno.com/cosmos/uchenite-uloviha-tajnstveni-radiosignali-ot-kosmosa-news_703704.html", "text": "  Учени от Австралия фиксираха необичайни радиосигнали. Няколко кратки радиосъобщения са регистрирани в космоса. Данните за наблюденията са представени в „Astrophysical Journal Letters“.     От университета „Къртин“ потвърждават, че мистериозните сигнали са получени чрез австралийския радиочестотен интерферометър Australian SKA Pathfinder (ASKAP). Телескопът Murchison Widefield Array (MWA) е сканирал при ниски честоти и затова не е могъл да ги улови. Според учените и двете устройства са били насочени едновременно в една и съща област на небето, стобщава 24СМИ, цитирани от БГНЕС.   Експерти предполагат, че MWA не е фиксирал сигналите, тъй като те или са били блокирани по пътя към нашата планета, или при ниски честоти източниците на това явление не излъчват енергия.\r\nЗа пръв път феноменът е уловен през 2007 г. от представители на научната общност. В бъдеще резултатите от изследванията ще бъдат използвани в различни области на астрономията.  \"Много е важно да установим произхода на тайнствените сигнали на радиоизлъчване извън нашата галактика\", твърди д-р Маккуорт.   ", "date": "2018.11.01", "title": "Учените уловиха тайнствени радиосигнали от космоса"}
{"url": "https://www.actualno.com/politics/borisov-kym-netanjahu-sreshtite-ni-sa-nasocheni-kym-tova-balkanite-i-izrael-da-sa-vse-po-prosperirashti-news_703701.html", "text": "  Утрешните ни срещи са насочени имено към това Балканите и Израел да станат все по-проспериращи. Надявам се това, което си ми обещал, а ти изпълняваш обещанията – нашите военни заводи да развият изграждането на дронове, някой ден да се реализира.     С тези думи се обърна българският премиер Бойко Борисов към израелския си колега Бенямин Нетаняху след среща на четири очи във Варна, предаде БГНЕС.\r\nКиберсигурността също е сфера за сътрудничество, подчерта Борисов. Балканите имат огромна перспектива, така че Израел е добре дошъл и на утрешната среща ще можем да говорим, заяви Борисов.\r\nТой лансира пред Нетаняху идеята Балканите да се превърнат в хранителен хъб за страните от Близкия Изток. Тя бе лансирана за първи път преди седмица при посещението на премиера в Обединените арабски емирства.     „В рамките на три месеца два пъти премиерът на Израел прави едно и също изказване, което възстановява историческа правда. Много историчари наричаха България фашистки окупатор и подвигът на българския народ не достигаше до съзнанието“, каза още Борисов.\r\nЦеним високо приятелството на израелския народ с българския. Българите са се хвърляли на релсите, за да спасят евреите, заяви преди това Нетаняху. Той благодари на Борисов за оказваната подкрепа на страната ни за сигурността на Израел. Иран стоят зад ексремистките действия, които се разпространяват в различни държави, каза Нетаняху. По отношение на сигурността нещата са на изключително високо ниво, подчерта той.\r\n„Продължаваме разговорите на високо ниво за постигане на договорености по специалното оборудване. Мисля, че можем да направим много заедно. Надяваме се да можем с комбинациите на еврейски технологии и български, да постигнем добро сътрудничество. Технологиите осигуряват бъдещите места за работа. Радвам се когато компаниите на двете държави постигат сътрудничество“, посочи израелският премиер.    Според него има голям потенциал и в областта на енергетиката. Между България, Израел и Гърция може да бъде изградена газова връзка. Ще стане въпрос по време на разговорите ни и Източно средиземноморски проект – смятам, че малко израелски газ може през Гърция да достигне и до България, каза Нетаняху визирайки проекта EASTMED.   Очаквам с нетърпение дискусиите, които предстоят. Усещането е все едно съм в моето семейство. Затова искам да благодаря на българските граждани за осигуряване на сигурността на Израел, заяви още Нетаняху и благодари на премиера, обръщайки се към него само с Бойко. Бойко, с твоето лидерство България стана водеща сила в ЕС, каза премиерът на Израел.\r\nБорисов ще бъде домакин на Четиристранната среща на високо равнище между България, Гърция, Румъния и Сърбия на 2 ноември, петък, в резиденция „Евксиноград“, Варна.\r\nМинистър-председателите на България, Гърция и Румъния - Бойко Борисов, Алексис Ципрас и Виорика Дънчила и президентът на Сърбия Александър Вучич ще обсъдят развитието на съвместните инфраструктурни проекти в контекста на свързаността на Балканите. Фокус на срещата ще бъде и задълбочаването на регионалната стабилност, както и актуални европейски въпроси.\r\nПо-късно лидерите от формата ще проведат работен обяд, в който ще участва и министър-председателят на Държавата Израел Бенямин Нетаняху.   ", "date": "2018.11.01", "title": "Борисов към Нетаняху: Срещите ни са насочени към това Балканите и Израел да са все по-проспериращи"}
{"url": "https://www.actualno.com/balkani/makedonskijat-prezident-moje-da-poluchi-5-g-zatvor-news_703702.html", "text": "  Македонският президент Георге Иванов може да получи пет затвор поради тежки нарушения на Конституцията на страната.     Това пише в утрешния си брой националният седмичник \"Фокус\", предаде БГНЕС. \"Последната визита на Иванов в Турция вгорчи живота на президента. Докато бе в Истанбул, той разбра че срещу него са повдигнати две обвинения\", пише изданието. \"Иванов изпадна в пълен цайкнот, защото неговата партия /опозиционната ВМРО-ДПМНЕ, бел.ред./ вече няма контрол над прокуратурата и Конституционния съд\", се казва още в публикацията.   В началото на седмицата главната прокуратура на Македония започна разследване срещу Иванов за нарушаване на Конституцията на страната. Разследването е започнало след подаването на сигнали до прокуратурата. Те се отнасят до отказа на президента Иванов да подпише закона за използването на езиците и Договора от Преспа. И двата закона бяха приети от парламента в Скопие. След наложеното вето от страна на държавния глава те бяха прегласувани с абсолютно мнозинство в парламента, но Иванов отказа да ги подпише.\r\nПрокуратурата е поискала информация и по двата случая от парламента, и от кабинета на президента, за да стане ясно, защо тези закони не се подписвани и за тях не е издаден необходимият указ. Поради отказа на Иванов двата закона все още не са публикувани в Държавен вестник. Мандатът на Иванов приключва през месец април 2019 година.  ", "date": "2018.11.01", "title": "Македонският президент може да получи 5 г. затвор"}
{"url": "https://www.actualno.com/america/sankcii-na-sasht-blokirat-venecuela-da-operira-sys-zlatnite-si-zapasi-news_703703.html", "text": "  Американският президент Доналд Тръмп нареди въвеждането на санкции, предназначени да блокират операциите на Венецуела с помощта на нейните златни запаси. Това съобщи пресслужбата на Белия дом, която разпространи текста на съответния изпълнителен указ на Тръмп.     Както е посочено в този документ, администрацията на САЩ възнамерява да попречи на властите на латиноамериканската страна \"да разхищават богатството на Венецуела за корупционни цели, да нанасят щети на инфраструктурата на Венецуела и екологията на страната чрез лошо управление\", съобщава ТАСС. Блумбърг цитира и предварително подготвен текст на изказването на помощника на президента по националната сигурност Джон Болтън в Маями, от което следва, че \"новите санкции ще бъдат наложени против мрежи, действащи в рамките на корумпираните сектори на икономиката на Венецуела и ще затвори достъпа им до откраднатото богатство\", предаде БГНЕС.   ", "date": "2018.11.01", "title": "Санкции на САЩ блокират Венецуела да оперира със златните си запаси"}
{"url": "https://www.actualno.com/society/majkite-protestiraha-s-fakli-v-denja-na-buditelite-news_703695.html", "text": "  Поредният протест на майките на деца с уверждания премина със запалени факли заради Деня на будителите. Пред МС майките четоха възрожденски стихове и поезия на Радой Ралин, предаде  БГНЕС.     Протестиращите носеха в ръка портрети на Вазов, Ботев и други възрожденци. По пътя към протестиращите се включиха и граждани.\r\nМайките блокираха кръстовището между бул. „Цар Освободител“ и бул. „Васил Левски“. От площад „Независимост“, където протестиращите се събраха, те се отправиха по бул. „Цар Освободител“ до кръстовището при Ректората на Софийския университет.\r\nВременно автобусите, движещите по линия 10ТМ, се отклоняваха по бул. „Княз Александър Дондуков“ и бул. „Васил Левски“.  Настояванията са за оставка на Валери Симеонов и промяна на цялостната система, която се \"грижи\" за децата с увреждания. Майките са обявили, че ще искат оставката на вицепремиера всеки ден, докато той не се оттегли от поста си. \r\nСлед като стана ясно, че Симеонов не счита за необходимо да напусне властта, днес и финансовият министър Владислав Горанов заяви, че такава позиция би била твърде крайна и от ГЕРБ нямали основание да искат оставката на лидера на патриотите. \r\n\"Думите които той изрече, аз не мога да защитавам подобна позиция, но твърдението на Симеонов, че изреченото от него е извън контекста и неговото поведение през цялото време, свързано с дебатите по отношение на Законите за хората с увреждания, не ни дава основание да вземем толкова крайна позиция.    Със сигурност, ако Валери Симеонов излезе от изпълнителната власт, не е ясно по какъв начин ще функционира оттам насетне малката коалиция в голямата. Това създава определени предпоставки за нестабилност. На този етап предпочитаме да няма промени в коалицията, по начина, по който тя е формирана\", Горанов пред бТВ.", "date": "2018.11.01", "title": "Майките протестираха с факли в Деня на будителите"}
{"url": "https://www.actualno.com/burgas/mobilni-ekipi-pomagat-na-vyzrastni-hora-v-burgas-news_703673.html", "text": "  Мобилни медицински екипи помагат на възрастни хора и хора с увреждания, ползващи услугите на Домашния социален патронаж в Бургас. Инициативата, която стартира още през летния сезон, е по идея на кмета Димитър Николов и е насочена в подкрепа на възрастните хора, които нямат близки и не могат да отидат до болничните заведения в града.     Благодарение на новата услуга към момента са прегледани общо над 80 ползватели на Домашен социален патронаж. Тя е в помощ на самотните хора, които живеят както в града, така и в по-отдалечените квартали на Бургас.\r\nМедиците от мобилните екипи, посещаващи домовете на възрастните хора, извършват първична и вторична профилактика чрез измерване на кръвното налягане, кръвната захар и осъществяват връзката на пациента с общопрактикуващия му лекар, който няма възможност за домашни посещения на адрес. Това е особено важно за хората с психически разстройства и заболявания като превенция срещу рецидив и влошаване на състоянието.\r\nИнициативата бе подкрепена от ръководството на болница \"Дева Мария\", която откликна и осигури първите мобилни медицински екипи. Целта е услугата да бъде разширена и да привлече останалите частни болнични заведения в региона, а след като бъдат анализирани резултатите от въвеждането на услугата ще се търси финансиране и от държавния или общинския бюджет.  ", "date": "2018.11.01", "title": "Мобилни екипи помагат на възрастни хора в Бургас"}
{"url": "https://www.actualno.com/europe/chetiri-strani-podkrepjat-ungarija-za-proekta-po-razshirjavane-na-aec-paksh-news_703682.html", "text": "  В Европейския съд продължава процесът, който бе започнат по инициатива на австрийското правителство през февруари 2018 г. за спиране на проекта за разширяване на АЕЦ „Пакш“, предава Magyar Idők.     Искът на австрийското правителство против АЕЦ „Пакш“ 2 не се подкрепя от Франция, Чехия, Словакия и Полша.   „Според думите на четирите страни, инвестициите за съхраняване на мощностите на АЕЦ са необходими“, заяви държавният секретар, отговорен за разширяването на централата Атила Асоди.\r\nТой отбеляза, че в случая с британската АЕЦ „Хинкли Пойнт Си“, Европейският съд излезе с решение против Виена в полза на проекта, затова в аналогичното дело с проекта за АЕЦ „Пакш“ не може да се очаква друго решение.  Асоди напомни, че мощностите на остаряващите електроцентрали, които ще бъдат закрити след няколко десетилетия, трябва да бъдат заместени, при това в съответствие с изискванията за опазване на климата.   Двата нови енергоблока на АЕЦ „Пакш“ ще бъдат с обща мощност от 2400 мегавата и ще заменят четирите работещи в момента, чиято мощност е 2000 мегавата.\r\n„Разликата от 400 мегавата е необходима заради това, че потреблението на електроенергия в Унгария неотклонно нараства“, заяви министърът без портфейл, отговарящ за проектирането, строителството и въвеждането в експлоатация на новите енергоблокове Янош Шули.    ", "date": "2018.11.01", "title": "Четири страни подкрепят Унгария за проекта по разширяване на АЕЦ  „Пакш“."}
{"url": "https://www.actualno.com/sliven/chestit-praznik-na-kotel-s-voden-rejim-news_703665.html", "text": "  В Деня на народните будители един от най-заслужилите пред Българското Възраждане градове – Котел – откърмил плеяда първосъздатели и будители, разнесли искрите на бунта и просвещението по българските земи, чества своя празник.     Сред най-интересните прояви от празничната програма на града, наред с тържественото заседание на Общинския съвет и официалната церемония на площад „Възраждане”, са възстановката на събития от възрожденската история на Котел, сказка на проф. д.и.н. Иван Русев за някои малки известни факти от стопанската и културната история на града и представяне на монографията „Кара Танас – войводата от Катунище” на краеведа Валентин Княжевич. Довечера в Котел ще има и подобаващи празнични илюминации, от 18.30 часа, на централния градски площад.\r\nНавръх празника обаче едно съобщение от „Водоснабдяване и канализация – Сливен”, район Котел, вгорчава приповдигнатото настроение на жителите на града. От него става ясно, че от днес, 1.11.2018 г., Котел минава на воден режим, валиден за нощните и следобедните часове.   Водата ще бъде спирана по следната схема: по ул. „Изворска” и прилежащите към нея улици от 00:00 часа до 05:00 часа и от 12:30 часа до 16:30 часа всеки ден; по ул. „Стара планина” от 00:00 часа до 04:00 часа сутрин и 12:30 часа до 15:30 часа следобед всеки ден и в района на Националното училище за фолклорни изкуства „Филип Кутев” - от 20:00 часа вечер до 05:00 часа сутринта.  В съобщението се посочва, че причина за въвеждането на водния режим е намалелият дебит на водоизточник „Изворите”. Съобщава се още, че режимът е временен и подлежи на промяна, за което гражданите на Котел ще бъдат своевременно уведомени.\r\nИсторическите сведения за Котел сочат, че през Възрождането будният и проспериращ (тогава) балкански град е бил много добре водоснабден. За разлика от сега.", "date": "2018.11.01", "title": "Честит празник на Котел - с воден режим"}
{"url": "https://www.actualno.com/dobrich/afrikanska-chuma-pokosi-divi-praseta-v-kavarnensko-news_703679.html", "text": "  С африканска чума са четири от шестте отстреляни диви прасета по време на неделния лов край каварненското село Българево. Това съобщи на брифинг заместник областният управител на Добрич Красимир Николов след заседание на областния координационен щаб. Той уточни, че заразените животни са отстреляни в оградено ловно съоръжение с площ 1010 дка. Заразата може да е пренесена чрез храна, птици, дребни хищници или от ловци.     На ловците им направило впечатление необичайното поведение на животните – вместо да бягат при стрелбата, те се скупчвали. Освен това по устата на дивите прасета имало пяна. При проведения лов на същото място ден по-рано не са забелязани признаци на болестта.   През събота и неделя предстои масов отстрел и унищожаване, на което ще бъдат подложени всички около 60 диви прасета в този участък, както и всички хищници. Преди това ще се извърши проверка дали е нарушена целостта на оградата в ловното съоръжение.\r\nВ близост до инфектирания със заразата участък няма животновъдни ферми, най-близката е на територията на община Генерал Тошево, е информацията на Николов.  По данни на кмета на Каварна Нина Ставрева стопаните в района вече колят домашните си прасета, за да се предпазят от заразата. Техният брой е между 500 и 600. Предстои да се извърши преброяване на всички домашни животни.   Във връзка с мерките за неразпространение на инфекцията са набелязани три 20-километрови зони за сигурност. В първата т. нар. инфектирана зона влизат Каварна и селата от тази община Българево, Топола, Свети Никола, Камен бряг, Хаджи Димитър, Поручик Чунчево, а също Шабла и селищата в общината Езерец, Горун, Тюленово, Ваклино, Крапец и Дуранкулак.\r\nБуферната 20-километрова зона също включва населени места от двете общини Шабла и Каварна, а третата – надзорна зона обхваща цялата Добричка област.    ", "date": "2018.11.01", "title": "Африканска чума покоси диви прасета в Каварненско"}
{"url": "https://www.actualno.com/curious/dneven-horoskop-za-2-noemvri-news_703690.html", "text": "        Това е ден, в който да погледнете с повече чувство за хумор на света около вас. Още в първите минути ще усетите, че нещата вече не изглеждат толкова сложни, колкото сте си ги представяли. Този петък може да възникне неотложен проблем малко преди края на работния ден. Помислете още от сутринта къде би могла да е пробойната, за да си спестите време.   Този петък ще ви припомни ваша стара грешка. Няма нужда да се давите във вина, но си вземете поука и не допускайте да попадате в подобна ситуация.     Този петък няма да усетите, че предстоят почивни дни,но поне може да си легнете по-рано, за да се наспите. Именно липсващите часове сън ви карат да се чувствате зле. Този петък още от сутринта ще имате късмета да бъдете заместени в неприятна дейност. Хванете късмета и се огледайте какво още може да си спестите. И хич да нямате угризения. Този петък посветете деня в търсене на интересна книга, на която да посветите почивните дни. Колкото по-дебела - толкова по-добре!   Този петък не разчитайте само на добрия си късмет. Той е до време, но останалите ви качества като компетентност и дисциплина трябва да са неотменно до вас през повечето време. Ваш приятел ще бъде болезнено откровен с вас. Всъщност ви прави услуга, колкото и да ви е неприятна. Съвсем скоро ще оцените постъпката на приятеля ви.    Попътния вятър до голяма степен ще зависи от вас. Ако пък не ви се сменя посоката, просто се облечете по-топло. Днес ще разберете важна истина за вашия партньор. Това ще е липсващото парче от пъзела, което ще допринесе връзката ви да е още по-красива.    Този петък може и да сте се приготвили за почивка, но към обяд ще ви възложат важна задача. Потърсете помощ, за да се справите по-бързо. Този петък не се подавайте на никакви провокации. Стойте зад мнението си непоклатимо, каквото и да ви коства това.", "date": "2018.11.01", "title": "Дневен хороскоп за 2 ноември"}
{"url": "https://www.actualno.com/europe/premieryt-na-chehija-se-objavi-protiv-podpisvaneto-na-pakta-na-oon-za-migracijata-news_703687.html", "text": "  Чешкият премиер Андрей Бабиш се обяви против участието на страната в Световния пакт за миграцията на ООН и възнамерява да обсъди отказа на републиката от това споразумение с коалиционните партньори.     \"Не ми харесва този пакт, искам да проведем дебат с партньорите ни от правителствената коалиция за това\", заяви премиерът по време на изказването си в Камарата на депутатите. \"Съединените щати се оттеглиха от пакта, Унгария, има дискусия по въпроса в Полша, а сега и в Австрия\", добави той, предаде БГНЕС.   Световният пакт за безопасна, регулируема и контролирана миграция бе договорен през юли тази година от всички държави-членки на ООН, с изключение на САЩ, предава ТАСС. Документът разглежда въпроси като минимизиране на отрицателните фактори на миграционните процеси, защита и интеграция на мигрантите, както и увеличаване на наличието на редовни миграционни маршрути. Той не е правно обвързващ. Планира се пактът да бъде подписан след междуправителствената конференция, която ще се проведе на 10 и 11 декември тази година в Маракеш (Мароко).", "date": "2018.11.01", "title": "Премиерът на Чехия се обяви против подписването на пакта на ООН за миграцията"}
{"url": "https://www.actualno.com/america/kanie-uest-pusna-svoja-linija-teniski-v-podkrepa-na-trymp-news_703692.html", "text": "  Американският рапър Кание Уест, който е поддръжник на президента Доналд Тръмп, разработи собствена линия тениски за консерваторите, с която насърчава афроамериканците да напуснат Демократическата партия.     Проектът се реализира в сътрудничество с Ю Тюб звездата Кандис Оуенс и е озаглавен \"Блекзит\" („Blexit”), като в надписът на тениските \"х\"-то е във формата на човек с разперени ръце. Името \"Блекзит\" е съставено от английските думи \"black\" (черно, черен) и \"exit\" (излизане), което се асоциира с излизане на чернокожите от противниковата партия.   Освен тениски с този надпис, кампанията включва и тениски с надпис \"Ние сме свободни\".", "date": "2018.11.01", "title": "Кание Уест пусна своя линия тениски в подкрепа на Тръмп"}
{"url": "https://www.actualno.com/europe/jurnalistyt-vishinski-ostava-v-aresta-do-kraja-na-godinata-news_703631.html", "text": "  Градският съд в Херсон продължи до 28 декември ареста на главния редактор на агенция РИА Новости-Украйна, Кирило Вишински, съобщи ТАСС по данни на неговия адвокат Андрей Домански.     \"Заседанието приключи. Арестът бе удължен до 28 декември\", каза той.\r\nНа 15 май службата за сигурност на Украйна задържа главния редактор на информационната агенция РИА Новости-Украйна, който беше обвинен в държавна измяна.   На 17 май общинският съд в Херсон го арестува за два месеца по обвинението.  Журналистът е заплашен от лишаване от свобода до 15 години, ако бъде признат за виновен.\r\nНа 6 юли украинската прокуратура предяви срещу Висшински още едно обвинение – по статия за незаконно боравене с оръжие.", "date": "2018.11.01", "title": "Журналистът Вишински остава в ареста до края на годината "}
{"url": "https://www.actualno.com/interest/divata-priroda-izchezva-alarmirat-ucheni-news_703635.html", "text": "   . Това сочат резултати от изследванията на университета в Куинсленд, предаде БГНЕС.     Международен екип от учени наскоро направи картина на непокътнати океански екосистеми, допълвайки проект от 2016 г., който отчита оставащата по земята дива природа.\r\nПрофесор Джеймс Уотсън от Училището по земя и екологични науки заяви, че двете проучвания са предоставили първата пълна глобална картина за това колко малко дива природа е останала и изрази тревогата си от резултатите. \"Преди един век само 15% от земната повърхност е била използвана от хората за посеви или отглеждане на добитък\", каза той. \" \", коментира експертът.   \"Може да е трудно да се повярва, но между 1993 и 2009 г. зона от сухоземна дива природа, по-голяма от Индия - изумителните 3,3 милиона квадратни километра - е изгубена за населените места, земеделието, минното дело и други действия“. Става ясно, че и в океана единствените региони, които са свободни от промишлен риболов, замърсяване и корабоплаване, са почти изцяло ограничени до полярните региони.   Университетския изследовател Джеймс Алън посочва, че останалата дива природа в света може да бъде защитена единствено ако значението ѝ бъде признато в международната политика. \"Някои зони на дива природа са защитени от националното законодателство, но в повечето държави тези области не са официално дефинирани, картографирани или защитени\", коментира Алън.   \"Няма нищо, което да налага на народите, индустрията, обществото или общностите да си дават сметка за дългосрочното опазване. Нуждаем се от незабавното установяване на смели цели за дива природа - конкретно тези, насочени към опазване на биологичното разнообразие, избягване на опасни климатични промени и постигане на устойчиво развитие\", категоричен е Джеймс Алън.     Учените твърдят, че глобалната политика трябва да се превърне действия по места. \"Една очевидна намеса, на която тези нации могат да дадат приоритет, е създаването на защитени територии по начин, който би забавил въздействието на индустриалната дейност върху общия пейзаж на сушата и в морето\", каза проф. Уотсън. \"Но трябва също така да спрем индустриалното развитие, за да защитим местния поминък, да създадем механизми, които дават възможност на частния сектор да защитава дивата природа и да стимулира разширяването на регионалните организации за управление на рибарството. Вече сме загубили толкова много, затова трябва да се възползваме от тази възможност, за да осигурим последната останала дива природа, преди тя да изчезне завинаги\", посочва в заключение експертният доклад.", "date": "2018.11.01", "title": "Дивата природа изчезва, алармират учени"}
{"url": "https://www.actualno.com/society/mladi-buditeli-izpylniha-nacionalnata-biblioteka-news_703696.html", "text": "  Националната библиотека „Св. св. Кирил и Методий“ се изпълни в Деня на будителите с млади будители . Деца от 9 А клас на столичното 125-то училище „Боян Пенев“ са първите носители на почетната наградата „Млад будител за 2018”, предаде БГНЕС.     Наградите връчи лично директорът на Националната библиотека „Св. св. Кирил и Методий“ Красимира Александрова.   „Тази награда решихме да я посветим на нашата 140-годишнина, която ще бъде отбелязана на 10 декември. С тази награда всяка година ще отличаваме отделни личности или групи от хора, които имат определен принос и заслуги и подкрепят библиотеката. Учениците се включиха в кампанията ни „Осинови книга“ и дариха 1400 лв., с които ние реставрирахме 4 документа - Видински сборник на Софроний Врачански от 1802-а година, два екземпляра от първото печатно издание на „Царственик“, „История на България“ от 1844-а година и студията на проф. Иван Шишманов - посвещение на Марин Дринов, която се казва „Значението и задачата на нашата етнография“, каза Александрова.\r\nУченичката Микаела Иванова разказа как решението да осиновят книги дошло след посещение в библиотеката в началото на годината и видели, че книгите са в лошо състояние.„Направихме мартенички и цялото училище дадоха пари като се включиха в кампанията ни“, обясни деветокласничката.  По случай годишнината на Националната библиотека, Съюзът на народните читалища я удостои с почетен знак за културното средище. На тържествената церемония присъства и зам.-министърът на културата Амелия Гешева, която заяви, че днес не стигат думите да благодарим на всички съвременни будители, а именно това са всички онези, които работят в сферата на културата и образованието.   Председателят на съюз на народните читалища Николай Дойнов връчи статуетките на „Следовник на народните будители“ на тазгодишните лауреати Маргарита Попова, Недялко Йорданов, Камен Донев, Снежана Тодорова, Йордан Караджов, акад. Методи Григоров.\r\nТържествената церемония завърши с откриването на изложбата „Пространства за будители“, посветена на периодичния печат, издаван от читалищата за век и половина. Тя беше представена от доайена на българската журналистика Дамян Обрешков.    ", "date": "2018.11.01", "title": "Млади будители изпълниха Националната библиотека"}
{"url": "https://www.actualno.com/showbusiness/pol-makkartni-praznuva-helouin-v-tokio-news_703681.html", "text": "  Легендата от Бийтълс превзе сцената в японската столица в деня на Вси светии като част от самостоятелното му турне. С този концерт той счупи рекорда емблематичната зала Токио Дум за най-много изнесени концерти от чуждестранен изпълнител.     Пол Маккартни и неговата банда бяха с маски и развяваха японското знаме, британското знаме, както и знамето на ЛГБТ общността, предаде БГНЕС.   76 годишната мегазвезда ще има концерти в цялата страна като част от турнето си, с което рекламира последния си солов проект.\r\nОще с пристигането си на летището Маккартни бе обграден от хиляди фенове, някои от които за спали пред летището с надеждата да зърнат идола си.  След Япония турнето на легендата ще се насочи към Европа и накрая към родната му Великобритания, където той не е свирил от три години.   ", "date": "2018.11.01", "title": "Пол Маккартни празнува Хелоуин в Токио"}
{"url": "https://www.actualno.com/politics/kiril-dobrev-predstoi-ni-dylyg-pyt-za-da-byde-promenen-segashnijat-model-na-upravlenie-news_703678.html", "text": "  Предстои ни да изминем дълъг път, за да бъде променен сегашният модел на управление на България, отбеляза зам.- председателят на НС на БСП Кирил Добрев на среща с представители на ръководството на Национален синдикат \"Защита\", на която беше обсъден проектът \"Визия за България\". Това съобщиха от пресцентъра на БСП.     В разговора участваха зам.-председателят на ПГ на \"БСП за България\" Крум Зарков и Атанас Зафиров - член на ИБ на НС на БСП. Крум Зарков коментира трите основни аспекта във \"Визия за България\" по отношение на заетостта - формиране на минималната работна заплата, като процент от средната работна заплата; работното време и качеството на социалния диалог. Той изтъкна, че Визията цели формиране на стратегия, с която се постигат резултати. \"Визията е само поводът да бъдат поставени проблемите\", заяви Зарков.   \"Има нужда от спешна намеса на държавата\", категоричен бе Красимир Митов - председател на Национален синдикат \"Защита\". Той изрази възмущението си от това, че трудът на хората е изключително подценен и хиляди хора напускат страната по тази причина. Митов коментира, че в държавния сектор е \"нещо нечувано и невиждано\" и пример за това са Български пощи, БДЖ, болници, центрове по спешна помощ. Председателят на синдиката коментира и бюджета на правителството, като посочи, че само изглежда хубав, но в същото време цените продължават да нарастват. Представителите на синдикатите предложиха да има закон, който да регламентира работата на синдикатите и работодателските организации.", "date": "2018.11.01", "title": "Кирил Добрев: Предстои ни дълъг път, за да бъде променен сегашният модел на управление"}
{"url": "https://www.actualno.com/showbusiness/viktorija-bekym-e-pyrvata-jena-nositel-na-priza-modna-ikona-news_703688.html", "text": "  На церемонията „Peoples Choice Awards“, която ще се проведе на 11 ноември в Лос Анджелис, Виктория Бекъм ще получи приза „Модна икона“ (\"Fashion Icon\").     „За мен е голяма чест да получа наградата. Тази година отбелязвам 10-годишна кариера в света на модата и това е страхотен повод за празнуване. Радвам се, че съм първата жена носител на тази награда. Обичам това, което правя и че имам възможността да подкрепям жените чрез моите творения. Тази дата, 11 ноември, ще бъде специален ден в живота ми“ каза Бекъм, цитирана от БГНЕС.   ", "date": "2018.11.01", "title": "Виктория Бекъм е първата жена – носител на приза \"Модна икона\""}
{"url": "https://www.actualno.com/crime/ubiecyt-ot-nadejda-ne-pomnja-nishto-news_703685.html", "text": "  Софийският градски съд остави в ареста Викторио Александров, обвинен за жестокото убийство на жена си и дъщеря им, което стана в понеделник в столицата.     Служебният му защитник Елисавета Иванова поиска да бъдат изготвени експертизи за физическото му и психическо състояние, тъй като според нея той страдал от моментно разстройство и не помнел случилото се, предаде По време на делото стана ясно, че няколко дни преди убийствата Викторио е писал прощално писмо до родителите си, от което се разбира, че е имал намерение да избяга в Турция.   Пред магистратите 26-годишният мъж заяви, че не помни какво се е случило, осъзнава го и не може да повярва, че е извършил такова тежко престъпление.  Каза още, че съжалява за всичко. В разказите си пред съда за случилото се преди трагичния понеделник, Александров си спомни вечерта на 28 октомври, когато е бил в апартамента на жена си Дарина.\r\nПо думите му двамата се карали за фамилното име на дъщеря им Никол и дали то да бъде като това на баща й. Последвал и скандал за битови сметки и отговорностите сред раздялата на младото семейство.   В деня на убийството Дарина го заплашила, че няма да види повече дъщеря си, заяви Викторио след което допълни, че спомените му се губят.    Той поиска да бъде пуснат под домашен арест, защото, по думите му, имал отворена рана на главата, а условията в ареста не били подходящи за здравословното му състояние.\r\nРешението не е окончателно и може да бъде обжалвано.", "date": "2018.11.01", "title": "Убиецът от \"Надежда\": Не помня нищо"}
{"url": "https://www.actualno.com/europe/shvejcarija-shte-premahne-ogranichenijata-za-bylgarski-i-rumynski-rabotnici-news_703672.html", "text": "        По думите на швейцарския президент Ален Берсе, който е на официално  посещение в румънската столица Букурещ, това ще се случи през май 2019  г., предава AP.   Швейцария не е член на ЕС, но позволява на граждани на съюза да  работят в страната. Тя обаче активира предпазна клауза, за да ограничи  броя на работниците от България и Румъния заради опасения, че те заемат  работни места в сектори с безработица, надхвърляща средната.\r\nОт своя страна румънският президент Клаус Йоханис съобщи, че  Швейцария е отпуснала 180 млн. швейцарски франка на Румъния чрез  европейски кохезионни фондове. Сумата е инвестирана в сигурността на  границата, правосъдната система, инфраструктурата и околната среда.     ", "date": "2018.11.01", "title": "Швейцария ще премахне ограниченията за български и румънски работници"}
{"url": "https://www.actualno.com/asia/kitaj-poniji-vnosnite-mita-vyrhu-1-585-produkta-news_703629.html", "text": "  Мерките на Китай за намаляване на митата върху вноса на 1 585 вида стоки влязоха в сила, предаде ТАСС, цитирани от БГНЕС.     \"Намаляването на вносните мита значително ще намали производствените разходи и ще увеличи предлагането сред местни производители\", заяви министерството.   Мерките, влезли в сила на 1 ноември, обхващат 19% от общия брой облагаеми вносни продукти в страната. Според Китайския държавен съвет намаляването на ставките ще намали средната стойност на вносните мита на Китай до 7,5% спрямо 9,8% през 2017 г.\r\nМерките засягат главно промишлени стоки, включително механични и електрически продукти, резервни части и суровини. По този начин за стоките от категориите текстил и строителни материали ставката на вносните мита се намалява от 11,5% на 8,4%. Тарифите за 396 продукта от категорията на електромеханичното оборудване ще бъдат 8.5% спрямо 12.5%, таксувани по-рано. Митата на 390 артикула от категорията суровини и материали са намалени от 6,6% на 5,4%.  Според публикуваното по-рано изявление на Държавния съвет \"тези мерки, предприети по-рано тази година за намаляване на вносните мита, ще намалят данъчната тежест върху потребителите и китайските компании с 60 милиарда юана (около 8,7 милиарда долара)\". Според министерството тези действия са насочени към \"модернизиране на производството, намаляване на разходите, както и увеличаване на вноса и по-нататъшно стимулиране на вътрешното търсене в КНР\".   ", "date": "2018.11.01", "title": "Китай понижи вносните мита върху 1 585 продукта"}
{"url": "https://www.actualno.com/vraza/zapochna-stroejyt-na-pametnik-cheshma-v-pamet-na-rejisiora-ludmil-kirkov-news_703636.html", "text": "  Денят на будителите ще остане паметен за врачани с първата символична копка за изграждането на паметник-чешма на нашия съгражданин кинорежисьора .     Кметът Калин Каменов, актьорът Филип Трифонов и директорът на Дома на науката и техниката Евелина Васкова направиха символична първа копка. Идеята за създаване на монумента е на врачански общественици, които учредяват инициативен комитет, с председател актьорът Филип Трифонов, изиграл ролята на Ран в българския филм „Момчето си отива“. Поставен бе и основният камък на паметник-чешмата, който бе осветен от Негово Високопреосвещенство Врачанския митрополит Григорий.\r\n„Врачанинът Людмил Кирков е създател на едни от най-известните български филми. Щастлив съм, че стартираме един проект, чрез който неговият живот и дело ще бъдат съхранени.  Сигурен съм, че след реализирането на проекта много българи ще разберат, че – .\r\nПриветствие към присъстващите отправи и кметът Калин Каменов. „Радостен съм, че на днешното събитие присъстват и деца, защото по този начин ще разберат кой е Людмил Кирков. Всички ние, като негови съграждани, сме длъжни да направим възможно името на известния кинорежисьор да бъде помнено, а творчеството му – предавано на поколенията. Благодарение на Людмил Кирков много наши сънародници, не само в страната, но и по света,  обичат българското кино. Днес сред нас е и Филип Трифонов – актьорът,  участвал в много филми на врачанския кинорежисьор и заемащ главната роля в , който е сниман в нашия град. В деня на народните будители започваме едно родолюбиво дело, свързано с почит и уважение.  Проектът на монумента е дело на врачанския скулптор  Милен Каменов. Идеята е този паметник да бъде и чешма, така че всеки, който пие вода, символично да се поклони пред живота и делото на талантливия ни съгражданин – Людмил Кирков.  Вярвам, че с общи усилия ще успеем да съберем необходимите средства и ще увековечим паметта на кинорежисьора ! Надявам се, че на другия голям празник – 24 май, да имаме повод да се гордеем с откриването на паметника-чешма“ – заяви кметът Каменов.   На откриването присъстваха още директорът на Дома на науката и техниката – Евелина Васкова, която е заместник-председател на Инициативния комитет „В памет на Людмил Кирков“, заместник областният управител Мирослав Комитски, общински съветници, заместник-кметовете Мария Попова и Петя Долапчиева, главният архитект Чавдар Спасов, общественици, ученици и граждани.\r\nПред насъбралото се множество от граждани прозвучаха любими мелодии от филми на Людмил Кирков, както и вечни фрази, пропити с хумор, станали нарицателни с  филмите на режисьора. Многобройни бяха и хората, които искаха да си направят снимка за спомен с Филип Трифонов.     Монументът ще бъде изграден в градинката срещу Дома на науката и техниката, а мястото ще бъде облагородено. Модерната визия на паметника  ще представя формата на кино лента, съчетаваща чешма и барелеф, пластично изграден, извисяващ се над композицията, така че всеки отпивайки от „извора“ да направи своя символичен поклон пред таланта на Людмил Кирков. На паметника ще бъдат изписани биографични и кинематографични данни за Людмил Кирков. Бележитият врачанин е автор на 16 знакови за българското кино филми, сред които „Момчето си отива“, „Оркестър без име“, „Матриархат“, „Селянинът с колелото“ и др.\r\nСтартира и кампания за набиране на средства за издигане на барелефа. Всеки желаещ да подпомогне изграждането на паметник-чешмата може да направи това на дарителска сметка: в Уникредит Булбанк.\r\nПочитането на паметта на великия български кинорежисьор ще продължи и през месец декември. В седмицата, когато е роден Людмил Кирков - 14 декември и когато е починал – 12 декември, ще се прожектират негови филми. Поканени са да присъстват и актьори, участвали в незабравимите български ленти.", "date": "2018.11.01", "title": " Започна строежът на паметник-чешма в памет на режисьора Людмил Кирков"}
{"url": "https://www.actualno.com/society/niki-kynchev-i-diljana-popova-podkrepjat-kampanija-za-nedonosenite-deca-v-bylgarija-news_703634.html", "text": "  Днес бе даден старт на кампанията \"Големи чудеса за малките герои\", организирана от фондация \"Нашите недоносени деца\".     По време на събитието бяха представени планираните дейности и инициативи на кампанията \"Големи чудеса за малките герои\", присъединилите се към каузата посланици и партньори, както и информация за проблемите, свързани с преждевременното раждане. Създадена е специална платформа, на която всеки желаещ да подпомогне каузата, може да избере за коя цел да дари средства: .\r\nНа пресконференцията бе представен официалния видеоклип на кампанията, разкриващ нужните големи чудеса за малките герои и съдържащ призив за подкрепа и събиране на средства. В благотворителната инициатива се включват редица известни българи, както и различни компании-партньори и медии, които ще помогнат посланията да достигнат до широката общественост.  Съществена част от кампанията е специалното събитие, което ще се проведе на 14 ноември (сряда) под наслов \"Вечер на чудесата\" в подкрепа на малките герои. Допълнително ще има и организиран коледен базар, на който обществото ще може да изрази своята подкрепа за най-малките.\r\nНа пресконференцията присъстваха водещи неонатолози, които очертаха основните проблеми в здравните грижи за недоносените деца – Доц. Ралица Георгиева, началник на неонатологичното отделение на Специализирана болница за активно лечение по детски болести – София, Д-р Донка Узунова, завеждащ отделение по неонатология към ІІ-ра САГБАЛ \"Шейново, Йоана Згурева, специализант, УМБАЛ Пловдив.     Проблемите на недоносените деца са многобройни, тъй като те се раждат не просто по-малки, а в голяма степен неподготвени за живот извън утробата. Семействата им са изправени пред сериозни предизвикателства по пътя към осигуряване на пълноценен живот за децата си и често се оказват в ситуация, в която не знаят какво да очакват, какви са нуждите на детето им и към кого да се обърнат за подкрепа. Фондацията се стреми и да постави във фокуса на общественото внимание нуждата от специални грижи за недоносените деца, тъй като всяко десето бебе в България се ражда преждевременно и да апелира към емоционалната подкрепа за семействата им.    Моника Златанова от Фондация \"Нашите недоносени деца\" разказа повече за фондацията, целите на тазгодишната кампания и представи новосъздадената онлайн платформа donate.premature-bg.com, където всеки може да разбере повече за кампанията, както и да избере кое от трите основни направления да подкрепи.\r\nДоц. Ралица Георгиева - началник на неонатологичното отделение в Специализирана болница за активно лечение по детски болести – София, сподели на пресконференцията: \"Недоносените бебета са изправени пред изключително големи предизвикателства и затова се радвам, че има такива инциативи и фондации, които да провокират разговор. Да помогнат на родителите на недоносени деца да получат възможно най-пълна информация и подкрепа в трудните мигове\", след което представи медицинското измерение на преждевременното раждане, проблемите и нуждите на малките герои.      По време на събитието едно от лицата на \"Големи чудеса за малките герои\" – известната българска певица Маги Джанаварова призна: \"Не за първи път вземам участие в инициативи на фондацията, защото каузата искрено ме докосна. Когато разбрах подробности, свързани с проблемите, пред които се изправят недоносените деца и семейства им, нямаше как да остана безучастна. Благодарна съм за поканата и се радвам, че мога да дам своята подкрепа в името на недоносените деца у нас.\"\r\nНики Кънчев, който от години подкрепя Фондацията, също сподели: \"Обществото трябва да разбере повече за героизма на малките и крехки създания, които се борят за всеки свой дъх, и да е съпричастно със семействата, които се изправят пред неизвестността и се разкъсват между надеждата и отчаянието. Децата са нашето бъдеще и ние заедно, тук и сега трябва да се погрижим за крехките недоносени деца, за да имат шанс за пълноценен живот!“  ", "date": "2018.11.01", "title": "Ники Кънчев и Диляна Попова подкрепят кампания за недоносените деца в България   "}
{"url": "https://www.actualno.com/society/mvr-shte-podpomogne-dvama-ot-obvinenite-che-sa-streljali-po-turski-brakonier-news_703638.html", "text": "  Министърът на вътрешните работи Младен Маринов се срещна с Михаил Цонков, Живко Петков, Николай Костов и Николай Петков, обвинени в това, че са простреляли турски бракониер, навлязъл в български териториални води край Резово на 17 април 2008 г.     МВР ще подпомогне финансово действащите служители Живко Петков и Николай Костов за организиране на защитата, която им предстои.   Главна дирекция „Гранична полиция“ има готовност да инициира благотворителна кампания сред служителите на МВР, а при необходимост ще се търсят и други възможности за набиране на средства, съобщи пресцентърът на МВР.\r\nСрещата е съвместна инициатива на ръководството на МВР и на депутатите от Бургаския многомандатен избирателен район.  На нея присъстваха и народните представители Диана Саватева и Димитър Бойчев, директорът на Главна дирекция „Гранична полиция“ главен комисар Светлан Кичиков и началникът на кабинета на министъра Михаил Златанов.   „Имаме добрия пример със случая с българския гражданин Желяз Андреев. Той показва, че категоричната позиция на институциите води до положителни резултати, когато сме на страната на правото“, посочи министър Маринов.", "date": "2018.11.01", "title": "МВР ще подпомогне двама от обвинените, че са стреляли по турски бракониер "}
{"url": "https://www.actualno.com/balkani/na-pazar-v-odrin-bylgarite-harchat-sredno-po-100-lv-za-pokupki-news_703592.html", "text": "  Множество българи и гърци пътуват с автобуси до западната турска провинция Одрин през почивните дни, за да пазаруват. Това пише онлайн изданието на вестник Hürriyet, цитирано от агенция \"Фокус\".     Заради силния интерес от съседните страни, търговците са поставили ценоразписи на български и гръцки на витрините на своите обекти, отбелязва изданието. Освен това са пуснати уеб страници за онлайн пазаруване на български и са напечатани малки българо-турски разговорници, които да помогнат на потенциалните клиенти от България и Гърция.\r\nКакто отбелязва вестникът, чужденците пътуват до Одрин само защото стоките, които се продават там, са „по-евтини“ в сравнение с продуктите, които се продават в техните градове, заради благоприятните за тях разлики в цените на валутите. Гостите купуват най-вече плодове, зеленчуци и дрехи в откритите пазари, докато на пазара Араста те се интересуват от сувенири. От магазините по улица Сарачлар те си набавят козметика. Повечето от тези обекти в Одрин имат поне по един служител, който говори български или гръцки.  „В този магазин продаваме стоки, които нормално струват 100 турски лири за 70-80. Затова те идват толкова от далеч, за да пазаруват“, обяснява Гюлюхан Али, която е български гражданин от турски произход. Тя работи в магазин за почистващи препарати.\r\nФуат Текин, който има магазин за козметични продукти на улица Сарачлар, една от най-оживените в Одрин, казва, че има множество клиенти от България и Гърция. „Нашите цени са много по-ниски от тези в безмитните магазини. Българите идват тук през почивните дни, докато гърците пътуват до Одрин през седмицата. Някои от нашите клиенти минават по два пъти месечно“, споделя Текин.   „Дойдох в Одрин с няколко приятели. Първо, ние обиколихме града и сега пазаруваме. Всичко тук е по-евтино в сравнение с Гърция“, заяви Мария Пападопуло, която е дошла от гръцката провинция Солун.     Неизбежно, местните и чуждестранните посетители имат проблеми с комуникацията заради езиковите бариери. За да бъдат преодоляни тези проблеми, търговските кооперативи са раздали български разговорници на съдържателите на магазини.\r\n„Имаме малък речник „за пазаруване“ с 250 български думи в него, с което помагаме на местните търговци. Съдържателите на магазини научават тези думи наизуст и по този начин общуват по-добре с клиентите. Скоро ще раздадем и подобен гръцки речник“, заяви Бюлент Рейсоглу, началник на кооператива на търговците в пазар Улус.   „Когато клиент попита за цената на определен продукт, аз отварям речника, за да намеря съответната дума на български. По този начин ние общуваме по-добре“, обяснява Байрам Ихламур, местен търговец.   За да привлекат повече клиенти в Одрин, те рекламират града чрез публични кампании и реклами на гръцки и български, коментира кметът на Одрин Реджеп Гюркан. „Български посетител харчи средно по 100 лева (58$) за пазар, а гръцките клиенти харчат средно между 50 и 80 евро. Местните търговци и българските и гръцките посетители имат приятелски отношения. Ако клиентите нямат достатъчно пари в себе си, съдържателят на магазина казва „можете да ми платите следващия път“, обяснява още градоначалникът.\r\nТой отбеляза, че местните магазина са пуснали страници в интернет на български, които позволяват на потенциалните клиенти да проверяват цените онлайн. Предприятията също рекламират магазините си с постове на български и гръцки в социалните медии.", "date": "2018.11.01", "title": "На пазар в Одрин: Българите харчат средно по 100 лв. за покупки"}
{"url": "https://www.actualno.com/moresport/shans-za-kobrata-da-se-izpravi-sreshtu-djoshua-prez-septemvri-news_703646.html", "text": "  Кубрат Пулев може да се изправи срещу Антъни Джошуа през септември 2019 година на стадион “Уембли”. Това стана ясно от интервю, което мениджърът на световния шампион Еди Хърн даде пред италианската медия “Гадзета дело спорт.     Британецът е резервирал трета дата на националния стадион на Англия, на която ще се изправи или срещу Дионтей Уайлдър, или срещу официалния претендент на IBF.   Както е известно, Ей Джей ще боксира на 13 април на “Уембли”, като почти сигурно негов съперник тогава ще е Дилиън Уайт. Съперникът му се гласи за мач с друг британец - Дерек Чисора, който да се проведе на 22 декември също в Лондон.\r\nОбщият им мениджър Хърн от няколко месеца твърди, че именно Уайт ще мери сили с Джошуа през пролетта, като това ще бъде задължителна защита на пояса на WBO. Антъни направи такава на WBA с успеха над Александър Поветкин и така на въпросната дата през септември остават две опции - защита на IBF срещу Кубрат Пулев или обединителен двубой за пояса на WBC срещу Дионтей Уайлдър или Тайсън Фюри.  Тук идва и другият елемент, който може да промени посоката в полза на Кубрат. Победа на Фюри над Бронзовия бомбардировач на 1 декември в Лос Анджелис ще отключи клауза за реванш между двамата.   Все още не е потвърдено официално, че такава съществува, но вече от няколко страни се коментира, че успех на \"Краля на циганите\" моментално ще означава втора битка между двамата, която този път ще е на Острова, пише \"Тема спорт\". Тя е логично да се проведе през лятото на 2019-а, което ще означава и че няма как победителят да срещне Джошуа през септември.\r\nВ такъв случай Кубрат Пулев би могъл да се възползва от званието задължителен претендент и да предизвика Ей Джей именно за битка в края на лятото на “Уембли”.    Според правилата на IBF британецът има 12 месеца да брани пояса си или да го оваканти, като единствено обединителен мач може да отложи това във времето, макар и в не толкова дълги срокове.   Все пак, ако Уайлдър спечели битката с Тайсън, то тогава Кубрат ще трябва да почака до началото на 2020-а, тъй като именно американецът ще се изправи срещу Джошуа през септември.\r\nОще за Кубрат Пулев четете в ", "date": "2018.11.01", "title": "Шанс за Кобрата да се изправи срещу Джошуа през септември"}
{"url": "https://www.actualno.com/tennis/klasicheska-doza-grigor-dimitrov-news_703523.html", "text": "  Световният №10 Григор Димитров приключи участието си на Мастърс турнира в Париж. , който продължава напред към 1/4-финалите. Това бе последният турнир за Григор през този сезон. В Париж Димитров отново не можа да прескочи 3-ия кръг, както се случи в шест от седемте му участия във френската столица     Двамата тенисисти изиграха изключително оспорван и напрегнат първи сет. И Димитров, и Чилич изпитваха затруденение в голяма част от своите геймове, но си направиха само по един пробив, за да се стигне до тайбрек. Там Григор имаше отлично предимство с 5:4, но не успя да вземе двата си сервиса и подари възможността на Чилич за сетбол, от която се възползва.   Вторият сет приключи доста по-бързо, като за това помогна и пробива още в първия гейм за Чилич. Григор така и не успя да го върне и макар че се бори хърватинът затвори частта с 6:4.  Всичко най-интересно от мача може да прочетете в ", "date": "2018.11.01", "title": "Класическа доза Григор Димитров"}
{"url": "https://www.actualno.com/europe/putin-pred-vsemirnija-ruski-sybor-razdelenite-narodi-sa-po-udobni-za-upravlenie-news_703598.html", "text": "   . Това заяви президентът на Русия Владимир Путин в рамките на изказване по време на пленарното заседание от Всемирния руски народен събор, предаде ТАСС, цитирана от агенция \"Фокус\".     „Виждаме какви усилия се предприемат днес, за да се преформатира света, да се разрушат цивилизационните ценности и тези културно-исторически пространства, които са се формирали с векове“, отбеляза руският лидер. По неговите думи, целта е да бъдат създадени „различен вид безлични протекторати“, защото „ “.   Стопанинът на Кремъл изрази съжаление, че с подобни практики се налага да се сблъскват много региони на планетата, включително в постсъветското пространство. При това, подчерта Путин, се използва „пещерен национализъм и русофобия“, осъществява се груба и безпардонна намеса в църковния живот. Той заключи, че подобна политика е опасна и „може да доведе до сериозни последствия“.\r\nРуският лидер също е уверен, че влиянието на едни или други държави в света ще зависи не само от икономическото им развитие, но и от духовния потенциал. „Днес разбирането за сложността на развитието и цивилизациите служи за фундаментална основа на многополярния свят, за отстояване на принципите на международното право. И тежестта и влиянието на полюсите в бъдещото развитие, разбира се, преди всичко, ще се определя от тяхната икономическа, научна, културна, духовна и човешка основа и потенциал“, смята още президентът на Руската федерация.  Затова, по мнението на Путин, са толкова важни „усилията, призвани да обединяват хората, да консолидират работата на гражданското общество и държавата, както и това, което нашите предци са наричали колективен разум, колективен опит“.   Президентът специално благодари на Патриарха на Москва и цяла Русия Кирил „за огромния принос в дейността на събора“, а на участниците в него – „за много важната за обществото и държавата мисия“, която те изпълняват в продължение на четвърт век. Припомняме, че днешното заседание на Всемирния руски народен събор е посветено на 25-годишнината от образуването на тази организация. Темата на форума е „25 години по пътя на обществения диалог и цивилизационното развитие на Русия“.     ", "date": "2018.11.01", "title": "Путин пред Всемирния руски събор: Разделените народи са по-удобни за управление"}
{"url": "https://www.actualno.com/society/radan-kynev-evropa-moje-da-e-edinna-no-i-na-otechestvata-news_703602.html", "text": "  \"Единна Европа или Европа на Отечествата?”     На този въпрос единственият разумен отговор е дал попът от прочутия виц:\r\n“И бира, чадо. И бира”. Това заяви на реформаторите Радан Кънев.\r\n\"Няма принципно, същностно противоречие. Както и нищо не пречи на единна Европа да е преимуществено консервативна, християнска и дори ислямофобска. Ако това е настроението на мнозинството, ограничено разбира се от демократично заложени конституционни спирачки. А и демократичната процедура, и общите конституционни спирачки значат едно - достатъчна степен на единство/федерализация/суверенитет, за да може общото настроение да формира обща политика.  Няма противоречие, дори е нужно Европа да се федерализира, за да бъде “на Отечествата”. Защото в Мюнхен Heimat e Бавария, в Барселона и Аячо Patria са съответно Каталуния и Корсика, в Единбург Athair или пък Homeland е Шотландия. А българският войвода Миле Попйорданов “за народ загина ... за Македония” - преди само век, мнозинството в македонския край са се наричали още българи, но за мнозина Татковината е била поробена Македония.   Отечеството, изобщо, е носител на традиция, принадлежност, идентичност, култура, език, често и вяра. Но не на суверенитет.\r\nПротиворечие има между Единна Европа и “Европа на нациите/националните държави”. Това е друго. И това е предмет на сложен разговор за пределите на суверенитета и на общия интерес. Разговор, който трябва да се води дълготърпеливо, мъдро и отговорно, без лозУнги, без лесни емоционални трикове, без заклеймяване на врагове.    За съжаление, сме далеч от такъв разговор - от София, през Будапеща, та до Мюнхен, Барселона и Аячо...\", допълни той.", "date": "2018.11.01", "title": "Радан Кънев: Европа може да е единна, но и на Отечествата"}
{"url": "https://www.actualno.com/showbusiness/novi-obvinenija-kym-harvi-uejnstejn-tozi-pyt-ot-bivsh-polski-model-news_703603.html", "text": "  За поредно обвинение към скандалния холивудски продуцент Харви Уейнстейн - този пък от бивш полски фотомодел, чието име остава загадка, съобщиха световните агенции.     По думите на жената пред съда в Манхатън, продуцентът се е опитал насила да я склони към интимна близост, когато е била непълнолетна. Историята й разказва позната \"схема\" - продуцентът се запознал с нея на парти в Ню Йорк през 2002 година. Тогава тя била на 16 години. Харви предложил на момичето, което искало да стане актриса, да се срещнат на работен обяд. След няколко дни обаче, вместо това, я отвел в нюйоркската си квартира.   Там Уейнстейн пристъпил към агресивни и сплашващи опити да я склони към нежелана близост, за да може да получи кариера на актриса. Жената се съпротивлявала и му отказала, което вбесило продуцента, но той все пак я оставил да си замине, се казва в съдебните документи.\r\nСлед това Уейнстейн в продължение на 10 години се опитвал да постигне близост с нея и дори й дал да се снима в епизодична роля в един от неговите проекти. Но продуцентът не успял да постигне своето.  Адвокатът на Уейнстейн Бен Брафман определи обвиненията като изфабрикувани и несъответстващи на действителността.   ", "date": "2018.11.01", "title": "Нови обвинения към Харви Уейнстейн, този път от бивш полски модел"}
{"url": "https://www.actualno.com/asia/poveche-ot-7-mln-jemenski-deca-sa-zaplasheni-ot-glad-news_703606.html", "text": "  Над седем милиона деца са изправени пред сериозната заплаха от глад в Йемен и прекратяването на войната в тази страна няма да може да спаси всички тях, е мнението на шеф на УНИЦЕФ.     „Днес 1,8 млн. деца на възраст под пет години са изправени пред остро недохранване и 400 000 са вече засегнати от тежко хронично недохранване“, заяви Герт Капелере, регионален директор на УНИЦЕФ.   \"Повече от половината от 14-те милиона души, изложени на сериозен риск от глад в бедната страна, са деца“, заяви Капелере пред АФП.\r\n\"Слагане на край на войната не е достатъчно\", каза той, имайки предвид продължаващия над три години конфликт, в който правителството подкрепя военната коалиция, водена от Саудитска Арабия срещу бунтовниците хусити.  \"Това, от което се нуждаем, е спиране на войната и създаване на правителствен механизъм, който поставя в центъра хората и децата. Войната изостря положението, което вече е било лошо преди поради години на изоставане\" в най-бедната нация в арабския свят, каза Капелере.   Той приветства призива на ООН в сряда за подновяване на мирните преговори в рамките на един месец, предаде БГНЕС.\r\nТой заяви, че усилията да се намери решение през следващите 30 дни са \"критични\" за подобряване на разпределението на помощите и спасяването на човешки живот.    Капелере каза, че над 6 000 деца са били убити или са претърпели сериозни наранявания от 2015 г. насам.   \"Това са числата, които успяхме да проверим, но можем със сигурност да приемем, че числото е по-високо, много по-високо\", каза той.\r\nСаудитска Арабия и нейните съюзници влязоха във войната, за да подкрепят президента на Йемен Абед Рабо Мансур Хади, след като подкрепените от Иран бунтовници взеха под контрола си столицата Сана.\r\nСпоред ООН от 2015 г. досега повече от 10 000 души са били убити и около 22 милиона - три четвърти от населението - се нуждаят от хранителна помощ.", "date": "2018.11.01", "title": "Повече от 7 млн. йеменски деца са заплашени от глад"}
{"url": "https://www.actualno.com/books/dni-na-bylgarskata-kniga-v-knijarnici-hermes-news_703611.html", "text": "   30 книги от български автори с отстъпка 50% очакват читателите      По повод 1 ноември – Ден на народните будители, книжарници „Хермес“ обявяват Дни на българската книга. За начало на кампанията е избран 1 ноември – Денят на народните будители. А финалът й ще бъде на 11 ноември.   В този период читателите ще могат да се възползват от специалната промоция, която включва 30 книги от български автори с 50% отстъпка. Сред заглавията са творби на Блага Димитрова, Георги Божинов, Георги Мишев, Владимир Зарев, Ивинела Самуилова, Недялко Славов, Емил Андреев, Александър Секулов и много други.\r\nВ кампанията се включва и електронна книжарница „Хермес“ (www.hermesbooks.com), където заглавията и отстъпките са същите.  Денят на народните будители е чудесен повод да зарадвате себе си или свой близък с книга от български автор.   Присъединете се към нас в Дните на българската книга.", "date": "2018.11.01", "title": "Дни на българската книга в книжарници \"Хермес\""}
{"url": "https://www.actualno.com/books/deveti-nacionalen-literaturen-konkurs-hermes-news_703615.html", "text": "  Издателска къща „Хермес“ има удоволствието да обяви Девети национален литературен конкурс „Хермес“ за млади автори – до 33 години, в категория проза.     Ще бъдат отличени три ръкописа, които ще бъдат издадени след сключване на договори с авторите им.   Председател на журито е големият български писател Владимир Зарев.\r\n•\tНашето желание е да популяризираме творчеството на младите български писатели.  •\tС Националния литературен конкурс даваме възможност на младите читатели в България да общуват с произведенията на своите връстници.\r\n•\tИздателска къща „Хермес“ подкрепя българската книга, която пази нашата идентичност в семейството на европейските народи.        - ръкописи от автори, които са на възраст до 33 години към момента на предаване на ръкописа.\r\n- да се изпрати пълният обем на своя ръкопис и кратка биографична справка до 31.12.2018 г.\r\n- резултатите от Деветия национален литературен конкурс „Хермес“ ще бъдат обявени на 3 март 2019 г.   - отличените книги в конкурса ще бъдат издадени в навечерието на 24 май 2019 г.\r\nИзпращайте ръкописите на имейл адрес: konkurs@hermesbooks.com   В темата на електронното писмо да се добави За Девети национален литературен конкурс „Хермес“.", "date": "2018.11.01", "title": "Девети национален литературен конкурс \"Хермес\""}
{"url": "https://www.actualno.com/europe/makron-nastojashteto-prilicha-na-perioda-mejdu-dvete-svetovni-vojni-news_703610.html", "text": "  Френският президент Еманюел Макрон предупреди Европа за завръщането на 30-те години от миналия век, заради разпространяващата се вълна от национализъм на континента. Той също така предупреди, че Европа рискува да загуби суверенитета си ако \"бъде разигравана от външни сили\".     \"Поразен съм от приликите между времето, в което живеем и времето между двете световни войни\", заяви Макрон в интервю за френския вестник \"Уест-Франс\", като призова хората да бъдат внимателни за заплахите.   \"В Европа разделена от страха, възвръщането на национализма, и последиците от икономическите кризи човек може да види всичко, което маркира Европа между края на Първата световна война и кризата от 1929 г.\", казва френския президент, цитиран от БГНЕС.\r\n\"Трябва да имате това наум, да бъдете с ясен ум и да знаете как да отвърнете\", добави той. \"Европа е изложена на риск, че ще бъде пречупена от националистическата проказа и ще бъде разигравана от външни сили. Така тя ще изгуби суверенитета си\", заяви Макрон.  \"Това означава, че нейната сигурност зависи от изборите на САЩ, Китай пък играе водеща роля във важните инфраструктурни проекти, а Русия понякога се опитва да манипулира, освен това има и финансовите и пазарните интереси, които понякога играят по-значима роля, от която и да е държава\", казва още той.   ", "date": "2018.11.01", "title": "Макрон: Настоящето прилича на периода между двете световни войни"}
{"url": "https://www.actualno.com/kustendil/rosen-mishovski-uchitel-ot-kustendil-trjabva-da-se-vslushvame-v-mnenieto-na-uchenicite-news_703086.html", "text": "   “Стига толкоз спавание, що е спала Болгария доволни векове“, е казал Неофит Рилски в трудното време на душевна разруха след Първата световна война. Днес, 1-ви ноември, е денят, в който отдаваме почит на всички тези бележити българи, които имат принос за запазването и изграждането на нашата просвета. В духа на празника решихме да поговорим с един от представителите на днешните будители – учителят от Кюстендил Росен Мишовски. Той е един от най-отдадените представители на учителската гилдия в града. През дългогодишния си опит от цели 22г., Росен Мишовски е доказал своя професионализъм и успешен подход към учениците си, които, от своя страна, му се отблагодаряват със страхотни резултати. “Строг но справедлив !“ – така описват учителя си, който освен взискателен към знанията, е безкомпромисен и към дисциплината в клас. Срещаме се с г-н Мишовски в класната му стая, в начално училище “Св. Климент Охридски“, където преподава на деца от първи до четвърти клас и полага основите на техните знания и ги учи “Да учат“. Техният път към образоването започва ръка за ръка с него, а класовете му винаги са пълни с деца, с отличен успех, винаги възпитани, задружни и дисциплинирани.       Всяка професия сама за себе си е интересна и хубава. Специално за учителската професия, в начално-училищната възраст, предимството е, че работим с деца - те все още не са обременени с някакви житейски проблеми. За тях животът е красив, хубав и по този начин и ние, учителите, се зареждаме с тяхната позитивна нагласа към живота.   Както знаете, между другото и ти като моя ученичка, както се работеше лесно и с теб, и с твоите съученици, така е и до ден днешен.  какво искат децата, работата става лесна. Тук стигаме до проблеми, които са познати на цялото общество и пътят за решаването им трябва да бъде извървян съвместно с държавата. Отново казвам, че ако всеки учител, сам за себе си, намери правилния път към децата – какво да изисква от тях, какво може да им даде, те какво могат да му дадат, то тогава образованието ще си остане на високо ниво. . А самото общество е така устроено, че изисква нещата да се случват много бързо. Все пак, специално в началната възраст, е нужно да се подходи с повече спокойствие и търпение. За това, според мен, образованието в България все още е на много високо ниво. Резултатите, които показват гимназистите на различни олимпиади, и то международни такива, сами по себе си показват, че не може да се твърди, че образованието изостава, или че нивото му е паднало драстично. Да, не може всички дечица да бъдат на най-високо ниво, но смятам, че и те и ние, даваме всичко от себе си. За мен, българското образование успява да поддържа високо ниво.     До колкото знам от хора, които учат в университети, доста са желаещите, които са записали да изучават и начално-училищна педагогика и предучилищна педагогика. Според мен, желание има. От тук нататък, след като приключи своето висше образование, дали самият човек ще реши да практикува тази професия, зависи само от него самия. През последните години, една от целите на Министерство на образованието е да повиши заплатите на учителите и най-вече на тези, които ще започнат тепърва своята кариера. Трудно е да се прецени дали доходите ни са адекватни на фона на останалите в страната, но вярвам, че увеличаването им ще привлече повече млади хора към учителската професия. Основното при избора на професия при всеки един човек е тя да му носи спокойствие и сигурност. Хората искат да са удовлетворени от труда си, както духовно и емоционално, така и материално.    Първият ми метод е с думи и се старая ученикът да ме разбере. Ако не се получи, намирам други начини -  нещо допълнително, което ще трябва да напише или да научи, Защото в дадена ситуация, когато се получи някакъв конфликт, аз винаги казвам, че и двете страни малко или много са си виновни – вече до каква степен кой колко е виновен – се изяснява допълнително  Aз имам своя теория, за да продължава детето в следващите години да се образова и развива. Тя се основава на факта, че всяко дете е силно в някоя определена област. Целта, както казвам е – д Сега вие, като журналист, вашата цел е да направите така, че вашата медия, да бъде предпочитана от хората, да бъдете обективни Ние, учителите, трябва да научим децата поне да се трудят и да разчитат сами на себе си. Да, най-важното е просто да знаем да работим и да си изпълняваме задълженията както и целите, които сме си поставили, защото само когато го направим, тогава и държавата ни ще търпи развитие.", "date": "2018.11.01", "title": "Росен Мишовски, учител от Кюстендил: Трябва да се вслушваме в мнението на учениците"}
{"url": "https://www.actualno.com/pleven/tretoklasnici-ot-pleven-iskat-namaljavane-na-vakancijata-news_703591.html", "text": "  35 третокласници от плевенското училище „Васил Левски“ „превзеха“ месния парламент в града, влязоха в ролята на общински съветници и гласуваха , съобщиха от Общинския съвет в Плевен.     „Акцията“ бе проведена в навечерието на Деня на народните будители. Учениците седнаха на банките на общинарите и проведоха импровизирано заседание. То бе ръководено от титулярния председател на Общинския съвет Мартин Митев. В него участва и най-младият общински съветник - Йордан Грижов.\r\nТретокласниците, водени от директора на училището Таня Тонева и своите преподаватели, заседаваха в зала „Гена Димитрова“, където местните старейшини провеждат своите сесии. Спазено бе изискването и за дневен ред на сесията - той бе от една единствена точка. Малките „съветници“ трябваше да вземат решение дали ученическата ваканция да бъде по-голяма? След дебат, по време на който се чуха различни позиции и мнения, бе решено ваканцията да бъде съкратена. Решението бе прието след истинско гласуване - с . Мотивът - кратката ваканция ще даде възможност за повече забавни часове с приятели в училище и възможност за нови знания в учебните часове.\r\nПо време на импровизираното заседание с децата Мартин Митев разказа подборно за работата на местния парламент, как решенията се приемат след обсъждане и как се прилагат след това. Децата научиха също, че и съветниците работят по правилник, който трябва да се спазва.  „Един общински съветник трябва истински да обича града си. Само такива хора има право да бъдат в тази зала като съветници и да взимат решения за своя град. Затова едно от важните условия, за да седнете един ден и вие на тези банки като истински общински съветници на Плевен, е силно да обичате града ни и да искате да направите всичко за него, за да бъде той по-красив и по-приятен за живеене. Не трябва да се страхувате да имате и мнение по въпросите“, обърна се към децата Мартин Митев.\r\nЙордан Грижов отговори на въпроси на третокласниците. Той обясни на децата разликата между органите на управление на местно и държавно ниво, отговори и на питания на децата за детските площадки.    ", "date": "2018.11.01", "title": "Третокласници от Плевен искат намаляване на ваканцията"}
{"url": "https://www.actualno.com/society/kevorkjan-oficialnite-medii-mylchat-grobovno-news_703607.html", "text": "  \"Преди седем месеца престижното френско списание „Нувел Обсерватьор“ публикува разследване за грандиозна далавера при даването на българско гражданство.     Само няколко опозиционни сайта споменаха за скандала.\r\nОфициалните медии дори не примигнаха.\r\nМакедонски източници пък твърдяха, че далавераджиите са спечелили 28 милиона евро.  Голямо покръстване е падало.\r\nСпоред френското издание, поне един министър и един вицепремиер имат участие в аферата.\r\nПоследва мълчание – повече от гробовно\", Кеворк Кеворкян в социалните мрежи.    \"Съобщиха, че са арестували шефът на Агенцията за българите в чужбина.\r\nДали обаче ще се сетят за Катя Матева, бивш шеф на Дирекцията за българско гражданство към Министерството на правосъдието - нейните свидетелства са в основата на френското разследване.   И нея са я покръстили – тоест, изхвърлили от работа.\r\nСега, ако са мъже, ще я направят шеф на Агенцията.\r\nПри нейната храброст тя и за министър на отбраната става\", допълни Кеворкян.   ", "date": "2018.11.01", "title": "Кеворкян: Официалните медии мълчат гробовно"}
{"url": "https://www.actualno.com/crime/osydiha-na-pyrva-instancija-na-12-godini-zatvor-myj-ot-rakitovo-za-ubijstvo-news_703639.html", "text": "  На 12 години затвор бе осъден 57-годишният Ангел Нунев от Ракитово за убийството на пет години по-младия негов съгражданин Атанас Наков. Присъдата бе произнесена днес в Окръжния съд на Смолян.     Инцидентът между двамата дървосекачи, довел до убийството, станал на 8 август миналата година на връх Свобода над смолянското село Давидково.   Няколко дни по-рано Нунев купил три коня и тръгвайки си към Ракитово на сватба заръчал на Наков да се грижи за животните. Когато се върнал, намерил вързани два от конете, а третият липсвал. Ядосан, че колегата му не е полагал нужните грижи, тръгнал да го търси. Открил го много пиян и спящ. В гнева си започнал да го рита и бие жестоко. Нанасял му удари с юмруци и ритници в продължение на часове. Двама мъже се опитвали да го спрат, но не успявали. Виждайки, че положението на бития става много сериозно, единият се обадил на телефон 112.\r\nСъс „Спешна помощ“ Наков бил закаран в Баните в присъствието на Нунев, но пред медиците побойникът нищо не споменал. След няколко часа престой във филиала на „Спешна помощ“ човекът бил освободен. По време на път му прилошало, поискал вода и издъхнал.  От този момент досега Ангел е с мярка „задържане под стража“. Присъдата му е за умишлено убийство, извършено по особено жесток и мъчителен за жертвата начин. От 12-те години затвор ще му бъде приспаднат периодът на задържането му.   Мъжът се призна за виновен, а делото бе гледано по съкратеното съдебно следствие. Поради тази причина близките на починалия ще бъдат конституирани отделно като частни обвинители.\r\nОсъденият ще трябва да плати над 7000 лева разноски по делото. Присъдата не е окончателна и подлежи на обжалване.    ", "date": "2018.11.01", "title": "Осъдиха на първа инстанция на 12 години затвор мъж от Ракитово за убийство "}
{"url": "https://www.actualno.com/prasspress/ruskijat-raj-njama-vhod-news_703616.html", "text": "  На дискусионен форум в град Сочи миналата седмица Путин говорил като дервиш: \"Агресорът трябва да разбере, че наказанието ще бъде неизбежно и ще бъде унищожен. А ние, като жертви на агресия, като мъченици, ще отидем в рая. А те, те просто ще умрат, дори няма да имат време да се покаят.\"     Някъде срещнах едни думи на водача на сектата на асасините Хасан и-Сабах, които удивително приличаха на думите на Путин. Но сега не мога да ги намеря. Безразборното четене, да ви кажа, е много вредно.\r\nКакто и да е. Путин обещава на руснаците рая. Но според нас бърка господин президентът. Не става така с някакъв абстрактен рай. Трябва да обясниш, че там например „в пещере каменной нашли источник водки“, а огурците се раждат направо кисели. Щото рай, рай, ама никой не ще да иде доброволно. Макар че не съм бил руснак и не мога да кажа какво е усещането. Знам, че съществува поверие, че „Граждане РФ, которые плохо вели себя в этой жизни, после смерти попадут опять в РФ.“ Което май говори точно за обратното на рай. Ама то, дето викаше един пич, раят е ад, гледан от другата страна.\r\nМюсюлманският рай е истински мъжки блян. Там за всеки мюсюлманин се грижат по 72 девици и каквото душа му сака... И оргазмът траел (без майтап) по 800 години! (Виж например Мелер, Най-големите лъжи в историята, стр. 178)     Обаче истината е, че в самия Коран такива работи не се обещават. Там в Сура 56 се казва: \"И ще имат хубавици с големи очи, подобни на скрити бисери… Сътворихме ги Ние с прекрасно сътворяване и отредихме да са девици любещи, връстнички.\" В  Сура 78-ма: \"За богобоязливите има сполука, градини и  лозя, и с напъпили гърди девствени връстнички, и пълни стакани…“\r\nЛюбещи връстнички с очи като бисери, девствени връстнички с напъпили гърди… Точно на това място от Корана ислямът ме загуби окончателно и завинаги! Ще ме съблазняват с 60-годишни девственици… Айде нема нужда! Знаете ли как им викат младите келешчета? „Пеницилини“. Не знам защо.\r\nВ \"Кому на Руси жить хорошо\" Некрасов казва: „Я рад бы в рай, да дверь то где?“       И тоя въпрос и днес стои нерешен. Руският рай е без вход.\r\n \r\nАвтор: Тони Филипов, д-р, ", "date": "2018.11.01", "title": "Руският рай няма вход"}
{"url": "https://www.actualno.com/cars/kia-i-hyundai-slagat-slynchevi-baterii-na-kolite-si-news_703555.html", "text": "  Още през 2019 г. корейският производител Hyundai Motor Group ще започне да оборудва своите модели със слънчеви панели. С тяхна помощ концернът смята да подобри екологичните показатели н автомобилите от марките Hyundai и Kia.     Производителите на премиум-автомобили, както и на по-скъпи модели, от доста време вграждат слънчеви батерии в подвижните люкове. Това позволява натрупаната енергия да проветрява и охлажда салона, докато превозното средство стои на паркинг.    В сегмента на масовите автомобили обаче засега тази технология е рядкост, но от  Hyundai Motor Group обещават тя да стане масова. За целта панорамните покриви с вградени слънчеви панели ще се появят на моделите на Kia и Hyundai още догодина. Те ще бъдат поставяни както на коли с двигатели с вътрешно горене, така и на електрообили, като при последните технологията ще бъде модернизирана и ще се използва не само за покривите, но и за предния капак.  Слънчевите панели са нужни на корейците, за да намалят нивата на вредни емисии на автомобилите си. В много страни по света, в това число и Южна Корея, властите постепенно затягат екологичните изисквания и принуждават производителите да прават допълнителни разходи за намаляване на нивата на СО2. Концерните Volkswagen, Daimler, Daimler, Renault-Nissan и Suzuki) заложиха на нисковолтови допълнителни хибридни системи, докато в Hyundai се насочиха ктъм развитие на слънчевите батерии.    В момента корейците работят върху намаляване на стойността на технологията, като признават, че ще минат години, преди тя да стане масова. От 2019 г. слънчевите батерии ще се използват само за най-скъпите хиридни модели а Hyundai и Kia. Според изчисленията, те ще могат да дадат допълнителен заряд между 30 и 60% с помощта на естествена светлина.    Що се касае до традиционните модели с двигатели с вътрешно горене, при тях слънчевата енергия ще позволи намаляване на натоварването върху генератора и ще намали, макар и с малко, разхода на гориво. В електромобилите слънчевите панели ще бъдат най-ефективни, като ще увеличат пробега и с няколко десетки километра.", "date": "2018.11.01", "title": "Kia и Hyundai слагат слънчеви батерии на колите си"}
{"url": "https://www.actualno.com/politics/startira-programa-za-zasilen-nadzor-na-pticevydnite-obekti-news_703601.html", "text": "  Със Заповед на изпълнителния директор на Българската агенция по безопасност на храните (БАБХ) д-р Дамян Илиев е въведена програма за засилен надзор на птицевъдните обекти относно неблагоприятната епизоотична обстановка в страната, свързана със заболяването Инфлуенца по птиците. Мерките включват биосигурност във фермите, по-висока честота на лабораторен контрол за доказване липса на инфекция с вируса и превенция в цялата страна. Птици ще могат да бъдат транспортирани само след като са предварително лабораторно изследвани за наличие на вируса.     По-рано тази седмица БАБХ констатира нови огнища на заболяването Инфлуенца по птиците – тип високопатогенен Н5, в два животновъдни обекти, предназначени за отглеждане на патици мюлари в село Върбица, община Димитровград, област Хасково и за кокошки носачки в село Богданица, община Садово, област Пловдив. В съответствие с българското законодателство са предприети всички мерки за ограничаване и предпазване разпространението на вируса към други птицеферми. Определени са 3-километровите предпазни зони и 10-километровите зони за наблюдение около констатираните огнища на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и придвижването на домашни, диви и други птици и яйца за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона.   В търговската мрежа не са открити яйца с произход от фермата за кокошки носачки. БАБХ напомня, че яйцата не са опасни за човешка консумация.", "date": "2018.11.01", "title": "Стартира програма за засилен надзор на птицевъдните обекти"}
{"url": "https://www.actualno.com/blagoevgrad/tyrjestva-v-bansko-za-denja-na-buditelite-news_703637.html", "text": "  Навръх Деня на Будителите, Банско ознаменува общобългарския празник с факелно шествие, тържества и връчване на приз „Будител на годината 2018” на съвременници, дали своя принос за съхранението и опазването на културно-историческото наследство на града, съобщиха от общината.     Церемонията по обявяването на имената на съвременните будители на Банско се проведе по време на тържествения концерт на СУ „Неофит Рилски”, който се проведе под мотото на своя патрон „Ако те забравя, Отечество, забравена да бъде десницата ми”.\r\nЧетири достолепни дами от Пенсионерски клуб „Радон Тодев” – гр. Банско бяха удостоени с почетния знак на кмета за своето активно участие във всички четири издания на Културните вечери „Традиции и изкуство”. Йордана Стефанова, Анка Колчагова, Мария Захова и Елена Събева са банските баби, които неотлъчно, през летния сезон, демонстрират традиционните български женски умения и занаяти като предене, пресукване, плетене, тъкане и везане.  Тази година престижната награда бе разделена на две. За Будител на 2018 година посмъртно беше обявен също Крум Даутев – бански майстор на дърворезбата, развил дарбата си до изкуство, и създал прекрасни произведения от естествения материал. Наградата бе получена от признателната му дъщеря – Александра.\r\n„С учредената награда се стремим да отличим съвременните будители, които с активността си съхраняват българщината, будят духа и стремежа към познание и просветление”. Поклон пред всички тях! Поклон пред труда и усилията на учениците и учителите, взели участие в този прекрасен спектакъл, посветен на българския дух!” заяви кметът Георги Икономов по време на церемонията.    Честванията за Деня на будителите продължиха на 1 ноември с откриването на тематичната изложба в къща-музей „Неофит Рилски”. Изложбата, организирана от Музеен комплекс – Банско и Националният музей на образованието – Габрово, е по случай 225 - годишнината от рождението на едно от най-светлите имена по време на българското Просвещение - Неофит Рилски. Градската общественост, водена от ръководството на Община Банско и Общински съвет – Банско, поднесе своята почит към Будителя с поднасянето на цветя пред неговия бюст-паметник.", "date": "2018.11.01", "title": "Тържества в Банско за Деня на будителите"}
{"url": "https://www.actualno.com/interest/bolestta-na-alchajmer-zapochva-godini-predi-pyrvite-simptomi-news_703563.html", "text": "  Болестта на Алцхаймер започва 20 години преди да се видят симптоми. Това каза в интервю за БНР неврологът проф. д-р Лиана Апостолова – изтъкнат български учен на световно ниво. Тя работи в Медицинския университет на Индиана и преди време спечели финансиране за първото и най-голямо проучване в САЩ, свързано с ранната диагностика на Алцхаймер.     Проф. Апостолова обясни, че научните проекти в САЩ получават финансиране след много обстойно преглеждане. След това министерство на здравеопазването в страната преглежда административно проекта и го оценява, а малък процент от всички получават одобрение. Според нея процесът трае около година – година и половина.   \"Нашето научно проучване е фокусирано върху тези, които се разболяват от Алцхаймер, преди да станат на 65 години – 40-50-годишни. Тази форма на болестта е рядка. Среща се едва в 5% от болните с Алцхаймер, но тази форма ще ни даде възможност да намерим много нови данни за болестта, особено в областта на генетиката, и защо в тези млади хора се проявява с нетипични симптоми – паметта не е първото разстройство, при някои от тях е езикът, при други – да могат да виждат и др. Това ни дава възможност да разберем кои са специфичните особености на индивида, които позволяват болестта да се развие различно и ще ни позволят да разберем дали едни и същи лечебни и научни изследвания са подходящи за различните хора с различните видове на болестта\", разказа проф. Апостолова.\r\nТя предполага, че резултатите от проучването ще са готови до година и половина.  ", "date": "2018.11.01", "title": "Болестта на Алцхаймер започва години преди първите симптоми"}
{"url": "https://www.actualno.com/curious/zodiite-za-koito-2019-shte-byde-nezabravima-news_703566.html", "text": "  С наближаването на края на годината правим равносметка за изминалото време и много от нас приемат идването на новата година като ново начало. Някои от зодиите ги очаква огромен късмет през новата 2019 година и за тях определено тя ще бъде успешна.          –тази година ще осъществят една от най-големите си мечти, а именно да пътуват. Ще намерят свободно време и достатъчно финанси, за да си подарят едно прекрасно преживяване. През новата година няма да има нещо, което да им липсва. Ще са облагодетелствани във всяка една сфера и имат много шансове, които не бива да изпускат. Също така ще поемат много рискове, но и ще изживеят страхотни моменти, за които много голяма част от хората мечтаят. Тази година ще е просто вълшебна за тях. - любов е думата, с която може да се опише идната година за тях. През новата година ще срещнат любовта на живота си и ще летят от щастие. Това обаче няма да с случи лесно ище имат известни трудности.Рано или късно обаче ще намерят това, което търсят. Очакват ги също много успехи и възможност да променят живота си напълно. В края на 2019-та някои от представителите на зодията ще сменят работата си или ще са предприели крачка, заради любимия човек и имат нов дом.   - въпреки, че понякога са склонни да губят надежда през идната година ги очаква истинско щастие. През новата година ще се убедят, че чудесата не съществуват само в приказките. Ще се радват на прекрасни моменти с любимите си хора, прекрасни изживявания и много изненади идната година. Неимоверно ще трябва да положат усилия, но резултатът определено ще си заслужава и ще имат много шансове, важни за бъдещето. Новата година за тях ще е една от най-успешните, затова ако сте тази зодия се насладете максимално и се опитайте да изживеете всички моменти, които ви очакват с усмивка на лице .   ", "date": "2018.11.01", "title": "Зодиите, за които 2019 ще бъде незабравима"}
{"url": "https://www.actualno.com/society/siromahov-buditeli-prosti-hora-pochitat-mydri-pokojnici-news_703597.html", "text": "  \"Приятно е, че се пенявите на патриотични теми и че всички сте яко будни, просветени и довечера ще се напиете като възрожденци.     Целият фейсбук днес е в снимки на брадати мъже, чиито имена не знаете, ама нищо бе, кво от тва, да живее майка България (или беше Балгария?, нема значение).   И все пак - прочетете нещичко. Поне днес. Поинтересувайте се кой е Райко Жинзифов, кой е Константин Фотинов, Ангел Кънчев, Марин Дринов... Не е толкова страшно, има ги в Уикипедия, поне там надникнете\", Иво Сиромахо във Facebook.\r\n\"Щото какъв е смисълът прости хора да почитат мъдри покойници, чиито думи никога няма да прочетат?\", допълни той.  ", "date": "2018.11.01", "title": "Сиромахов: Будители? Прости хора почитат мъдри покойници"}
{"url": "https://www.actualno.com/politics/karadajy-dnes-nacionalizmyt-i-ksenofobijata-nabirat-sila-news_703617.html", "text": "  \"Социалната страна на устойчивото развитие е много важна и актуална тема. Днес популизмът, национализмът, омразата, и ксенофобията набират сила. В тези условия политиката на социално включване посредством интеграция трябва да е приоритет.     Всички граждани на страната трябва да имат гарантирани права и да бъдат окуражени да останат в страната и да участват активно, като свободни граждани, във формирането на управленските решения и тяхната реализация.\r\nТова заяви председателят на ДПС Мустафа Карадайъ, по време на на конференцията \"Младежко гражданско включване 2.0\" в четвъртък. Събитието се проведе в Дома на Европа в София като част от събитията, с които се отбелязва 20-годишнината на младежката организация на ДПС.  Той изтъкна и ролята на Ахмед Доган и го окачестви като идеолог на българския етнически модел.   \"Има опити да се отрича приносът на българския етнически модел, чийто идеолог е д-р Ахмед Доган. Българският етнически модел е най-важният конвертируем политически продукт, който успяхме да реализираме всички граждани на България\", допълни председателят на ДПС.    Председателят на Младежкото ДПС и член на Европейския парламент от АЛДЕ Илхан Кючюк пък заяви, че \"в наши дни интелектът говори тихо\".\r\n\"В Деня на народните будители е редно да отбележим, че в наши дни интелектът говори тихо. На моменти дори мълчи. Преобладава кресливата истина - на моменти не съвсем красива.   Вярвам обаче, че акустиката на интелекта ще намери своето отражение, защото така повеляват основите на българската духовност и култура. Разговорът за младите хора винаги е придружен от много клишета - \"Вашият глас ще бъде чут\", \"Вие сте бъдещето\" и т.н. В Младежко ДПС имаме самочувствието, че сме субект, а не просто обект на политиката.   Да, бъдещето принадлежи на младите хора, но въпросът е на кои млади хора - на подготвените и образованите; на тези, които искат да работят за по-доброто бъдеще на България и Европейския съюз“, заяви евродепутатът.", "date": "2018.11.01", "title": "Карадайъ: Днес национализмът и ксенофобията набират сила"}
{"url": "https://www.actualno.com/vraza/vraca-chestva-denja-na-buditelite-news_703537.html", "text": "  С честване пред паметника на бележития възрожденец Софроний Врачански започна днес Денят на народните будители във Враца. Началото бе обявено за 11 часа. Половин час по-късно, в градинката пред Дома на науката и техниката бе направена първата копка за изграждане на паметник-чешма на известния български кинорежисьор Людмил Кирков, съгражданин на врачани.     В двора на Възрожденския комплекс Свети Софроний Врачански от 16 часа започва среща-разговор „Спомен за фамилия Ганецовски“.  Проявата е организирана от Регионалния исторически музей и общинския съветник Иван Узунов. Общественикът фармацевт Иван Узунов има идея да бъде създадена алея на будителите във  Възрожденския комплекс, за да не потънат в забрава възрожденците от местния край.\r\nИсторическият музей ви кани в същия час „В ателието на съвременния Врачански будител”. Организатори са регионалната структура на ГЕРБ, Регионална библиотека „Христо Ботев”, актьорът Емил Пеняшки, дизайнерът Росица Стоянова и литераторът Косьо Костадинов. Посетители и гости ще имат възможност да се включат в творчески ателиета с разнообразни културни дейности.\r\nВ Деня на будителите не са забравени и меломаните - от 18,30 часа, във фоайето на Градската концертна зала ще бъде открита документална изложба „Дух и Слово“, посветена на 90 години от рождението на композитора Александър Танев. От 19 часа започва концерт на Симфониета Враца и прожекция на филм, посветен на жизнения и творчески път на Александър Танев. Диригент -  Христо Павлов, а солисти - Марта Танева - цигулка и Алекс Атанасов – контрабас.  ", "date": "2018.11.01", "title": "Враца чества Деня на будителите"}
{"url": "https://www.actualno.com/balkani/naprejenie-i-sblysyci-v-gyrcija-zaradi-ubijstvoto-na-gryk-v-albanija-news_703554.html", "text": "  Полицията в Северна Гърция е трябваше да разпръсне с гранати със сълзотворен газ и зашеметяващи гранати митинг, който е беше организиран в протест срещу убийството на гръцки гражданин в Албания, съобщи гръцкият сайт \"Екатимерини\".     Няколкостотин души се включиха в протеста в сряда вечерта в Солун. Имаше и сблъсъци с полицията, които са започнали, след като силите на реда блокират достъпа до албанското консулство.   Албански полицаи застреляха Константинос Кацифас, който е с албанско-гръцко гражданство през почивните дни, тъй като той е стрелял първи по тях в етнически гръцко село.\r\nГръцкото правителство призова Албания да даде повече информация за смъртта на мъжа, която предизвика няколко протести, съставени основно от крайнодесни привърженици.  Междувременно снощи вечерта стана ясно, че посланичката на Гърция в Тирана е била извикана за втори път във външното министерство на страната, съобщи МИА.   Причината за това са били последните събития в Гърция, където е бе получен сигнал за бомба в посолството на Албания в Атина, бяха подпалени и унищожени няколко търговски обекта собственост на албански граждани.\r\nПротестите пред посолството и консулствата на Тирана бяха организирани, стигна се и до запалване на албанското знаме.    „Гръцкият посланик бе извикан и бе помолен да се разграничи и да осъди тези тежки инциденти, които са заплаха за приятелския климат и отношенията между съседите”, се казва в изявление на министерството на външните работи на Албания.", "date": "2018.11.01", "title": "Напрежение и сблъсъци в Гърция, заради убийството на грък в Албания"}
{"url": "https://www.actualno.com/europe/vsichki-zaedno-mojem-da-se-preborim-za-nulev-glad-po-sveta-news_703558.html", "text": "        Младите умове могат могат спокойно да почерпят вдъхновение от World Food Day Activity Book, който всъщност въплъщава идеята на Zero Hunger и показва как заедно, обединени, можем да действаме за глобалната промяна, свързана с каузата за възможно най-малко гладуващи хора по целия свят.\r\nНаправете снимка или сканирайте вашия плакат и изпратете своето ентри като попълните формата за кандидатстване на нашия уебсайт. Журито ще избере трима победители във всяка възрастова категория, които ще бъдат обявени на през декември.     Знаете ли, че на света има 815 милиона души, които заспиват гладни, а в същото време 1,9 милиарда души са с наднормено тегло?  Сега светът е поставен пред предизвикателството на Zero Hunger да постигне нулев глад и по-добро изхранване на хората по света до 2030 г. Но правителствата не могат да се справят сами - всеки има своята важна роля. можете да разбере как всеки от нас може да се включи в промяната - правителства, работници, бизнесът, фирмите, корпорациите и широката общественост, всичко зависи от нас! Промяната е сега!      ", "date": "2018.11.01", "title": "Всички заедно можем да се преборим за нулев глад по света!"}
{"url": "https://www.actualno.com/varna/mlad-uchitel-ot-varna-imam-vjara-i-nadejda-v-bydeshtoto-pokolenie-news_703565.html", "text": "  Самуила Добрева, Весела Павлова, Дияна Янчева, Росица Лазарова и Галина Кателиева са млади учители, за които СУ „Гео Милев” във Варна е първо работно място.     В навечерието на Деня на народните будители, те получиха специално внимание от директора на училището.\r\nАлбена Павлова поздрави младите преподаватели с избора на професия и решението да направят своите първи професионални стъпки в „Гео Милев”. Тя им пожела да запазят вдъхновението, ентусиазма и любовта си към работата и децата.\r\nСамуила Добрева е млад учител по български език и литература и много харесва професията си. За трета поредна година тя преподава на своите възпитаници и вече е успяла да спечели сърцата им.  \"Намирам смисъл в работата с децата, защото те са нашето бъдеще и трябва отговорно се отнесем към него. Аз работя с иновативни методи, използвам виртуална класна стая и още доста неща, с които часовете се превръщат в празник за децата. Харесва ми да виждам огъня в очите на децата, това как искат да знаят и могат, защото нашите деца са много добри и аз имам вяра и надежда в бъдещето поколение.\", споделя Самуила.", "date": "2018.11.01", "title": "Млад учител от Варна: Имам вяра и надежда в бъдещото поколение"}
{"url": "https://www.actualno.com/curious/vijte-koi-sa-lubimite-dumi-na-bylgarite-news_703576.html", "text": "  Имате ли си любими български думи? В навечерието на Деня на народните будители проектът \"Как беше... на български?\" направи проучване, в което се включиха 1000 души от цялата страна. То дава отговори на въпросите кои са най-обичаните думи от българите, какви чуждици използваме най-често в ежедневието си и кои са народните будители, които ни вдъхновяват. Инициативата е на агенцията за маркетингови комуникации Knowbox, пише .     Оказва се, че любимите думи на българите са „ “, „ “ и „ “. След тях се нареждат и „ “, „ “, „ “.\r\nНай-често използваните чуждици пък са „ “, „ “, „ “, „ “ като при възрастовата група от 18 до 28 години съвсем ествествено като по-често употребявани думи се явяват всички, свързани с технологиите: ъпгрейд, иновация, имейл, копи/пейст, скрийншот, лайк и др.\r\nАнкетата се провежда онлайн и в нея взимат участие 1000 души от цялата страна. Сред тях има представители на почти всички възрастови групи: 28,3% са на възраст между 18 и 28 години, 28,5 % - между 29 и 39 години, 24,2 % - меджу 39 и 50 години, 18,9 % са на въраст 50+ години.  Сред любимите народни будители на първо място се откроява Васил Левски, който е оставил най-дълбока следа както в самосъзнанието, така и в езика ни. До него се нареждат имената на Пейо Яворов, Иван Вазов, Христо Ботев, Добри Чинтулов, братята Евлоги и Христо Георгиеви, Любен Каравелов, Петър Берон и много други.\r\nЛюбимият откъс от българско произведение, който се нарежда на първо място с 38% цитирания, е първият куплет от „Две хубави очи“ на Пейо Яворов:    \"Две хубави очи. Душата на дете      в две хубави очи; — музика — лъчи  Не искат и не обещават те…  Душата ми се моли,     дете,  душата ми се моли!\"    Сред любимите автори на участниците са както непреходни български творци като Никола Вапцаров, Елин Пелин, Захари Стоянов, Петя Дубарова, Димитър Талев, така и автори от ново време като Георги Господинов, Георги Божинов и Ивайло Петров.\r\n„Изненадани сме от броя хора, които взеха участие в нашето проучване. Това означава, че много от нас имат отношение към българския език. Иска ни се да вярваме, че и нашата страница „Как беше... на български?“ има принос за това. Започнахме да припомняме хубавите български думи преди година и половина, а вече имаме над 10 000 последователи. Това е проектът, който е на сърце на всеки колега от Knowbox и заедно ежедневно се опитваме да търсим и провокираме употребата на българските думи, за да се разбират посланията по-добре и от повече хора“, разказва Силвия Митова, управляващ партньор на Knowbox.", "date": "2018.11.01", "title": "Вижте кои са любимите думи на българите"}
{"url": "https://www.actualno.com/cosmos/objaviha-prichinata-za-incidenta-sys-souz-ms-10-vijte-video-ot-momenta-na-avarijata-news_703578.html", "text": "  Руската ракета \"Союз МС-10\", която претърпя авария малко след излитането си е имала част, която е била деформирана по време на сглобяването, съобщиха от руската космическа агенция „Роскосмос” по време на пресконференция.     \"Причина за нестандартното от отделяне (при втория етап от изстрелването на ракетата) е „деформация” на една от частите по време на сглобяването, заяви Олег Скоробогатов, ръководител на комисията разследваща инцидента, предаде БГНЕС.   Припомняме, че на 11-ти октомври по време на старта на ракетата-носител Съюз МС-10 с новия екипаж на МКС възникна „авария на носителя\". Екипажът все пак се приземи успешно и без да пострада.\r\nНа 31 октомври от агенцията съобщиха, че следващата планирана мисия до МКС ще се проведе на 3 декември.      ", "date": "2018.11.01", "title": "Обявиха причината за инцидента със \"Союз МС-10\", вижте видео от момента на аварията"}
{"url": "https://www.actualno.com/curious/zodiite-koito-nikoga-ne-lyjat-news_703552.html", "text": "  В днешно време лъжците са доста често срещани и рядко можеш да откриеш човек, който да е напълно искрен с теб. Доста голяма част от хората лъжат, без да осъзнават, че може би по този начин нараняват човека срещу себе си. Можете обаче да бъдете сигурни, че ако до себе си имате представител на някои от следните зодиакални знаци, те никога няма да ви излъжат.          - това са хора, които не мислят злото на никого. Опитват се винаги да са полезни на всички и обикновено са готови да подадат ръка в труден момент. Дори да искат да излъжат благородно, те просто не могат да го направят. За тях лъжата е едно от най-долните предателства и никога не биха причинили болка на близък човек, лъжейки го. Дори да се да го правят, те се изчервяват и обръщат глава в страни. Отношенията им с приятели и партньори се гради на искреност и взаимно уважение. Те са изключително лоялни и достойни за уважение хора. - те обикновено са личности, които премислят всяка една ситуация до последния детайл и никога не действат необмислено. Девите имат много силно чувство за справедливост и когато някой ги лъже, обикновено интуицията им подсказва и лесно разкриват истината. Те мразят лъжата, дори не понасят хора, които лъжат. За тях лъжата е нещо много недостойно и винаги биха предпочели да чуят истината, колкото и неприятна да е тя. Благодарение на съвестта си, Девите не могат да лъжат или ако, то много рядко. Когато им се налага да лъжат, те обикновено са доста притеснени и не се чувстват добре. Представителите на този зодиакален знак по-скоро ще кажат истината на човека срещу себе си. Ако имате Дева в живота си, я дръжте здраво.   - това е зодия, която винаги казва цялата истина. Не само не лъже, а и не спестяват нищо на никого. Те са изключително честни и никога не биха излъгали, за да си проправят път или пък, за да впечатлят някого. Имат навика да разчитат единствено и само на себе си. Според тях животът е единствено и само в техните ръце, не позволяват на никого да узнава какво мислят и какво планират. Заради това, те често споделят с приятелите си и съответно не им се налага да лъжат. Биха прибягнали към лъжа единствено и само ако са наистина вбесени или нямат абсолютно никакво доверие на човека, с когото говорят. Но въпреки това, не обичат да лъжат. Според тях няма смисъл да изричат лъжи, по-скоро просто не биха споделили и самата истина.    –Стрелците са едни от най-откровените хора в зодиака. За тях истината е много важна, дори да боли. Ето защо те никога не биха излъгали никого. По-скоро биха го засегнали с истината, от колкото да го заблуждават с лъжи. Същото се отнася и за тях самите. Предпочитат да знаят истината, от колкото да чуват красиви думи, които след това да се окажат измама. Това прави Стрелците едни от най-добрите хора за общуване, защото дори това, което казват, да не ви е приятно, поне знаете, че те са напълно откровени с вас. В същото време те очакват същото от вас и биха прекратили с лекота отношенията, ако разберат, че ги лъжете.    ", "date": "2018.11.01", "title": "Зодиите, които никога не лъжат"}
{"url": "https://www.actualno.com/society/jertva-na-trafik-8-godini-jiveeh-v-zatvor-ot-strah-i-prinuda-news_703568.html", "text": "  „През всичките 8 години живеех в един затвор от страх и принуда и не ми се позволяваше да имам никакви чувства. Не бях човек, а машина, която се използваше както от сводника, така и от клиентите. Преживях най-големия кошмар, който човек може да си представи“.     Това емоционално признание направи Олга, която е била жертва на трафик на хора по време на конференцията „С теб съм. Важният си ти! Трафикът на хора е сериозен проблем“. Форумът се проведе в Софийската младежка лаборатория за иновации и бе организиран от председателя на Комисията по вътрешна сигурност и обществен ред Цветан Цветанов. Инспектор Ян Смит, който е водил разследването по случая на Олга, сподели през какви етапи е минал процесът и обясни, че събирането на доказателства за съпричастност на дадено лице в трафик на хора е много трудно. Той отбеляза, че работата му с българските власти е много успешна и има редица български и холандски граждани, задържани и осъдени за това престъпление благодарение на съвместните им действия.  „Трафикът на хора отнема мечти. Затова се пазете и бъдете информирани“, призова Цветанов. Председателят на Комисията по вътрешна сигурност и обществен ред подчерта, че вчера Народното събрание прие Закона за киберсигурност, което е още една стъпка за противодействие на трафика.   „България все още е източник на трафик на момичета с цел сексуална експлоатация. Ето защо трябва да провеждаме още повече информационни кампании с превантивна цел, но и да даваме пълната си подкрепа на всички жертви на това престъпление. Ако с тези форуми успеем да спасим дори 1 човешка съдба, то всичко би си струвало“, сподели пред присъстващите Цветанов.    Той ги призова да станат посланици на тази кауза, защото борбата срещу това съвременно робство е много тежка. Той изтъкна и важната роля на неправителствения сектор в тази борба, като отбеляза, че в България няма статистика, от която да се добие реална представа за размерите на това явление. \"Всяко дете има много мечти и всички те постижими, но за целта е нужна информираност както за потенциалните възможности, така и за опасностите. Много е важно децата да бъдат добре информирани какво представлява трафикът на хора и да споделят всичко с родителите си\", допълни още той.   Във видеообръщение към участниците в конференцията българският еврокомисар по цифрова икономика и цифрово общество Мария Габриел подчерта, че трафикът е бич за съвременното общество. „Цифровите технологии позволяват на трафикантите да имат достъп до широк кръг от потенциални жертви. Технологиите обаче могат да бъдат силно оръжие и в нашите ръце, като с тях разпространяваме важните послания и съвети в борбата с това зло“, посочи Мария Габриел.   „Това може да се случи на всеки един човек. Съвременното робство съществува. Застрашени са не само хората, които вършат криминални дейности, но може да се случи на всеки, дори на високообразовани хора. Нека да бъдем внимателни, когато гледаме онлайн обяви за работа в чужбина с много добро заплащане, защото това може да изпепели мечтите ни“, посъветва евродепутатът от ГЕРБ/ЕНП Ева Майдел.\r\nТя коментира, че е нужно време и търпение, за да може всички превантивни мерки да проработят.", "date": "2018.11.01", "title": "Жертва на трафик: 8 години живеех в затвор от страх и принуда "}
{"url": "https://www.actualno.com/crime/do-15-godini-zatvor-za-obvinenija-za-smyrtta-na-baletista-martin-chikalov-news_703571.html", "text": "        Разследването срещу обвиняемия приключи само 50 дни, след като Петър З., управлявайки автомобила си без шофьорска книжка и с превишена скорост, блъсна балетиста от варненската опера Мартин Чикалов, избяга от местопроизшествието и се укри.   Припомняме, че тежкият пътен инцидент стана на 10 септември тази година на оживен варненски булевард до Морската градина. След задържането на извършителя, Окръжната прокуратура във Варна го привлече като обвиняем. Според Наказателния кодекс деянието, за което е обвинен, се наказва с лишаване от свобода от 3 до 15 години.\r\nВъпреки че разследването е приключено и са разпитани 17 свидетели, според Окръжната прокуратура във Варна не е отпаднала възможността Петър З. да извърши друго престъпление, ако е на свобода, както и да се укрие. Прокуратурата е събрала доказателства, които характеризират обвиняемия и не са в негова полза.  Варненският окръжен съд прие аргументите на прокуратурата и със свое определение остави без уважение молбата на 25-годишния Петър З. да излезе от ареста, съобщиха от Окръжния съд във Варна.   Определението подлежи на обжалване пред Апелативния съд.", "date": "2018.11.01", "title": "До 15 години затвор за обвинения за смъртта на балетиста Мартин Чикалов"}
{"url": "https://www.actualno.com/europe/policai-sa-obvineni-v-iznasilvaneto-na-svoja-kolejka-v-bashkirija-news_703574.html", "text": "  В столицата на Башкирия трима високопоставени сътрудници на полицията са обвинени в изнасилването на тяхна 23-годишна колежка.     Пострадалата е работила, като дознател от лятото на 2018 година.   Инцидентът е станал в нощта на 29 октомври в сградата на едно от подразделенията на полицията в Уфа. Знае се, че тримата са употребили алкохол, съобщи ren.tv.\r\nПосегателството е извършено в продължение на часове през нощта. Заподозрените са задържани, предстои определянето на наказателна мярка.  ", "date": "2018.11.01", "title": "Полицаи са обвинени в изнасилването на своя колежка в Башкирия"}
{"url": "https://www.actualno.com/sliven/maestro-metodij-grigorov-uchim-se-prez-celija-si-jivot-news_703442.html", "text": "   Казват, че животът е низ от случайности. Но някои от тях са белязани със съдбовност. Мисля си го, докато разговарям с моя събеседник маестро Методий Григоров, видния сливенски диригент, донесъл толкова отличия и прослава на Сливен. Син на свещеническа фамилия, завършил семинария и консерватория. Основател на прочутия сливенски детски хор „Дружна песен”. Диригент на не по-малко именития смесен хор „Добри Чинтулов”. Ревностен радетел за, уви, западналото днес училищно музикално образование. Основател на няколко хорови фестивала в Сливен. Признат за патрон и емблема на сливенската хорова школа през последните 50 години. Разнесъл славата на града в Европа и света. Осъществил над 60 задгранични турнета. Донесъл на Сливен и България 15 изключително ценни международни награди. Удостоен през 2007 г. с престижния приз „Музикант на годината” за цялостен принос. Лауреат на голямата награда за литература и изкуство „Добри Чинтулов”. Носител на орден „Кирил и Методий” - I степен. Избран за академик от Българската академия на науките и изкуствата през 2012 г. Вдъхновил и насърчил първите стъпки на плеяда млади таланти към световната оперна сцена. Днес посветил се всецяло на каузата църковнославянските църковни песнопения да бъдат преведени на разбираем български език.      Това е кратката визитна картичка на Методий Григоров.\r\nА зад нея… Зад нея си остават огорченията, понякога злостните клевети, неразбирането, височайшето пренебрежение на силните на деня, изтощителният труд, упорството да се докажеш, въпреки всичко. Стремежът към музикалното съвършенство и хилядите часове, посветени на мисията да изваяш: от гласовете - музика, а от рояка разбунени дечурлига – човеци и певци.\r\nПрез далечната 1953 година юношата - син на свещеник Методий Григоров, току-що завършил първия гимназиален клас в град Елена, бива изключен заради свои изказвания, че Сталиновата империя ще падне. След това пред него се захлопват вратите на всички гимназии в страната, с изключение на Семинарията… И той се записва в нея.  - Това бе сякаш Божий промисъл – споделя той.\r\nА малко по-късно съдбата завинаги го свързва със Сливен. \"Току що бях завършил Софийска духовна семинария и Духовната академия в София, когато се оказа, че в катедралата „Свети Димитър” в Сливен се търси певец. Така се озовах тук.\", спомня си Маестрото.\r\n\"След като вдигнах на крака църковния хор, макар това да не беше никак лесно в онези Живковски времена, това беше оценено. Поканен бях да направя хор и духова музика в сливенския Електротехникум. След по-малко от два месеца минахме с ученическата духова музика пред трибуната на партийните другари и направихме много силно впечатление. Така поработих няколко години в Сливен и придобих известен авторитет. Но след това отидох да следвам в Консерваторията. Това беше мечтата ми - да получа висше музикално образование. А после най-логично беше да се върна в Сливен. И не сгреших! Защото този град ми даде възможност да се реализирам. Осмислих живота си тук…\", допълва той.     Първият ми учител в диригентската работа беше Аврам Вачев, преподавателят ми по музика в Семинарията. Дълго време го наблюдавах как дирижира и след това, когато започнах като любител диригент, вероятно съм копирал неговите движения. Много научих и в Консерваторията от проф. Ана Белчева. А по-късно се усъвършенствах в Държавното висше музикално училище в град Познан, Полша, при проф. Стефан Столигрош.\r\nНо трябва да се знае, че Консерваторията не дава всичко. Когато започнах работа, разбрах, че наученото там е крайно недостатъчно. Затова пътувах много и наблюдавах как работят различни диригенти. Учил съм се от Бончо Бочев, именития диригент на хор „Бодра смяна”. Наблюдавал съм как работи Захари Медникаров в Добрич. И как Васил Арнаудов дирижира своя смесения хор в Русе. Пътувах и до Литва, защото най-силните хорове бяха на прибалтийските републики. Отидох, по моя си инициатива, да видя как работи Люция Палиноскайте там. Бях и при Хейно Калюстед в Естония… Никой не ме е командировал, сам си поемах разноските. Отивам и наблюдавам как работи този човек, водя си бележки, следя репертоара… Изобщо, смятам, че животът е търсене.\r\nИ досега е така! Преди да започнем да пеем нова творба, аз дълго се подготвям, проучвам изпълненията на различни състави, преди да си изградя своя концепция… Винаги съм живял с идеята, че човек се учи и усъвършенства цял живот. Ако решиш, че вече си научил всичко, ти си капитулирал. Трябва непрекъснато да растем нагоре, да се стремим към съвършенството…    Ако не участвахме в ежегодните прегледи „Нова българска музика” на Съюза на българските композитори, ние трябваше да концертираме само в Сливен и евентуално на турнета в чужбина. Наистина, участията в „Нова българска музика ни струваха много труд, но те ни даваха възможност ежегодно да пеем в зала „България”. Иначе тя струва много скъпо, а така имахме осигурени афиши, програми, престижна българска сцена… Просто трябваше да сме отлично подготвени! И така започнаха творческите ми връзки с нашите хорови композитори. Те разбраха, че не се плаша от новостите в произведенията за детски хор, че съм готов да се заема и с най-сложни партитури. И се справях! И доверието ставаше все по-голямо… Да! Композитори като Георги Костов, Петър Льондев, Димитър Петков са написали по над 20 творби специално за нашия хор. В същото време записвахме тези нови творби за Националното радио. Малко са детските хорове в България, може би само Детският радиохор, които имат повече записи от нас. Сливенският детски хор „Дружна песен” има записи на може би около 200 песни от български композитори. Не! В Семинарията не ме заведе това, че бях син на свещеник. Аз започнах да уча в гимназия „Иларион Макариополски” в град Елена, дори завърших с отличие осми клас. През лятото обаче направих някои изказвания, че ще дойде краят на Сталиновата империя, и това ми костваше много! Нямах право да уча в никое средно училище в България, но за Семинарията това не беше пречка. Така се озовах в нея. И за мен това бе намесата на Божия пръст…\r\nПонякога си мисля, че и попадането ни с митрополит Иоаникий в един и същ град е Божия промисъл - за да можем сега с общи сили да въвеждаме българския език в богослужението. Всъщност преводите правя аз, а той ги редактира. И трябва да призная, че е много строг! Държи думите да бъдат много точни и абсолютно в духа на библейския и църковния език. Много често споровете ни за някоя дума продължават с часове, но това е, за да се стигне до най-прецизния и точен превод. Да. Ами, аз направих впечатление на учителя по музика още през първата година в Семинарията. И във втори курс той ме покани за диригент на хора. Там всеки курс си има хор и хоровете се редуват на службите в църквата. Сега мога да Ви кажа, че годините ми на диригент дори не са 50, а повече от 60, защото още през 1953-та година съм започнал да дирижирам хор в църква. Тогава дядо Иоаникий беше първа година семинарист, а аз бях втора…. (Смее се.) Всичко започна, когато подготвих първата литургия на български език. В случая преводът не беше мой, литургията отдавна бе преведена от Левкийския епископ Партений и Макариоплския епископ Николай, а аз само ползвах превода. Това беше една съвсем обикновена Златоустова литургия, но за да я издам, все пак трябваше да има един предговор, препоръка. И тогава се обърнах към дядо Иоаникий. На него тази идея много му допадна. След това издадох още 1-2 книги, пак с негова препоръка. Накрая казахме: заемаме се двамата! Всъщност, аз върша черната работа, защото преводът от църковнославянски е изключително сложен, изисква страшно много труд. Системата е изключително сложна и в нея има доста математика… Протопсалт означава „първи певец”. За мен е огромна чест, че Светият синод ме е признал за пръв певец на църквата, което значи – най-вещ познавач на църковната музика. А званието идва още от византийско време. Тогава протопсалтът е бил един за цялата империя. Има Данаил Протопсалт, Григорий Протопслат… Аз сега съм Григоров Протопслат. (Смее се.) Това звание се дава много трудно, то е все едно да си академик в църковната музика. Вероятно са имали предвид не само труда ни с дядо Иоаникий, а и това, което показвам на сцена с църковната музика… Радвам се, че мислите така, но за това са необходими и средства. А Общината не бе много благосклонна да ги отделя. Преживяхме и следния куриоз: преди няколко години Общината реши, че ще има фестивал. Аз подбрах и поканих хоровете, които ще участват. И изведнъж през октомври, в самото навечерие на фестивала ми казаха: няма да има фестивал, няма пари. А колегите започнаха да ми звънят настойчиво и да ми обясняват, че цяло лято са се готвили за фестивала в Сливен… И тогава тръгнах като просяк от банка на банка, от фирма на фирма, събрах съответната сума и проведох фестивала. След което Общината ме „наказа”, като не опусна пари на хор „Добри Чинтулов” за участие в най-реномирания фестивал за сакрална музика в Италия. Те не са малко и е трудно да се абсолютизират. Но един от важните мигове в живота ми беше, когато през 1985 г. със сливенския детския хор „Дружна песен” завоювахме първа награда от фестивала в град Арецо, Италия. Защото, за да завоюваш първа награда в страната на музиката, и то при положение, че тогава цяла Италия беше настръхнала срещу България - заради обвиненията, че Сергей Антонов е стрелял по папата, това означава, че си бил безапелационно най-добър. Тогава ние получихме първата награда, а когато с радост тръгнахме към хотела, и запяхме „Българийо, родина мила, за нас си всичко ти на света”, италианците ни ръкопляскаха от терасите на сградите. И си казах: ето как изкуството побеждава всичко!\r\n \r\nСлушам маестрото и си спомням… Първото прослушване, репетициите, концертите в зала „Георги Кирков”, първия конкурс в Шумен, първия лагер в Бургас, ваканциите на „Слънчев бряг”, първото турне в Германия, първите записи в националното радио, срещите с най-изтъкнатите български диригенти… А също как простичко и разбираемо Методий Григоров ни обясняваше всяка музикална фраза и смисъла на всеки текст, как търпеливо ни въвеждаше във вокалните техники и не се предаваше, докато не чуе желания чист и ясен звук… А също разказите му за композиторите и творбите, понякога пиперливото му чувство за хумор… И безбройните вълшебни мигове на сцената и по света, които ни е подарил…\r\nИ трябваше да минат няколко десетилетия, за да си дадем сметка колко много ни е дал той! И как всички ние, тогавашните сливенски хлапета, носим по нещо от неговата висока музикална мяра, прецизност и вкус. И нещо от неизчерпаемата му професионална и творческа дисциплина, етика, всеотдайност и отговорност.\r\nИ за това, че маестро Григоров неведомо е вграден в нас, в нашето отношение към изкуството и живота…\r\nИ че ние винаги ще бъдем част от децата на Методий Григоров.\r\nКоето, повярвайте, е гордост. ", "date": "2018.11.01", "title": "Маестро Методий Григоров: Учим се през целия си живот"}
{"url": "https://www.actualno.com/politics/bsp-s-remonta-na-samoletite-su-25-se-podgotvja-porednijat-grabej-news_703575.html", "text": "  Подготвя се поредният грабеж от Министерство на отбраната на стойност 180 млн. лева, заяви народният представител от „БСП за България“ и зам.-председател на Комисията по отбрана Николай Цонков, предаде БГНЕС.     На брифинг в парламента от левицата се противопоставиха на обявената на 19 август т.г. от министерството обществена поръчка за ремонт на бойните самолети Су-25, която, според тях, е направена „зад гърба на българския парламент“ и „погазвайки грубо българския национален интерес“.   „Изпратени са покани до две компании в Беларус и Русия. Естествено, буди недоумение защо само до тези две компании се изпращат покани. Връща се отговор само от едната – беларуската.\r\nСледващото грубо погазване на националния интерес – тази поръчка е на прогнозна стойност 82 млн. лева, а предложението е за 3 пъти по-висока цена. Около 180 млн. лева“, подчерта Николай Цонков.  Според него по казуса възникват редица въпроси, но един от най-важните е защо само една компания участва в поръчката. „Виждаме състезание с един кон“, пошегува се депутатът.   Другите важни въпроси, според социалистите, са защо впоследствие поръчката придобива друга стойност, както и защо не е поканен българският завод „Авионамс“, който е специализиран в ремонта на самолети и хеликоптери.\r\n„От трибуната, на мой зададен въпрос, грубо излъга вицепремиерът и министър на отбраната Красимир Каракачанов, като каза, че не е уведомен за това, че българският завод може да извърши такъв ремонт. Това не е вярно! Българският завод има лиценз и е изпратена официална кореспонденция, с което потвърждават, че „Авионамс“ може да извърши поръчката и то за по-ниска стойност“, каза още Цонков.    Колегата му Атанас Зафиров подчерта, че БСП е последователна в позицията си за модернизация на армията, но попита: „Що за сделка е това, в която милионите хвърчат нагоре-надолу с космическа скорост?“.   От левицата настояват още за отговор на въпроса дали правителството е готово да остави български авиоспециалисти без работа, предоставяйки поръчката на Беларус.", "date": "2018.11.01", "title": "БСП: С ремонта на самолетите Су-25 се подготвя поредният грабеж "}
{"url": "https://www.actualno.com/varna/elektronni-bileti-v-oshte-11-linii-na-gradskija-transport-vyv-varna-news_703561.html", "text": "  От днес автоматизираната билетна система във Варна ще бъде пусната по още 11 линии от общинската транспортна схема.     Това съобщи Биляна Якова, ръководител на проекта „Интегриран градски транспорт“ – първа фаза.\r\nЛиниите, в които варненци ще пътуват с електронен билет са:\r\nЛиния № 17 обслужва маршрута (ЖП Гара – Галата), линия № 55 (ЖП Гара - Кантара - Корабостроител - (м-т Крушките); линия № 7 (ЖП Гара – Елпром );  линия № 18 (ЖП Гара – Тополи - с. Казашко) и линия № 31 (ЖП Гара – Виница - Дом майка и дете). Линия № 17А обслужва маршрута (Почивка – Галата); линия № 17/46 (ЖП Гара - Галата – Боровец); линия № 17А/46  (Почивка - ЖП Гара - Галата – Боровец); линия № 17А/60 (Почивка - ЖП Гара - Галата - Ракитника – Моста);  линия № 17/60 - ЖП Гара - Галата - Ракитника – Моста).  В продължение на 20 дни в автобусите ще има консултанти, които ще съдействат на варненци за закупуването на електронни билети. Те ще бъдат на разположение на пътниците в часовете между 08:00- 12:00 и 15:00- 19:00 и ще носят баджове.", "date": "2018.11.01", "title": "Електронни билети в още 11 линии на градския транспорт във Варна"}
{"url": "https://www.actualno.com/society/po-dylyg-srok-za-posledni-predlojenija-v-zakona-za-lichnata-pomosht-news_703516.html", "text": "  Народното събрание реши единодушно да удължи със 7 дни срокът за предложения между първо и второ четене на Закона за личната помощ. Причината - молба от страна на инициативата \"Системата ни убива\".     Личната помощ да се предоставя въз основа на индивидуална оценка на потребностите. Асистент може да е повече от един човек. Ползвател на лична помощ е човек, който има такива увреждания, че те ограничават способностите му да се обслужва сам в ежедневието си. Отговорен орган за личната помощ е Агенцията за социално подпомагане или т.нар. нова Агенция за правата на хората с увреждания. Директорът ѝ планира и разпределя необходимите средства.   ", "date": "2018.11.01", "title": "По-дълъг срок за последни предложения в Закона за личната помощ "}
{"url": "https://www.actualno.com/healthy/d-r-magdalena-bajmakova-e-pobeditel-v-nadprevarata-za-jenite-v-naukata-news_703522.html", "text": "  Д-р Магдалена Баймакова, главен асистент в Катедра „Инфекциозни болести” на Военномедицинска академия (ВМА), е сред трите стипендиантки по програмата „За жените в науката”.     Програмата е уникална, пионерска инициатива за промотиране на жените в науката, които чрез работата си допринасят за преодоляване на предизвикателствата от утрешния ден. От основаването си преди 20 години до днес „За жените в науката” е отличила над 3100 жени учени от 117 държави. В България стартира през 2011 г. Стипендиите са предназначени за млади жени-учени и имат за цел да ги подкрепят в ключов момент от тяхната кариера.   Спечелената от д-р Баймакова стипендия в размер на 5 хиляди евро е за реализиране на проекта „Проучвания върху разпространението на Hepatitis E virus при кръвни донори в България”.\r\nПо време на официалната церемония по награждаването младият специалист благодари на полк. доц. д-р Георги Попов – началник на Катедра „Инфекциозни болести”, проф. д-р Камен Плочев и проф. д-р Иван Диков за всичко, което е научила от тях през годините. Специални благодарности д-р Баймакова отправи към ръководството на ВМА за предоставените възможности за научно-изследователска дейност и за постоянната подкрепа на младите учени.  \"Огромно благодаря на целия екип на Катедрата за колегиалните взаимоотношения и ежедневната професионална подкрепа\", заяви развълнувано д-р Баймакова.", "date": "2018.11.01", "title": "Д-р Магдалена Баймакова е победител в надпреварата \"За жените в науката\""}
{"url": "https://www.actualno.com/velikotarnovo/da-probujdash-s-pesen-maestro-donka-koprinkova-i-hor-slavjansko-edinstvo-news_703269.html", "text": "  Вече заедно маестро Донка Копринкова и хор “Славянско единство” благославят, вдъхновяват и насърчават със своето песенно и музикално творчество.      Настоящата 2018 година е юбилейна за тях, тъй като се навършват 50 години, в които маестро Донка Копринкова е главен художествен ръководител и диригент на хор „Славянско единство“ при Читалище “Напредък-1869” в град Горна Оряховица. Дипломант на Държавната музикална академия „Панчо Владигеров”, випуск 1965-та, Донка Копринкова учи дирижиране при и специализира при , който я формира като диригент. От професор Арнаудов тя научава, че „изкуството е поредица от върхове – след този, който ти се струва най-висок, идва следващият, още по-висок. И така до безкрай“ и „който изпее със сърцето си „Аве, Мария”, не може да извади нож“ . Успехите на хора на национални и европейски сцени са свидетелство за таланта, трудолюбието и големия ѝ творчески потенциал, които превръщат името ѝ в един от символите на българското хорово изкуство. През 2009 г. Донка Копринкова е удостоена със званието почетен гражданин на Горна Оряховица, а през 2010 г. е отличена за . През 2012 г. е наградена с диплом за най-добър диригент на международния хоров фестивал и конкурс в Анталия, Турция. За 50 години творческа дейност и 70 годишния ѝ юбилей е наградена със „Златна лира” на Съюза на музикалните и танцови дейци.   Снимка: Маестро Донка Копринкова, диригент на хор „Славянско единство“ От 1965 г. пътят й завинаги се свърза с хор „Славянско единство”, откогато започва новата и най-новата история на формацията. Безупречният ѝ професионализъм, широката ѝ музикална култура, отдадеността ѝ към хоровото дело продължават школата на учителите ѝ проф. Димитър Русков и проф. Васил Арнаудов и през годините утвърждават името на хора като будител в национален и международен мащаб.    Успехите на хора, родени от таланта и трудолюбието на всички певци и ръководители, подкрепени от община и спонсори, са показателите за големия творчески потенциал и реализираните възможности, получили признание по много сцени у нас и в Европа. Заслужена почит към тях от благодарните следовници. Снимка: Хор „Славянско единство“ Съставът е , носител на 18 международни отличия и орден „Кирил и Методий” – ІІ степен. Етапни моменти се явяват призовите места от конкурсите в Ланголен – Великобритания, Монтрьо – Швейцария, Фивицано – Италия, Превеза – Гърция, Тонен – Холандия и др. Творческата и приятелска връзка на хора със състави от Еннепетал – Германия става причина градът да бъде обект на дарителство и помощи в размер на 1 000 000 лв.     Репертоарът на хор „Славянско единство” включва , представящи различни стилове, епохи и културни традиции – от източноправославна и католическа духовна музика до госпъл, спиричуъли и фолклорни обработки с различна национална специфика. Хорът е изпълнявал с оркестрите на Добрич, Разград, Велико Търново, Еннепетал и по-крупни произведения като: Антонио Вивалди – Меса „Глория”, Франц Шуберт – Меса сол мажор, Камий Сен-Санс – „Коледна оратория”. В последните години хорът насочва интереса си и към популярната песенна култура, евъргрийни и др. в съвременни аранжименти.   В художественото ръководство на състава се включва и името на младия и талантлив Антон Благоев – корепетитор, акомпанятор и аранжор на множество заглавия от репертоара на хора.   През школата на „Славянско единство” в годините преминават 17 деца, които завършват висше музикално образование и професионално се занимават с пеене или педагогическа дейност. Сред тях се открояват имената на Росен Кръстев – солист на операта в Брауншвайг – Германия, Илия Илиев – бас, Мариан Костадинов – баритон, Димитър Копринков – бас-баритон, Петя Копринкова – мецосопран, Николай Дремов – диригент, Мая Йорданова – сопран и др.  Хор “Славянско единство” прави аписи в Радио София, Кьолн, Би Би Си, Белград, Шабле – Монтрьо, TV ORF  2 . И ма издадени два компактдиска, продуцирани през 2000 и 2008 г.\r\nНай-добрите свидетелства за мисията, изпълнявана от хор “Славянско единство” с главен художествен ръководител маестро Донка Копринкова са отзивите от професионалиисти, общественици, граждани и медии: „…Внушителният хор „Славянско единство” от град Горна Оряховица, България, е дирижиран от Донка Копринкова – диригент с магическо излъчване. С широк и благороден жест тя извлича от своите 60 певци великолепна звукова сплав. Творби от български композитори със сложни хармония и метроритъм бяха изпълнени брилянтно.” Ла прес (Ривиер) Шабле – Монтрьо 1999 г.\r\nЖан Косé „Пътят на хора – това е историята на хоровото дело на Горна Оряховица. „Славянско единство” извоюва своето място между най-добрите български хорово-изпълнителски колективи и спечели уважението на приятелите на хоровата песен. Неговият ръководител – Донка Копринкова се нарежда между най-талантливите диригенти в страната.” проф. Васил Арнаудов „Изпълненията на хор „Славянско единство” бяха освободени от напрежение, а звучността – наситена с лирично чувство. Умело и с лекота се преодоляха ритмическите проблеми. За нас беше вълнуващо възприемането на българските хористи.” Рой Бохана „Диригент и хористи трябва да бъдат поздравени за избора на музикалните творби. Добре балансиран звук и правилно чувство за стил. Хорът звучи превъзходно и ние наистина се наслаждавахме.” Дженет Прайс „Естественост, живост и голяма динамична амплитуда в изпълненията. Вярност в тълкуването на музиката. Това беше една демонстрация на вокални умения.” Хю Уилямс „Донка Копринкова – фина и грациозна, изпълнена с интерпретаторски чар, чрез хор, оркестър и солисти възроди прекрасното произведение на А. Вивалди – „Глория”.”  „Франкфуртер Рундшау”  „Хорът се отличава със забележителните си способности и абсолютната си хорова дисциплина.” „Франкфуртер Алгемайне” „Няма съмнение, че високото певческо изкуство е основният аргумент в концертната дейност на хор „Славянско единство”. Щастлив съм от съвместния ни творчески контакт на голямата европейска хорова сцена. Суперлативи за диригентския талант на Донка Копринкова и комплименти за изпълнителите от всички формации на хора.” проф. д-р на изк. Филип Павлов – композитор и пианист, Германия – 1992 г. „Великолепно! Незабравимо! Едва ли има по-добро представяне на България тук, в Кламар, преди Коледа! Желая Ви нови творчески успехи и до нови срещи!” Ирина Бокова, генерален директор на ЮНЕСКО, Париж, 17 декември 2005 г.\r\nХоровото изкуство на маестро Копринкова и хор „Славянско единство“ е пробуждащо, изпълнено с енергия, завладяващо и чувствително.  То е апел да правим добро и да намерим сили в себе си, оповавайки се на нещата, които обичаме, да продължим напред. Песните им достигат до младите хора и предават своите послания на българите у нас и по света. Активен участник в културно-просветния живот на Горна Оряховица, хор „Славянско единство“ с диригент Донка Копринкова прославят България и поддържат нашите традиции живи.", "date": "2018.11.01", "title": "Да пробуждаш с песен - маестро Донка Копринкова и хор “Славянско единство”"}
{"url": "https://www.actualno.com/europe/moskva-naloji-istoricheski-sankcii-na-kiev-sreshtu-322-ukrainski-grajdani-i-68-kompanii-news_703564.html", "text": "  Министър-председателят на Руската федерация Дмитрий Медведев подписа постановление на правителството за въвеждане на специални икономически мерки по отношение на . Това съобщават от пресслужбата на Кабинета на министрите на Русия.      е подготвено за реализация на съответстващия , подписано е на 1 ноември и вече е влязло в сила.\r\n\"Въвеждат се специални икономически мерки по отношение на физически и юридически лица от Украйна, предвиждащи блокиране (замразяване) на непарични фондове, непарични ценни книжа и имоти в Русия и забрана за прехвърляне на средства (изтегляне на капитал) извън Русия. Санкциите се разпространяват върху 322 физически и 68 юридически лица“, се казва още в .    - Синът на украинския президент Петро Порошенко - Алексей Порошенко;  - Министърът на вътрешните работи Асен Аваков;  - Директорът на \"Нафтогаз Украйна“ Андрей Коболев;      - Началникът на Генералния щаб на Въоръжените сили на Украйна Виктор Муженко;  - Министърът на отбраната Степан Полторак;     - Председателят на Върховната рада Андрей Парубий;  - Заместник-ръководителят на администрацията на президента Порошенко - Константин Елисеев;  - Бившият премиер на Украйна Арсений Яценюк;    - Националистите Дмитрий Ярош и Олег Тягнибок;     - Лидерът на \"Баткивщина\" и бивш украински премиер Юлия Тимошенко. Освен това в списъка влизат съдиите от Конституционния съд на Украйна, депутатите от VIII състав на Върховната рада на Украйна, големи украински предприемачи, чиновници от администрацията на украинския президент, ръководители на органите на изпълнителната власт на Украйна и големи украински компании, както и юридически лица, контролирани от най-крупните бизнесмени в Украйна, отбелязва още ТАСС, цитирана от агенция \"Фокус\".\r\nСред 68-те юридически лица от Украйна попадат под контрасанкциите най-вече предприятия от украинската химическа и металодобивна промишленост. В това число са ПАО „Азот“, ПАО „Днепразот“, ПАО „Укрхименерго“, ООО „Гликохим“, ООО „Междуреченский горно-обогатителний комбинат“, ПАО „Обединена горно-химическая компания“ и нейните филиали.\r\nРуската страна отбелязва, че въвеждането на руските контрамерки \"цели да противодейства срещу недружествените действия по отношение на руски граждани и юридически лица от страна на Украйна, отмяна на ограниченията, въведени по-рано от украинската страна, по отношение на тези лица и нормализация на двустранните отношения\". Москва посочва, че правителството на Русия си запазва правото да отмени въведените специални икономически мерки в случай, че Украйна отмени своите ограничителни мерки, въведени по отношение на руски граждани и юридически лица.    Припомняме, че през лятото на 2018 г. Съветът ЕС удължи до 23 юни 2019 г. действието на ограничителните мерки в отговор на незаконното анексиране на Крим и Севастопол от Русия.  След края на Украинската революция през 2014 г., която изостри отношенията между Украйна и Русия, Москва анексира Крим през същата година. Оттогава насам полуостровът е администриран като два де факто руски федерални субекта - Република Крим и град Севастопол - които до 2016 г. са групирани в Кримския федерален окръг. Анексирането бе предшествано от военна намеса на Русия в Крим.  Всички тези действия доведоха до изцяло нова ситуация за Украйна, в която се намесиха и други международни играчи като САЩ и Европейския съюз. ", "date": "2018.11.01", "title": "Москва наложи исторически санкции на Киев - срещу 322 украински граждани и 68 компании"}
{"url": "https://www.actualno.com/europe/the-washington-post-tjaloto-na-hashogi-e-bilo-raztvoreno-v-kiselina-news_703524.html", "text": "   Това заявил високопоставен турски представител пред в. \"Washington Post\" при условие за анонимност.     Припомняме, че посещението на главния прокурор на кралството Сауд ал Моджеб в Истанбул \"приключи без конкретни резултати\" на 31 октомври. Все още без отговор е въпросът къде е тялото на убития журналист.   Източникът на \"Washington Post\" при условие за анонимност, споделил, че са били открити , а трупът му – разложен. \"Тялото на Кашоги не е имало нужда да бъде погребвано\", са цитирани думите на служителя. припомня, че Джамал Хашоги, кореспондент на американското издание The Washington Post, изчезна на 2 октомври, след като влезе в консулството на Саудитска Арабия в Истанбул, за да получи необходимите документи, за да се ожени за годеницата си – турска гражданка. Седмици наред Рияд отричаше да знае нещо за съдбата му. Хашоги емигрира в Съединените щати през 2017 година, за да избегне арест в родината си. Журналистът открито критикуваше някои от политиките на престолонаследника принц Мохамед бин Салман и особено намесата на Рияд в Йемен.   ", "date": "2018.11.01", "title": "The Washington Post: Тялото на Хашоги е било разтворено в киселина"}
{"url": "https://www.actualno.com/starazagora/otlichiha-buditelite-na-stara-zagora-news_703511.html", "text": "   на община Стара Загора бяха връчени на тържествена церемония в навечерието на 1 ноември. В залата на Регионална библиотека „Захарий Княжески“ се събраха учители, учени,  дейци на културата и науката, хора на духа.     “Радвам се, че Стара Загора има своите будители, имала ги е във времето и ще продължи да ги има и в дните напред. Защото всички можем да имаме претенция Стара Загора да бъде столица на духовността. Нека благодарим на вас, учители, на вас, книжовници, на вас, работещите в библиотеките, на вас, дейци на културата във всичките й измерения! Нека всички ние колкото можем да даваме от себе си, за да я има българщината”, заяви в приветственото си слово Иванка Сотирова, заместник-кмет хуманитарни дейности на община Стара Загора. на община Стара Загора тази година е присъдена на Таня Маджарова, учител по английски език в Гимназията с преподаване на чужди езици (ГПЧЕ) “Ромен Ролан”. За многобройните успехи на нейни възп на национално и международно ниво, за разработени и финансирани от Европейската комисия (ЕК) 4 проекта по програма Еразъм+, за получен от ЕК сертификат за най-добра проект в областта на образованието и младежта “Моята, твоята, нашата културна идентичност”. Другите две номинации бяха за учителката по руски език от Националната професионална гимназия по ветеринарна медицина “Иван Павлов” Патриция Ахчиева и началното учителка от IV ОУ “Кирил Христов”. получи от педагогическият колектив на Детска градина N 10 ”Светлина” за работата си по няколко проекта - “Училищната мрежа на програмите Екоучилища и Учим за гората - модел за успешно сътрудничество за устойчиво развитие, на опазване на околната среда и екологично образование”, “С грижа за всяка капка”, за съвместни инициативи с операта, Драматичния и кукления театър в Стара Загора. За колективната награда беше номиниран и колективът на Детска градина N 8 “Българче”.  Наградите “Анастасия Тошева” се връчват за постижения на дейци на науката и образованието, с принос за развитието на Стара Загора, както и на ученици и студенти, спечелили призови места в международни и национални конкурси и олимпиади. Наградата е създадена през 1985 г. Връчвана е до 1989 г. и е възстановена през 1999 г.\r\nГергана Стратиева стана първият носител на учредената през юли тази година , която се присъжда за значим принос в областта на образованието и с него се удостояват млади учители и други педагогически специалисти със стаж до 5 години.\r\nНа церемонията бяха връчени и наградите “Будител на Стара Загора” на Съюза на учените - Стара Загора, за които вече .    ", "date": "2018.11.01", "title": "Отличиха будителите на Стара Загора"}
{"url": "https://www.actualno.com/society/kzk-poslusha-70-godishen-s-chisto-nova-firma-i-blokira-pytni-porychki-za-nad-338-mln-lv-news_703491.html", "text": "  Само в един ден, вчера (31 октомври), Комисията за защита на конкуренцията (КЗК) образува производства по пет жалби на 70-годишния Иван Митев от Ямбол, предаде кореспондентът на .     По този начин КЗК блокира за неизвестен период от време възлагането на поръчките за пътно поддържане в пет от шестте региона на България, което Агенция \"Пътна инфраструктура\" (АПИ) стартира на финала на сегашните договори.   Митев стопира процедури на стойност над 338 млн. лв. чрез едноличната си фирма \"ИКА – 2М\", регистрирана едва през септември м.г., с 500 лв. капитал. Въпреки че не може да изпълни нито една от позициите, по някакъв начин, тя е успяла да убеди КЗК, че е заинтересовано лице. . Неатакувана е останала само територията на Югозападния регион.  Явно 70-годишният човек, който на практика има две фирми за търговия, следи отблизо тези поръчки, защото първо обжалва дадени от ръководството на АПИ разяснения, като те бяха спрени и от \"Алфа билд инженеринг\" ЕООД с управител Петър Елен Петров, посочен от сайта \"Биволъ\" като един от тримата контролиращи консултанските фирми в аферата \" “.\r\nЖалбоподателите са поискали временни мерки спиране на производството, но КЗК ги отказва. Мотивът на Антимонополната комисия е, че отрицателните последици за всички интереси, които могат да се увредят от спирането на съответната процедура, ще превишат ползата от провеждането им. Спирането на процедурите, според КЗК, би накърнило интересите на възложителя и на широк кръг лица – ползватели на съответната пътна мрежа.   Впоследствие за броени дни те са разблокирани, но на 30 октомври възрастният мъж е протестирал срещу всички удължени срокове за подаване и съответно отваряне на офертите. И за всички тях е поискал мярка \"спиране на производството\". Ден по-късно - на 31 октомври, КЗК е образувала производства по петте жалби. На същата дата (31 октомври) ръководството на АПИ е пуснало съобщение до заинтересованите лица в петте процедури, че всички действия се спират (отново) до влизане в сила на определението, с което се отхвърля искането за временна мярка \"спиране на производството\" или до решението по жалбата, ако тя е наложена.     , но изглежда твърде странно две независими едно от друго дружества да атакуват пет конкретни процедури от общо шест - за стотици милиони. Странни са и неистовите опити на две юридически лица да попречат в избора на изпълнители за зимно, текущо и превантивно пътно поддържане, като едното от тях няма дори елементарен опит в пътно поддържане и строителство.\r\nНай-странен е обаче фактът, че фирма с нулев пътностроителен опит, прясно създадена, е способна да вложи в такова начинание около десет пъти по 4 500 лева, защото КЗК не образува производство при неплатена държавна такса за това, а тя, за поръчки с такава висока стойност, е 4500 лв. за всяка жалба поотделно. .\r\nТвърде възможно е начинанието да е мотивирано според един от основните принципи в римското право Cuiuscommodum, eiusincommodum (Чиято е ползата, негова е и вредата), но това е само предположение.    Ето ги и блокираните поръчки, които бяха открити през юни месец, а офертите трябваше да се отварят в началото на ноември:    ", "date": "2018.11.01", "title": "КЗК послуша 70-годишен с чисто нова фирма и блокира пътни поръчки за над 338 млн. лв."}
{"url": "https://www.actualno.com/politics/vladislav-goranov-njamame-osnovanie-da-vzemem-tolkova-krajna-pozicija-sprjamo-valeri-simeonov-news_703514.html", "text": "  \"Думите които той изрече, аз не мога да защитавам подобна позиция, но твърдението на Симеонов, че изреченото от него е извън контекста и неговото поведение през цялото време, свързано с дебатите по отношение на Законите за хората с увреждания, .\" Това каза министърът на финансите Владислав Горанов.     \"Със сигурност, ако Валери Симеонов излезе от изпълнителната власт, не е ясно по какъв начин ще функционира оттам насетне малката коалиция в голямата. Това създава определени предпоставки за нестабилност. На този етап предпочитаме да няма промени в коалицията, по начина, по който тя е формирана.\", допълни още той в интервю за BTV.   \"150 млн. са добавени към общите разходи, които са около 2 млрд. за хората с увреждания, като в тях са включени надбавки, пенсии. Тези 150 млн. ще дадат възможност за хората, които са над 18-годишна възраст, но са все толкова трудно социално, да получат едни базов минимален доход\", посочи още той.\r\nПо думите му по този начин се получава един доход, който не може напълно да подсигури финансовата нужда на семейството, но е стъпка напред към по-доброто. Владислав Горанов изтъкна, че искането на оставката на Валери Симеонов не е извън техния обсег и дебат.  Според Горанов отказът на БСП да влиза в парламентарна зала до оставката на вицепремиера Валери Симеонов е лицемерен.   \"Имаме достатъчно мнозинство в българския парламент, за да може да започне той работа. Това е технология на парламентаризма, използвана в миналото от страна на ГЕРБ. Само, че ние тогава не се появявахме в Народното събрание и не участвахме в дебатите, сега те са избрали такъв подход“, посочи Горанов. Той каза, че БСП иска оставка на цялото правителство и това според него е нормалната роля на опозицията.     \"Приходната част на бюджета за тази година върви много добре. В министерството на труда се работи вече по темата за коледните добавки. Там трябва да се разработят различни варианти и ще се обединим около най-добрият. Предполагам, че до няколко седмици ще внесем предложение в Министерски съвет да бъдат отпуснати средства за коледни добавки. Темата на дебатите е колко точно ще бъде сумата, но по първоначални изчисления тя ще е същата като за великденските добавки. Общо говоря за около 50 млн. лева, които ще бъдат разпределени\", каза министърът в отговор на въпрос дали тази година пенсионерите ще получат коледни добавки.    \"Хората трябва да разберат, че цената на горивата не зависят от правителството. НСО е една скъпа таксиметрова компания. Точно за това в новия бюджет има текстове, с които тази практика се прекратява. Няма нищо целенасочено срещу омбудсмана. Тя ползва само кола и шофьор. Няма данни за заплахи към нея и не ползва охрана. За това казвам, че това е дно скъпо такси. Аз не ползвам кола от НСО. В правителство има и други колеги, които са се отказали. Нямам нищо против да се проведе дебат колите и шофьорите на НСО да отпаднат и за министрите\", обясни Горанов.", "date": "2018.11.01", "title": "Владислав Горанов: Нямаме основание да вземем толкова крайна позиция спрямо Валери Симеонов"}
{"url": "https://www.actualno.com/burgas/nad-600-pluvci-ot-razlichni-dyrjavi-shte-merjat-sili-v-burgas-news_703532.html", "text": "  Парк \"Арена ОЗК\" в Бургас ще стане истинска арена на . Спортната зала ще е домакин на международното състезание по плуване - \"Burgas Swimming open`2018\" Басейнът е с олимпийски размери и отговаря на изискванията на Международната федерация по плувни спортове, както и на вропейската плувна лига.      и звезди на плувните спортове от страната и чужбина ще участват в състезанието. Те са разпределени в четири възрастови групи. Всеки от тях има право да участва в четири индивидуални дисциплини и щафети.\r\nГлавен съдия на турнира ще бъде , който е и председател на Републиканската съдийска колегия по плуване.\r\nЗа първи път в историята на българското плуване ще бъдат заснети подводни кадри и видео на състезателите по време на надпреварата.  Организатори на Burgas Swimming open 2018 се осъществява със специалното съдействие на Българска Федерация „Плувни спортове“, община Бургас, както и спонсори.    ", "date": "2018.11.01", "title": "Над 600 плувци от различни държави ще мерят сили в Бургас"}
{"url": "https://www.actualno.com/society/belejkata-za-platena-elektronna-vinetka-pri-proverka-njama-da-e-zadyljitelna-news_703536.html", "text": "   Това предвижда проект на Наредба за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние, публикувана от МРРБ за обществено обсъждане.      . За леките автомобили се въвежда и уикенд винетка, която ще важи от 12.00 часа в петък до 23.59 часа в неделя на същата седмица. До 16 август винетка ще трябва да имат и водачите на тежкотоварни автомобили, а след тази дата те ще плащат тол такса.   В проекта на наредбата е доразвита уредбата относно начините и местата, на които потребителите ще могат да плащат пътни такси. Това ще може да става в брой, по банков път или с карта, в обекти за продажба, разположени на граничните контролно-пропускателни пунктове или в близост до тях, в областните градове на страната, по протежение на платената пътна мрежа, както и чрез терминали за самотаксуване.\r\nЕлектронната винетка ще съдържа уникален идентификационнен номер, данни за регистрационния номер на пътното превозно средство, държавата, в която то е регистрирано, неговата категория, датата на плащане и период на валидност. Тя ще се изпраща под формата на електронно съобщение на имейл адрес, в случай че такъв е посочен при купуването й. Тя ще се отразява и в електронната система за издадените винетки, поддържана от Агенция \"Пътна инфраструктура\".  Автомобилите над 3,5 т ще плащат ТОЛ такса на база изминато разстояние след 16 август 2019 г.   Основният механизъм на отчитане на тежкотоварните автомобили ще е посредством монтирано бордово устройство, което изпраща данни, необходими за изчисляване дължимата сума. Водачите, които нямат такова устройство, ще могат да платят тол такса посредством еднократна маршрутната карта.\r\nВ проекта на наредбата са регламентирани и изискванията, на които трябва да отговарят доставчиците на услуги за електронно събиране на такса за изминато разстояние, за да бъдат вписани в националните електронни регистри.    ", "date": "2018.11.01", "title": "Бележката за платена електронна винетка при проверка няма да е задължителна"}
{"url": "https://www.actualno.com/society/startirat-proverki-za-kachestvoto-na-mlechnite-produkti-po-uchilishtnite-shemi-news_703526.html", "text": "  Държавен фонд „Земеделие“ съвместно с представители на БАБХ започват проверки на одобрените кандидати по програмата „Училищно мляко“. Това стана след в която стана ясно, че ученици от сливенски училища са получили получили кашкавал с плесен за закуска.     На областните дирекции на Българската агенция по безопасност на храните (БАБХ) е препоръчано да не дават информация на граждани и медии във връзка с доставката на плесенясал кашкавал по схемата \"Училищно мляко\" в сливенските училища, съобщи на 30 октомври от Сливен.   По схемата „Училищно мляко“ следва да се разпределят единствено мляко и млечни продукти, включени в списъка по приложение № 3 от Наредба за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения - Схема „Училищен плод\" и Схема „Училищно мляко\", а именно: Прясно пастьоризирано мляко с масленост 2%, попадащо под номенклатурен код по КН 040120; Кисело мляко с масленост 2%, попадащо под номенклатурни кодове по КН 04031011 и - категория I; Бяло саламурено сирене и кашкавал, попадащи под номенклатурен код по КН 0406. \r\nДопустимите по схемата продукти следва да са произведени от сурово мляко, което отговаря на изискванията на приложение III, секция IX, глава I, т. 3 от Регламент (ЕО) № 853/2004. Млечните продукти трябва да са произведени в одобрени обекти на територията на Европейския съюз (ЕС) и да се доставят в индивидуални или неиндивидуални опаковки с ненарушена цялост. Неиндивидуалните опаковки могат да бъдат отваряни, нарязвани или разливани в учебни заведения, които разполагат с помещения за приготвяне или раздаване на храна, регистрирани по реда на чл. 12 от Закона за храните.  Прясното пастьоризирано, както и киселото мляко следва да се доставят единствено в индивидуални опаковки, независимо дали учебните заведения разполагат с помещения, регистрирани по чл.12 от Закона за храните.   Доставяните в учебните заведения млека и млечни продукти трябва да носят идентификационна маркировка в съответствие с приложение II, раздел I от Регламент (ЕО) № 853/2004 и да бъдат придружавани по време на доставката и транспортирането от търговски документ (съгласно Регламент за изпълнение (ЕС) № 931/2011 на Комисията от 19 септември 2011 г.)\r\nВсеки продукт, който не отговаря на посочените по-горе критерии е абсолютно недопустим по европейската програма „Училищно мляко“ и не следва да бъде приеман и раздаван на учениците и децата в учебните заведения. В случай на установени нередности по отношение на качеството на продуктите, нарушителите ще бъдат санкционирани, а одобрението им може да бъде временно спряно или отнето.    ", "date": "2018.11.01", "title": "Стартират проверки за качеството на млечните продукти по училищните схеми"}
{"url": "https://www.actualno.com/curious/3-te-naj-skypi-razvoda-v-istorijata-news_703540.html", "text": "  През годините сме се нагледали на много звездни разводи, завършили със споразумения за милиони. Мел Гибсън, Майкъл Джордан и Стивън Спилбърг например бяха принудени да подсигурят бившите си съпруги с по 100 млн. долара. Те обаче дори не се приближават до първенците в категорията \"най-скъп развод\".       Бившият шеф на Формула 1 Бърни Екълстоун, който е един от най-богатите хора във Великобритания, се развежда с хърватския модел Славица Радич през 2009 г.     Бракоразводното споразумение е на стойност 1.2 млрд. долара и макар че подробностите не са много ясни, при този развод изглежда има необичайна ситуация и Радич е тази, която плаща на Екълстоун. Медийният магнат Рупърт Мърдок и журналистката Торв имат 31-годишен брак и три деца.       Плановете на двамата относно това кога да сe оттегли Мърдок обаче се разминават и те решават да се разделят приятелски през 1998 г. Няма много подробности около развода, но се смята, че Торв е получила 1.7 млрд. долара.\r\nИ двамата забравят бързo един за друг. Мърдок се жени за Уенди Денг 17 дни след развода им, а Торв се омъжва за Уилям Ман шест месеца след това. ", "date": "2018.11.01", "title": "3-те най-скъпи развода в историята"}
{"url": "https://www.actualno.com/business/bylgarija-e-iznesla-oryjie-za-12-mlrd-evro-prez-2017-godina-news_703460.html", "text": "  Процъфтяващата търговия с оръжие в България продължава да нараства през 2017 г., като износът на оръжие и боеприпаси достига 1,2 млрд. евро, съобщава агенция France Presse, цитирана от БГНЕС.     Конфликтите в Близкия изток засилиха продажбите на българско оръжие през последните години до нива, които не се наблюдават след падането на комунизма през 1989 г. , според данни от годишния доклад на комисията за контрол върху износа на страната.   Саудитска Арабия, Индия, САЩ и Ирак останаха основните купувачи на българските боеприпаси и леки оръжия. Експертите смятат, че много от оръжията, продадени на Саудитска Арабия и САЩ, са в ръцете на въоръжени групи, подкрепяни от тези страни в Сирия и Йемен.\r\nМинистерството на икономиката на България обаче настоява, че не може да бъде държано отговорно за реекспорта на оръжие от други страни, коментира агенцията в своя анализ.  Според Българската асоциация на отбранителните индустрии . По времето на Договора за отбрана на Източния блок, известен като Варшавския договор, България разработи силна оръжейна индустрия с около 115 000 работници.    , както за други страни от съветския блок, така и за прокомунистически групировки в Африка и Близкия изток. Падането на комунизма през 1989 г. хвърли българската индустрия в безпорядък, като намали работната сила на една десета от първоначалния ѝ размер, преди да се възстанови през последните години, отбелязва още AFP.     ", "date": "2018.11.01", "title": "България е изнесла оръжие за 1,2 млрд. евро през 2017 година"}
{"url": "https://www.actualno.com/plovdiv/syvremenen-buditel-menidjyr-v-goljama-kompanija-stana-uchitel-v-stolipinovo-news_702342.html", "text": "  Днес, 1-ви ноември, всяка година празнуваме Деня на народните будители. На този ден отдаваме почит на родолюбивите просветители, които в годините на робство и безправие, са отваряли очите на българите за светлината на буквите и знанието за нашето славно минало.     Тези народни будители са светъл пример за всички, те са ни завещали своята любов към родината и знанията. Оказва се, че такива хора има и днес сред нас. Пример за това е , която заменя високоплатената си работа като мениджър в София с това да преподава и то в ромския квартал \"Столипиново\" в Пловдив.   Роси Златева е родом от София и повече от 20 години работи на високи ръководни длъжности в столицата. Била е директор на завод, дилър на автомобили и мениджър в голяма финансова компания. Автор е и на книгата . Решава обаче рязко да смени професията – мести се в Пловдив и вече трета година преподава по математика в Основно училище \"Пенчо Славейков\".\r\n\"Чух от \"Заедно в час\", че се търсят хора, които искат да преподават в не толкова харесвани училища. Реших че мога да бъда полезна – имала съм своята кариера, знам много и исках да предам всичко, особено на деца от ромски етнос, които нямат възможността да се срещат с хора извън тяхната общност. Тук не става въпрос само за математиката, а изобщо как да живеят, да прилагат знанията си в ежедневието\", казва Роси. Смята, че децата я приемат добре и посещаемостта в нейните часове е висока.  Роси Златева поддържа постоянно връзка и с родителите им, защото според нея тяхната роля е изключително важна в образованието. \"От тази година съм и класна – на пети клас. В моя клас са 27 деца, познавам всичките родители, обиколила съм цялата махала, познавам се с всички, имали сме и родителска среща, отделно веднъж седмично се срещам отново с някои от тях\", казва тя. Учителката не крие, че понякога, макар и рядко, се случва дадено дете да отсъства по-дълго от час, но реагира своевременно и се свързва с родителите му, за да може обучението да продължи. , категорична е Роси. Според нея е изключително важна и културата на класната стая. За да има нормален учебен процес и децата да внимават в час, тя е въвела табла с четири основни правила, разработени със самите деца. Така след всеки час малчуганите получават четири точки – зелени или червени според поведението им.    идвам подготвен навреме, като например, ако ученикът е без домашно или закъснее, автоматично получава червена точка; уважаваме се, което включва изрядно поведение в час и много важно – разговаряне на български език; участвам активно в час и последното правило е – никакво използване на телефон. В края на месеца десетте деца с най-много зелени точки получават награда – например, посещение в Копривщица, в Природонаучния музей или на друго интересно за тях място.\r\nЗа да усвоят по-лесно предмета, тя използва различни методи на преподаване, като . Така децата влизат с голямо желание в час. „До момента в образователната система в центъра на заниманията в класна стая е стоял учителят. При мен обаче не е така и аз поставям на първо място учениците. Задавам им такива въпроси, които ги провокират да участват активно, опитвам се да ги направя съпричастни, а не само да им напиша урока и те да започнат да си го преписват\", споделя тя.    Като пример Роси посочва как миналата година са учили за площ и изчисление на лице на правоъгълник ги е накарала да измерят класната стая, след което заедно са изчислили колко боя ще е необходима, за да се боядиса. През лятото тя е спонсорирала това начинание и всички заедно са боядисали класната стая. \"По този начин те виждат нагледно това, което учат във училище, къде ще го приложат\", категорична е Роси Златева. Освен това има осигурена от училището дигитална дъска, като със специален софтуеър ще се работи и с триизмерни модели, ползва се и електронен учебник.   Относно състоянието на образователната система, Роси е категорична, че има спад в нивото, но това не трябва да ни обезкуражава. „Оттук нататък от нас зависи да направим образованието такова, каквото на нас ни се иска. Някога казваха, че има добро образование, но тогава системата беше друга и по друг начин се възприемаше самото отиване на училище, оценките и изобщо всичко. Сега децата по друг начин възприемат всичко това“, казва Роси.\r\nСпоред нея основният проблем е в липсата на мотивация у учениците. „Много време имаше безработица в България и детето си казва: \"Колкото и да уча, няма реализация“. Докато сега вече не е така. Напоследък сме в другата крайност – има глад за кадри. Този глад на кадри според мен ще доведе до повишаване на нивото на образование, защото всичко е свързано. Казвам това не само като учител, но и като икономист\", категорична е Роси Златева.", "date": "2018.11.01", "title": "Съвременен будител: Мениджър в голяма компания стана учител в „Столипиново“"}
{"url": "https://www.actualno.com/plovdiv/uchiteljat-e-uchitel-i-izvyn-uchilishteto-i-rabotnijat-mu-den-ne-svyrshva-sled-kato-kaje-dovijdane-news_703480.html", "text": "   Учителко любима, добър ден… точно 26 години по-късно. Днес, в Деня на народните будители, поглеждам с умиление назад във времето. Пътувам измежду знанията и моментите в класната стая, когато за първи път прекрачих прага й. Връщам се тогава, когато ги нямаше удобствата на съвременните технологии, а ние децата, приемахме всичко, като чиста монета. Бях първокласник! Попивах всяка дума и жест на първия ми учител – Мария Дерменджиева. Днес се срещаме отново – аз по-пораснала, а тя – по-мъдра. Говорим си за съвременните будители в българското общество, за грамотността, сравняваме миналото и настоящето в учителската професия. Коментираме реформите в образованието в България и промените, които биха били от полза, както за учениците, така и за учителите. Обсъждаме ролята на семейството в образователния процес. А един от най-ценните съвети, който Дерменджиева споделя, е че \"       Казвам се Мария Дерменджиева. Работя от 33 години, като начален учител в ОУ \"Ангел Кънчев\" в Асеновград. Професията на учител е като всички останали. Тя има и прозаична, и възвишена страна. Има своята делничност и празничност. Често резултатът от труда се вижда след години. Известно е, че цветето не може да се издърпа, за да порасне по-бързо, но учителят може да бъде водата, слънцето, вятърът, който раздвижва въздуха и създава импулса на растежа, на търсенето и устрема нагоре.   Учителството не се е променило съществено. В миналото фигурата на учителя стоеше по-скоро дистанцирано и респектиращо, спрямо учениците. Нещо, което сега ни изглежда изкуствено. Тогава учениците не смееха да общуват така свободно с нас, както го правят сега. Сменен е дрескодът на комуникацията. Тя е много по-непосредствена и уютна. В същото време, учителите от миналото бяха истински ентусиасти, които не пресмятаха труда си на дребно. Училището, в което работех, беше базово. Непрекъснато се изнасяха открити уроци - нещо, което предполагаше огромно натоварване за колегите, но и беше много полезно за младите учители.     Любов към децата е единственото условие. С цялостното си поведение учителят трябва да казва на учениците това, което ни казва Бог: „С вас съм, през всичките ви часове!“ Когато имат да казват нещо, да го кажат високо. Т.е. да не се страхуват да бъдат себе си, но в същото време да имат очи и сърце и за останалите. Умението да се поставиш на мястото на другия е един от най-важните уроци. Много неща остават скрити. Учителят е учител и извън училището и работният му ден не свършва, след като каже „Довиждане!“ на учениците си, а често продължава и до среднощ.   Материалната база  в училищата е много по-добра. Училищата са санирани, има компютърни кабинети и възможности за ползване на съвременните технологии в обучението. Полагат се усилия да се поддържат в добро състояние училищните дворове, столовете към училищата, класните стаи и кабинети. Дали това превръща училището в желана територия? Основният фактор си остава учителят и умението му да преведе учениците си през този лабиринт от толкова разнородни и хаотично звучащи знания. Децата са бъдещето на една нация, плодовете, които обществото ще бере след време. Неграмотността е сред една определена общност. Но тя е проблем на цялото общество. Има програми за приобщаващо образование, за борба с неграмотността, но като че ли ефектът от тях е относителен. Ако ромските деца посещават училище, те ще бъдат ограмотени, ще имат шанс за промяна. Законът е съвсем нов. Прилага се за трета година. Ясно е, че  е необходимо време, за да бъдат определени плюсовете и минусите. Това, което можеше да се направи, бе да се олекоти учебното съдържание. Прост пример - таблиците за умножение и деление, които в Америка се учат в 4-ти клас, нашите деца ги учат още във 2-ри. Непосредствено, след като в 1-ви, току що са се научили да четат и пишат. Ние премахнахме количествените оценки и бележниците в начален етап. Днес системата от символи за качествени оценки на знанията на учениците в I - IV клас е различна за всяко училище. Профилирането в нашето образование реално е след 7-ми клас, а би могло да е на един по-ранен етап. Имаме Национално външно оценяване (НВО) в 4-ти клас по четири учебни предмета. Препитването просто констатира резултатите на този етап, но реално те нямат тежест. Не са определящи, дори в годишната оценка по предмета, да не говорим за по-нататъшното развитие на детето. И тъй като учениците имат различни заложби и способности, едни ще развиват практически умения, други – интелектуални. Съвсем естествено е учебното съдържание да бъде съобразено именно с това. Нещо, което в Германия се прави след 4-ти клас. За учениците там е особено важно какви годишни оценки и каква атестация от класния си ръководител ще получат, защото това определя в какъв тип училище ще бъдат приети. „Не много, но много!“ - Сенека го е казал гениално. Всеки среща своя Будител, когато е готов за него. Ясно е, че съвременният човек на духа би трябвало да окрилява всички, до които се докосне, независимо дали това са подрастващи, или възрастни хора. Семейството може и помага в образованието на децата, но доколко - е въпрос на личен избор и възможности. Някои родители, макар и малък брой, поверяват и образованието, и възпитанието изцяло на учителите. Отказват да помогнат на детето си, дори когато то среща обучителни затруднения. Много е приятно, когато се организират някакви извънучилищни събития и срещи съвместно с родителите. Нашето училище, например, е организирало такъв вид спортни празници, тържества, благотворителни концерти и базари. Съвсем скоро, в седмицата на четенето, бяхме в една книжарница, в която децата имаха възможност да чуят интересни текстове, подготвени специално за тях от родители.    Най-ярките ми спомени винаги са били свързани с откриването на учебната година, с усещането за надежда. Нещо, което много пъти съм изписвала на дъската. „Първокласници мили, желая ви здраве и сили! Изписвайте букви мъниста, без грешка в тетрадката чиста!”", "date": "2018.11.01", "title": "Учителят е учител и извън училището и работният му ден не свършва, след като каже „Довиждане!“"}
{"url": "https://www.actualno.com/sliven/v-sliven-zapochnaha-chestvanijata-za-denja-na-narodnite-buditeli-news_703478.html", "text": "  Завръщане към корените. Така могат да бъдат обобщени проявите, организирани от културните институции и родолюбивите организации на Сливен, в чест на 1 ноември - Деня на народните будители, предаде кореспондентът на .     В навечерието на празника най-старото сливенско читалище - „Зора” почете паметта на първия председател на Читалищното настоятелство Стефан Гидиков – всеотдаен радетел на читалищното и просветното дело, „достоен мъж, голям родолюбец, енергичен, бистър ум”, както го описват съвременниците му. През далечната 1859 г. той запалва искрата у будните сливенци за създаването на едно от първите читалища в България.   На 1 ноември сдружение „Мати Болгарип – Сливен”, с активното участие на възпитаниците на Природо-математическа гимназия „Добри Чинтулов”, организира традиционното поклонение пред гробовете на видните сливенски будители и учители Добри Чинтулов, проф. Димитър Табаков, Мишо Тодоров, Илия Цеков, Иван Апостолов и др.\r\nРегионална библиотека „Сава Доброплодни” се включва в отбелязването на Деня на народните будители с прожекция на неизлъчван до момента документален филм за живота и делото на видния сливенец арх. Георги Козаров – талантлив архитект и строителен инженер от началото на ХХ век, общественик и публицист, кмет на Сливен, вдъхновител за изграждането на паметника на Хаджи Димитър, един от първите изследователи на стопанската история на Българското Възраждане.  Сред проявите за празника са още младежка дискусия на тема „Будителят си ти”, организирана от Младежки дом – Сливен, и традиционната среща на кмета на Сливен Стефан Радев с новоназначени учители.   Общоградското тържество по случай Деня на народните будители ще започне в 11 часа на площад „Хаджи Димитър“ с поднасяне на гирлянд пред паметника на Хаджи Димитър и сливенските възрожденци.\r\nЧестванията ще продължат с Табакови четения на тема „Местни културни и музейни стратегии” под егидата на Регионалния исторически музей.    ", "date": "2018.11.01", "title": "В Сливен започнаха честванията за Деня на народните будители"}
{"url": "https://www.actualno.com/society/vijte-vremeto-prez-noemvri-news_703495.html", "text": "  Изненадващо започва тази година месец ноември. Днешният празничен Ден на народните будители ще бъде слънчев и топъл, а температурите ще бъдат над 24 градуса, предаде БГНЕС.     Валежи в близките дни не се очакват.\r\nВ петък ще има разкъсана облачност, а дневните температури слабо ще се понижат и ще бъдат около и над 20 градуса навсякъде в страната. Сутрешните температури ще бъдат около 8-12 градуса.\r\nПрез почините дни ще бъде отново предимно слънчево, температурите още малко ще се понижат, но ще останат по-високи от тези, характерни за началото на месец ноември.     И в началото на другата седмица се очаква да бъде слънчево, без валежи. Температурите ще се понижат още малко и ще бъдат предимно между 14 и 18 градуса. В сряда е възможно да превали дъжд по Черноморието.\r\nДо средата на ноември се очаква предимно слънчево време, без валежи и температури все още по-високи от характерните за месеца – около 15-18 градуса.\r\nПрез втората половина на ноември времето ще бъде по-динамично, ще има и превалявания от дъжд, а в планините и от сняг. Към края на месеца и дневните температури ще започнат постепенно да се понижават.    ", "date": "2018.11.01", "title": "Вижте времето през ноември"}
{"url": "https://www.actualno.com/society/api-360-m-ot-pytja-kraj-svoge-ne-otgovarjal-na-iziskvanijata-news_703499.html", "text": "  \"В участък от 360 метра от пътя съставът на асфалтовата смес не е отговарял на утвърдената рецептура. Няма подмяна на документи по случая с автобусната катастрофа край Своге, при която загинаха 20 души.\" Това каза председателят на УС на Агенция „Пътна инфраструктура\" Светослав Глосов.     Той уточни, че това е констатация на лабораторията на АПИ, установена при взетите контролните проби от пътната агенция, но експертизите, възложени от прокуратурата, предстоят.   \"Вариантите са много. Възможно е да е свършил инертният материал и асфалтовата база да е вложила малко по-различен материал. Възможно е да има грешка при дозирането на сместа\", отбеляза Глосов в интервю за bTV.\r\nШефът на пътната агенция не се ангажира със срок, в който ще има окончателни резултати за инцидента край Своге, като допълни, че това е работа на прокуратурата и следствието.  Ремонтите по магистралите „Хемус” и „Тракия” трябва да приключат преди началото на зимния сезон, каза още шефът на АПИ.   По „Хемус” се ремонтират 4 от виадуктите, както и лявата тръба в посока София на тунел „Витиня”. Очаква се до средата на ноември дейностите да приключат. 4 виадукта се ремонтират и по магистрала „Тракия”, каза Глосов. По думите му напролет ремонтите ще бъдат продължени.\r\n\"От фирма „Джи Пи Груп” не са се отказали от тунел „Железница”, стана ясно още от думите на шефа на АПИ. „Все още няма официално заявление от фирмата към АПИ, че се отказват. Процедурата е в процес на обжалване, чакаме решението на ВАС. Ако съдът потвърди правилността на решението на АПИ за класиране на „Джи Пи Груп”, тогава ще ги поканим и ако те депозират отказа от подписване на договор, тогава ние сме длъжни да поканим втория в класирането\", разясни Глосов.    Знакът „Стоп”, до който стана катастрофата, при която загинаха четирима футболисти  на пътя Русе – Плевен, е на жълт фон по искане на „Пътна полиция”, за да свети и да се вижда отдалеч, заяви също в разговора Глосов. По думите му изрязването на храстите до участъка непосредствено след инцидента е случайно съвпадение. \"Изрязването на храстите  е по задание, което се възлага пътноподдържащи фирми от АПИ\", посочи Глосов.   ", "date": "2018.11.01", "title": "АПИ: 360 м от пътя край Своге не отговарял на изискванията "}
{"url": "https://www.actualno.com/asenovgrad/kakvi-sa-osnovnite-problemi-na-chitalishteto-v-asenovgrad-news_703483.html", "text": "  Проблеми и добри практики в читалищната дейност обсъдиха по време на Национална кръгла маса, домакин на която бе асеновградското Народно читалище „Родолюбие“. Повод за организиране на форума е честване на 145-годишнината от създаването на културното средище в Асеновград. Своите идеи, предложения, постижения и проблемни теми представиха гости от Първомай, Смолян, Сопот и други градове на страната.           Представители на асеновградското читалище посочиха най-основните проблемни казуси, които стоят на дневен ред към момента. Те са предимно от материално-битов характер, защото сградата е много стара, посочи председателят на културната институция – Мариана Дафчева. Тя обясни, че постройката и самите помещения в нея са огромни. Това води до трудното им поддържане и отопление. Сцената, на която се представят театрални постановки, спектакли, концерти от местни и гостуващи изпълнители, е в доста занемарено състояние. Прояден подът й, а в самата зрителна зала е студено. Някога сцената е била въртяща се и една от най-красивите, като в долната си част е побирала цял оркестър. „Била е изключителна за времето си. С годините и политиките към читалищата, като цяло, не само към нашето, е довело до това състояние.“, посочи Дафчева.   Друг проблем на културното средище в Асеновград е нуждата от подмяна на дограма и стъклопакет на прозорците. Някои от тях са счупени и колкото и да се влага в отопление, от процепите отново влиза студен въздух през зимата. По думите на председателя на читалище „Родолюбие“, проблем в случая е недостигът на средства, с които разполага културното средище, чийто бюджет се състои частично от собствени приходи и от общински средства. По повод годишнината, в подкрепа на читалищната институция са се отзовали много фирми и частни лица, със средства от които е започнал ремонт на изложбената зала. „Имаме помощта на немалко хора, но също толкова много са и дейностите, които трябва да бъдат реализирани и затова е нужно време.“, уточни Мариана Дафчева. Тя смята, че проблеми от този тип могат да бъдат решени чрез кандидатстване по европейски проекти или търсене и намиране на дарители.\r\nОсвен проблемни теми, по време на Националната кръгла маса в Асеновград се обсъдиха и идеи за добри практики, споделяне на позитивен опит, методи за привличане на младите хора в читалищните институции, формите на обучение и занимания. В тази насока, читалище „Родолюбие“ показа презентация с реализирането на пиеса по приказката „Златното момиче“. Тя бе поставена премиерно от детския чиатлищен театър, само преди няколко дни. По време на форума бе разказано и за извънкласните дейнсоти, които се осъществяват в културната институция, като школи по изобразително изкуство, английски език, оперно пеене и други. „Всички говорим за читалището с главно „Ч“. То е носител на духовността на миналото, настоящето и бъдещето. Затова се опитваме да обхванем по възможност по-голяма част от сферите на социалните значимости в живота, за да можем да подпомогнем децата, младежите и възрастните. Защото всички имаме нужда от внимание и развитие.“, каза в заключение председателят на Народно читалище „Родолюбие“ в Асеновград – Мариана Дафчева.    ", "date": "2018.11.01", "title": "Какви са основните проблеми на читалището в Асеновград"}
{"url": "https://www.actualno.com/society/s-novija-si-zakon-peevski-postavi-pod-zategnat-kontrol-vsichki-bylgarski-medii-news_703538.html", "text": "  Без никаква особена съпротива т.нар. медиен закон на Пеевски беше приет на второ четене в Народното събрание – без в пленарна зала да присъства основният му вносител т.е. самият Пеевски. Резултатът беше очакван, след като картината беше същата и на . Законът създава сериозни рестрикции пред медийния бизнес, като някои от тях обаче няма как да бъдат изпълнявани систематично и възниква въпросът дали проверките за изпълнението им няма да са нарочно избирателни.     Обявената идея на закона е – този, който определя редакционната политика. За целта, до 30 юни всяка година се подава декларация – чрез попълване на електронен формуляр на интернет страницата на Министерството на културата (МК). Информацията ще се подава и до Агенцията по вписванията и трябва да бъде обявена и в Търговския регистър. Електронният публичен регистър към МК трябва да заработи до една година след окончателното приемане на закона, но , която трябва да се публикува в първия за календарната година брой на съответното печатно издание. Припомняме, че точно Пеевски де факто държи повечето печатни издания в България. Освен това, т.е. мярката става проформа, макар че е вписано, че \"когато нарушителят не може да бъде установен (бел. ред. - първото установяване се прави от МК ), министърът на културата изисква съдействие от органите на МВР\". Има предвидени за неподадена или грешна декларация, които със сигурност са сериозни за по-малките медии – от 10 000 до 15 000 лева при първо нарушение и от 20 000 до 30 000 при повторно.   В самата декларация трябва да пише какво е \"всяко получено финансиране през предходната календарна година, неговия размер и основание, включително данни за лицето, извършило финансирането\", както и \"всички договори и тяхната стойност\" на медията с държавни и общински институции или дружества, в които има държавен и/или общински капитал.\r\nВ декларацията ще се съдържа и информация дали доставчикът на медийни услуги заема публична длъжност. При смяна на собственика, това трябва да бъде декларирано в 7-дневен срок. Отделно за тези, които разпространяват медии на хартиен носител, трябва да има \"информация, която ги идентифицира\", макар тя да няма да се вписва в електронния публичен регистър към Министерството на културата. Други текстове предвиждат разпространителите на печатни издания да декларират в Министерството на културата и броя на обекти за продажба на дребно. Ако последните са 1/3 от всички обекти, ще се праща информация в Комисията за защита на конкуренцията. Имаше предложение да става въпрос за 1/6 от обектите, но то не се прие.  В закона съществуват и понятия като \"лице, което фактически контролира съдържанието на медийната услуга и/или редакционната политика\" и \"действителен собственик\", което беше отбелязано от депутата от БСП Антон Кутев, който смята, че , които могат да финансират медиите си през вериги от компании така, че да не се стига директно до тях по документална следа. Това е опит да се работи за изсветляването на собствениците на медии, които не са монополисти, заключи Кутев. А колегата му от БСП Филип Попов попита , когато се говори за мерки против евентуално изпиране на пари през медиите.    даде председателят на правната комисия и депутат от ГЕРБ Данаил Кирилов. Според него това щяло да се доказва, когато \"контролиращото лице\" вдигнело телефона и се обади в редакцията, но не стана ясно кой ще установи това обаждане и по какъв механизъм, по кой закон. Кирилов защити и вносителите т.е. Пеевски, че дал дефиниция за \"действителен собственик\", но тя паднала на ниво комисия, защото трябвало да бъде направена препратка в друго законодателство. , оправда всичко в текстовете накрая депутатът от ГЕРБ.\r\nКато отговорни за редакционната политика Велислава Кръстева от ДПС, която проби в политиката като пиар на Ахмед Доган, посочи по принцип главните редактори. Но Кутев отвърна, че ДПС явно иска да намери връзката между главните редактори и лица, финансиращи медията, които всъщност определят редакционната политика, обаче Пеевски и компания не са се справили. А Йордан Цонев, един от вносителите на законопроекта и играещ дясна ръка на Пеевски, заяви, че , а вносителите опитали – ако някой друг искал, можел да предложи по-успешни норми. Известният с прякора си Ментата народен представител не пропусна да каже и как докладите на \"Репортери без граници\" и обвързани с Джордж Сорос НПО-та за медийната свобода у нас са \"абсолютно неверни\" или поне силно изопачени, защото българските им представители \"клепат България\". Кутев не падна по гръб и иронизира Цонев, че ще му се извини, ако след приемането на закона, в следващата класация на \"Репортери без граници\" България се изкачи дори с две места нагоре (бел. ред. – сега сме на 113-то място ).    ", "date": "2018.11.01", "title": "С новия си закон Пеевски постави под затегнат контрол всички български медии"}
{"url": "https://www.actualno.com/crime/specsydyt-reshava-dali-petyr-haralampiev-ostava-v-aresta-news_703500.html", "text": "  Специализираният наказателен съд ще разгледа днес мерките за неотклонение на задържаните и обвинени за корупционния скандал с български документи началник и служители на Държавната агенция за българите в чужбина (ДАБЧ), предаде БГНЕС.     Прокуратурата поиска постоянен арест за председателя на Агенцията Петър Харалампиев и за главния секретар Красимир Томов. В сряда стана ясно, че една от обвиняемите е освободена срещу парична гаранция заради здравословното ѝ състояние и заради отзивчивостта пред разследващите.   Според обвинението престъпната схема за подкупи, срещу които се издават удостоверения за български произход, е започнала да действа още от юли миналата година, когато Харалампиев е оглавил Агенцията.\r\nЗаместник-главният прокурор Иван Гешев определи разследването и корупцията в ДАБЧ като \"без аналог в новата ни история\".  ", "date": "2018.11.01", "title": "Спецсъдът решава дали Петър Харалампиев остава в ареста"}
{"url": "https://www.actualno.com/starazagora/pilotno-prouchvane-za-hepatit-s-v-stara-zagora-vyrvi-s-pylna-sila-news_703498.html", "text": "  Продължава активно работата на Регионална здравна инспекция - Стара Загора (РЗИ), по пилотното проучване за разпространението на хепатит С SPHERE сред населението на град Стара Загора. Досега за серологично изследване и анкетиране са се явили над 200 души. От тях само двама са с доказан хепатит С. При положителен резултат пациентите ще се насочват за специализирани изследвания и лечение с директно действащи антивирусни препарати, а на здравноосигурените ще бъде платено от Националната здравноосигурителна каса (НЗОК).     За участие в проучването граждани са получили покани от община Стара Загора. От двете институции се обръщат към тези, които не са се явили да посетят РЗИ - Стара Загора, на ул. „Стефан Караджа” № 10 в удобно за тях време - всеки работен ден от 8:30 до 19:00 часа, а до 16 ноември и в събота от 8:30 до 13:30 часа. Между 3 и 11 ноември в парк „Пети октомври” ще бъде разположен мобилен консултативен кабинет на РЗИ от 8:30 до 13:00 часа.   Важно е да се носи поканата от общината и документ за самоличност. Няма да се отказва изследване за хепатит С и на всички желаещи. Явилите се ще получават и подарък.\r\nОрганизаторите на проучването напомнят, че носителството на вируса на хепатит С в повечето случаи е без симптом, но ако не се лекува заболяването води до тежки усложнения като цироза и рак на черния дроб. Получилите покана е важно да се свържат на посочените в нея телефони, за да получат допълнителна информация и уточняване на причината за отказ от предлаганото изследване за хепатит С.  Проучването се извършва в сътрудничество на РЗИ с община Стара Загора и института “Робърт Кох” в Берлин, Германия.", "date": "2018.11.01", "title": "Пилотно проучване за хепатит С в Стара Загора върви с пълна сила"}
{"url": "https://www.actualno.com/europe/prezidetstvoto-na-rusija-otpusna-pomoshti-za-organizacii-svyrzani-s-cyrkvata-news_703531.html", "text": "  Безвъзмездни помощи от руското президентство на стойност 55,3 млн. рубли са получили 47 организации, свързани с Руската православна църква (РПЦ), съобщи в. „Ведомости“.     Става дума за религиозни обществени организации, манастири, енории и епархии. Например храмът на Светите руски новомъченици в Смоленск получи 2,2 млн. рубли за проекта „Перлено колие на Света Русия“ насочено към развитието на младежкия туризъм.   Генералният директор на Фонда на президентските грантове Иля Чукалин обяснява победите на православните НПО с тяхната масовост и многобройни заявки. Грантове получават също така и мюсюлмански, и еврейски проекти, подчертава Чукалин.\r\nСъщо така помощ от 41 млн. рубли спечелиха 11 поделения на „Бойно братство“ , оглавявано от бившият глава на Подмосковието Борис Громов и депутата от Държавната дума Дмитрий Саблин.  Най-много – 30 млн. рубли – получи главната организация за проект, насочен към 30-годишнината от извеждането на съветските войски от Афганистан.   Руският младежки съюз получи 63,4 млн. рубли по проект за включване на младежите в развитието на малките градове и селища.\r\nПодобно раздаване на помощи има своята логика, смята политологът Алексей Макаркин, тъй като РПЦ е традиционен партньор на властите и с малки проекти на нея може да се помогне.    ", "date": "2018.11.01", "title": "Президетството на Русия отпусна помощи за организации, свързани с Църквата"}
{"url": "https://www.actualno.com/politics/zakonoproektyt-na-peevski-za-medijnata-sreda-vliza-za-okonchatelno-glasuvane-news_703497.html", "text": "  В четвъртък депутатите започват работа с дебатите по второ четене на промените в Закона за задължителното депозиране на печатни и други произведения, целящи постигане на прозрачна медийна среда.     Под предложението за промени стоят подписите на народните представители от ДПС Делян Пеевски, Йордан Цонев, Хамид Хамид и Велислава Кръстева, а те бяха гласувани на първо четене на 4 юли 2018 г.   Законопроектът предвижда въвеждане на задължително разкриване на информация от доставчиците на медийни услуги за техния действителен собственик, както и за начина на финансиране. Вносителите се надяват с тези мерки да доведат до прозрачност на медийния пазар, както до информираност на обществото относно редакционната политика на медиите. Министерството на културата ще има задължението и правото да упражнява санкции за неизпълнение на закона по отношение на декларирането на собствеността.\r\nВ рамките на заседанието депутатите ще дебатират и по промените в данъчното законодателство, променящи формулата за определяне на налозите върху леките и тежкотоварните автомобили с маса до 3,5 тона. Новите текстове предвиждат, освен имуществен, в определянето на размера на данъка да се включи и нов компонент – екологичен. Както и досега, имущественият компонент ще отчита мощността и годината на производство на автомобила, а екологичният – екологичната му категория. Така за колите, които замърсяват повече, данъкът ще бъде по-висок. Размерът на увеличението обаче не може да бъде изчислено с точност, защото конкретният размер на данъчната ставка ще се определя от съответния общински съвет, но то няма да надхвърля 30%.  ", "date": "2018.11.01", "title": "Законопроектът на Пеевски за медийната среда влиза за окончателно гласуване"}
{"url": "https://www.actualno.com/politics/borisov-e-domakin-na-sreshta-na-visoko-ravnishte-netanjahu-idva-v-evksinograd-news_703493.html", "text": "  Министър-председателят Бойко Борисов ще бъде домакин на четиристранната среща на високо равнище между България, Гърция, Румъния и Сърбия. Премиерите на четирите държави ще проведат и работен обяд с премиера на Държавата Израел Бенямин Нетаняху.     Министър-председателят Бойко Борисов ще бъде домакин на четиристранната среща на 2 ноември (петък) в резиденция „Евксиноград“, Варна. Министър-председателите на България, Гърция и Румъния - Бойко Борисов, Алексис Ципрас и Виорика Дънчила - и президентът на Сърбия Александър Вучич ще обсъдят развитието на съвместните инфраструктурни проекти в контекста на свързаността на Балканите. Фокус на срещата ще бъде и задълбочаването на регионалната стабилност, както и актуални европейски въпроси.   По-късно лидерите от формата ще проведат работен обяд, в който ще участва и министър-председателят на Държавата Израел Бенямин Нетаняху.\r\nИзраелският премиер Бенямин Нетаняху е на работно посещение в България по покана на българския министър-председател Бойко Борисов. На 1 ноември, в резиденция „Евксиноград“ двамата ще проведат среща на четири очи, която ще бъде последвана от пленарно заседание. По време на разговорите ще бъдат обсъдени двустранните отношения в области от взаимен интерес, като акцент ще бъде поставен върху международни и регионални теми.  ", "date": "2018.11.01", "title": "Борисов е домакин на среща на високо равнище, Нетаняху идва в \"Евксиноград\""}
{"url": "https://www.actualno.com/blagoevgrad/jandarmerijata-shte-obikalja-malko-naseleni-mesta-v-blagoevgradsko-da-tyrsialo-izmamnici-news_703486.html", "text": "  Областна дирекция на МВР- Благоевград проведе пресконференция, на която представи отчет за свършената си работа до момента. Срещата бе водена от директора старши комисар Николай Хаджиев и зам.-директора комисар Димитър Кръстев.     В началото те представиха статистика на извършените престъпление от началото на година в област Благоевград, на която се вижда, че те са намалени в сравнение с миналата година. Ако за същия период през 2017 г. са извършени 3203 престъпление, то от началото на тази година те са 2766 броя. Първенец по разкриваемост на престъпление в района се оказва РУ-Банско, следвано от 02 РУ-Благоевград, РУ-Петрич, РУ-Разлог, РУ-Гоце Делчев, РУ-Сандански и 01 РУ-Благоевград. На представителите на медиите беше предоставена информация за работата по линия на противодействие на производството, съхранението и разпространението на наркотични вещества, като за тази година при съвместни действия със служители на ГДГП са иззети над 100 тона канабис. Важно място в срещата имаше превенцията срещу \"ало измамите\" в благоевградска област. От началото на годината, случаите на подобен род измами са 50, а само за последния месец техния брой е 7. Именно поради тази причина, ОД на МВР-Благоевград, съвместно с дирекция \"Жандармерия\", започват съвместна акция, в която ще провеждат операции в населени места, където няма полицейско присъствие и в райони с концентрация на извършени престъпления. Освен това ще се осъществяват и срещи със самотно живеещи хора.   \"Отправям апел към медиите за съдействие при информирането на населението за това как да реагират в случай, че станат обект на телефонни измами\"- заяви комисар Н. Хаджиев на срещата.  Следващата точка от срещата бе кражбите и грабежите в областта. Оказва се, че броят на кражбите е намалял в сравнение с миналата година, за сметка на грабежите, които са се увеличили.\r\nНиколай Хаджиев изтъкна още, че във връзка с предстоящия зимен сезон в Банско ще се предприемат редица превантивни мерки с цел осигуряването на добър обществен ред в периода на студентските празници и провеждането на Световната купа по ски алпийски дисциплини. В района на Банско се планира увеличение на контролно пропускателните пунктове с цел да бъде обхванат по-голям периметър, поради увеличаването на броя туристи.   Във връзка с дейността на служителите от сектор \"Икономическа полиция\" при ОДМВР-Благоевград, от комисар Димитър  Кръстев бе предоставена информация за работата на служителите по линия на противодействие на съхранението и разпространението на акцизни стоки, както и по линия на икономическите престъпления, като за 2017 г. са обработени 1 300 преписки.    Относно работата в сектор „Пътна полиция“ бе съобщено, че към момента няма данни за опашки от чакащи хора с изключение на летния сезон.  Споделена бе идеята за монтиране на система с номера от машина с цел по-доброто обслужване на гражданите.\r\nСтарши комисар Николай Хаджиев призова гражданите за своевременно и незабавно сигнализиране на органите на реда за забелязани от тях нередни и противоправни действия.", "date": "2018.11.01", "title": "Жандармерията ще обикаля малко населени места в Благоевградско да търси \"ало измамници\""}
{"url": "https://www.actualno.com/politics/parlamentyt-reshi-da-gleda-na-izvynredno-zasedanie-budjet-2019-news_703496.html", "text": "  На днешното си заседание Народното събрание прие да има извънредно заседание във връзка със Закона за държавния бюджет за 2019 година.     Заседанието ще се проведе на 6 ноември, вторник, и ще започне от 13:00 часа. На 7 ноември премиерът Бойко Борисов и дясната му ръка Цветан Цветанов ще бъдат на конгрес на Европейската народна партия (ЕНП) в Хелзинки.\r\nСъгласно плана на извънредното заседание, депутатите ще започнат с бюджета на Здравната каса ( ), ще продължат с бюджета на Държавното обществено осигуряване (ДОО) и ще завършат с широката бюджетна рамка. Във вторник заседанието ще продължи, докато не бъдат изчетени докладите за всички проектобюджети.   Иначе днес, 1 ноември, проектобюджетите на държавата, на общественото осигуряване и на здравната каса ще бъдат разгледани на съвместно заседание на три парламентарните комисии - по бюджет и финанси, социалната и здравната.  Заложените в проекта за държавен бюджет параметри предвиждат повишаване на доходите в публичния сектор, увеличение на учителските заплати с 20%, вдигане на минималната работна заплата на 560 лв. От юли се предвижда таванът на пенсиите да достигне до 1200 лв. и да бъдат увеличени всички останали пенсии с 5,7%. В бюджета на здравната каса са планирани разходи за над 5 милиарда лева, което е близо 5% от БВП.", "date": "2018.11.01", "title": "Парламентът реши да гледа на извънредно заседание бюджет 2019"}
{"url": "https://www.actualno.com/asenovgrad/petima-spipani-da-izhvyrljat-otpadyci-na-nereglamentirani-zoni-v-asenovgrad-news_703481.html", "text": "  Петима души, изхвърляли отпадъци на нерегламентирани за целта места в Асеновград, са заловени на място от екипи на Общинската администрация в града. На нарушителите вече са издадени актове за административно нарушение, съгласно Наредбата за управление на отпадъците в община Асеновград. Глобата, предвидена за първо нарушение от този вид е в размер на 300 лева.     Всяка година хиляди левове от общинския бюджет се отделят именно за почистване на нерегламентирани сметища, образували се на територията на асеновградска община. При първия обход, 5-членната комисия е установила, че незаконно се изхвърлят отпадъци предимно на места, като района на пазара за животни, пространството зад варовия завод, както и в зоната на мюсюлманските гробища, разположени в квартал „Долни Воден“. Сред най-уязвимите е и улица \"Миньор\", край ромската махала \"Лозница\" и новия гробищен парк. Към този момент, пространството там е изчистено, но по принцип се натрупва с отпадъци с изключително бързи темпове.   ", "date": "2018.11.01", "title": "Петима спипани да изхвърлят отпадъци на нерегламентирани зони в Асеновград"}
{"url": "https://www.actualno.com/chronicles/syzdaden-e-evropejskijat-syd-po-pravata-na-choveka-news_703360.html", "text": "  Европейският съд по правата на човека (ЕСПЧ) (на английски: European Court of Human Rights, на френски: Cour européenne des droits de l’homme) е правораздавателна институция на Съвета на Европа, създадена с Конвенцията за защита на правата на човека и основните свободи от 1950 г. (наричана още Европейска конвенция по правата на човека). Седалището е в Страсбург, Франция.     ЕСПЧ е орган към Съвета на Европа, юрисдикцията на който се разпространява върху всички държави-членки на Съвета на Европа, ратифицирали Европейската конвенция за защита правата на човека и основните свободи и включва всички въпроси, отнасящи се до тълкуването и приемането на Конвенцията във връзка с международни дела и жалби на отделни лица.\r\nИма правото, макар и непублично и неявно да разузнава на територията на ратифициралите ЕКПЧ.   Съдът е създаден на 1 ноември 1998 г., замествайки съществуващите по това време механизми, които включват Европейската комисия по правата на човека (създадена през 1954 г.) и Европейския съд по правата на човека, създаден през 1959 година. Новият формат на Съда е резултат от ратификацията на Протокол 11, изменение на Конвенцията, която е ратифицирана през ноември 1998 година. Новите съдии са избрани впоследствие от Парламентарната асамблея на Съвета на Европа. Първият председател на съда е Луциус Вилдхабер.\r\nОт момента, в който Протокол № 11 влиза в сила на 1 ноември 1998 г., установявайки Съд на пълно работно време и отваряйки пряк достъп за 800 милиона европейци, Съдът е постановил 837 съдебни решения. До края на 2005 г. са получени 5968 съдебни решения. Всички държави-членки на Съвета на Европа трябва да подпишат и ратифицират Конвенцията. Съдът се състои от определен брой съдии, равен на броя на договарящите се страни, които в момента са 47. Всеки съдия е избран от името на една от договарящите се страни от Парламентарната асамблея на Съвета на Европа. Въпреки това, обаче, не съществуват изисквания за националност за съдиите (например швейцарски гражданин може да бъде избран като представител на Лихтенщайн). Предполага се, че съдиите са по-скоро безпристрастни арбитри, отколкото ревностни представители на своята страна. Съдиите се избират за шест-годишен мандат и могат да бъдат преизбирани.\r\nСъдът е разделен на пет „секции“ (отдела), във всяка от които изборът на съдии е географски и полово балансиран. Съдът избира председател, както и отделни председатели на петте „секции“, двама от които служат и като заместник-председатели на Съда. Всички се избират за срок от три години. Всеки отдел си избира Камара, която се състои от председател и шест други съдии, които се избират на ротационен принцип. Съдът също така съдържа 17-членна Голяма камара, която се състои от председател, заместник-председателите и председателите на отделите, в допълнение с ротационен избор на съдии от една от двете балансирани групи. Подборът на съдиите се променя в групите на всеки 9 месеца.    Между 2006 и 2010 г. Русия е единствената от 47-те участнички, която отказва да ратифицира Протокол №14, който има за цел да ускори работата на съда, отчасти чрез намаляване броя на съдиите, вземащи важни решения. През 2010 г. Русия спира да се противопоставя на протокола, в замяна на гаранция, че руските съдии ще бъдат включени по време на разглеждане на оплакванията срещу Русия. Жалбите за нарушения от страна на държавите-членки се подават в Страсбург и се разпределят в един раздел. Неоснователните жалби се отхвърлят от комисия от трима съдии с единодушно гласуване. Значимите жалби се разглеждат от Камарата. Решения от по-голямо значение могат да се обжалват пред Голямата камара. Всяко решение на съда е обвързано със страните-членки и трябва да бъде съобразено с тях.\r\nТова е работата на Комитета на министрите на Съвета на Европа за контрол на изпълнението на съдебни решения. Този орган не може да принуди държавите да се съобразяват и крайната санкция за неизпълнение е изключване от Съвета на Европа.\r\nПрез 1999 г. Съдът е натрупал запас от 60 000 дела, които нарастват до 100 000 през 2007 г. В началото на 2010 г. съдът е натрупал над 120 000 дела, а в списъка на чакащите има дела за години напред. Около 1 на всеки 20 случая, представени в Съда, се счита за допустим. През 2007 г. Съдът произнася 1503 присъди. При сегашния темп на действие, на Съда би му отнело 46 години, за да навакса изоставането.   Съдът има 5 отдела и 47 съдии, избрани от държавите-членки на Съвета на Европа. Пленарният съд избира секретаря и един или повече заместник-секретари. Секретарят е ръководител на службата по регистрация, която извършва правни и административни задачи и изработва съдебните решения от името на Сметната палата. Секретар и заместник-секретар, считано от 4 януари 2007 г., са:\r\n Ерик Фриберг, секретар (Швеция)\r\nМайкъл Обойл, заместник-секретар (Република Ирландия) С увеличаването на осведомеността на европейските граждани относно техните права по силата на Конвенцията, Съдът става жертва на собствения си успех. Някои от случаите са отнемали до пет години преди да бъдат разрешени и това го довежда до огромно изоставане. Например, в съответствие с Информационен бюлетин за правата на човека (издаден от Съвета на Европа), между 1 ноември 2003 г. и 29 февруари 2004 г. в Съда са разгледани 7315 дела, от които 6255 са обявени като неспособни да помогнат за намаляване на изоставането.\r\nЗа 2008 г. Съдът отчита, че е издал 1543 съдебни решения и че над 32 000 случая са обявени за недопустими. С над 94% от анализираните случаи, обявени за недопустими, Съдът де факто се отдалечава от своята мисия за защита на индивидуалните права на човека и се концентрира върху въпроса за на по-широка правна значимост. Работейки на принципа, че „отлаганото правосъдие е отказано правосъдие“, Съветът на Европа създава работна група, която да разгледа начините за подобряване на ефективността на Съда. Това води до изменение на Конвенцията за защита правата на човека и основните свободи, протокол № 14. Този нов протокол, който изисква всеобщо ратифициране от всички държави-членки на Съвета на Европа, за да влезе в сила, прави редица промени:\r\nЕдин съдия може да вземе решение относно допустимостта на съответен случай (в момента трима съдии решават).\r\nКогато случаите в общи линии са подобни на тези, подадени по-рано пред съда и се дължат главно на факта, че някоя държава-членка не е успяла да промени националното си законодателство, за да се поправи не е нужно случаят са се разрешава от Камара, състояща се от седем съдии, както досега. Случаят може да се реши от трима съдии.\r\nДаден случай може да не се счита да допустим, ако се счита, че жалбоподателят не е в „значително неблагоприятно положение“.\r\nДържава-членка може да бъде изправена пред Съда от Комитета на министрите, ако тази държава откаже да изпълни решение.\r\nКомитетът на министрите може да поиска от Съда на „тълкуване“ на съдебно решение, за да определи най-добрият начин за държава-членка да го спази. Съдът на Европейския съюз (СЕО) е орган на ЕС и не е свързан с Европейския съд по правата на човека. Въпреки това, след като всички членки на ЕС са членове и на Съвета на Европа и са подписали Конвенцията за правата на човека, се повдига въпросът за съгласуваността в съдебната практика между двете съдилища. Поради това Съдът на Европейския съюз следи съдебната практика на Съда по правата на човека и счита Конвенцията за правата на човека като към част от правната система на ЕС. Въпреки че неговите членове са се присъединили към нея, самият Европейски съюз като юридически субект не е. Въпреки това, институциите на ЕС са задължени по силата на член 6 от Договора от Ница на ЕС да спазват човешките права по силата на Конвенцията. Още повече, че откакто Договорът от Лисабон е в сила от 1 декември 2009 г., се очаква ЕС да подпише Конвенцията. Повечето от договарящите се страни по Европейската конвенция за правата на човека са включили Конвенцията в собствените си национални правни системи чрез конституционна разпоредба, устав или съдебно решение. Това включване, съвместно с влизането в сила на Протокол № 11, драстично подобряват статута на Конвенцията, както и въздействието на съдебната практика на Европейския съд по правата на човека. Национални съдии, избрани представители и администратори са под непрекъснат натиск да направят Конвенцията ефективна в рамките на националните системи. Съдът е издал редица значими съдебни решения по дела, свързани с бежанците, третиране на физически лица и т.н. Взетото през декември 1977 г. решение по случая Ирландия / Обединеното кралство (5310/71) се смята за „ключово решение“ на съда. Съдът постановява, че правителството на Обединеното кралство е виновно за „нечовешкото и унизително отношение“ към мъжете, интернирани без съдебен процес в резултат на делото, заведено от Република Ирландия (Дело № 5310/71).\r\nПравила на Европейския съд по правата на човека\r\nНа 1 ноември 1998 г. виза в сила протокол №11, който допълва и изменя Европейската Конвенция за защита на правата на човека и основните свободи. Протокол №11 въвежда съществени изменения в производството по жалби, основаващи се на контролните институции. Европейската Комисия по правата на човека престава да съществува. Делата пред Европейския Съд по правата на човека по равило се разглеждат от Камари (съдебни състави) от 7 съдии, а особено важните въпроси се решават от Голямата Камара от 17 съдии, която включва Председателя и Заместник-председателите на Съда, както и Председателите на отделения. Лицата, неправителствените организации и групите получават пряк достъп до Европейския Съд по правата на човека. Преди това Протокол №9 предвижда право за тези субекти да внесат делото пред Европейския Съд, само когато ответник е държавата ратифицирала този протокол. В останалите случаи делото може да бъде внесено пред Европейския Съд или от Европейската Комисия, или от държава страна по Конвенцията. В съответсвтие с това съществуват два правилника в Съда – „А“ и „Б“. По тези причини Европейския Съд приема свои Правила, които са съобразени с изменената процедура. Правилата влизат в сила от 1 ноември 1998 г. и са 104 на брой като са разделени на 4 раздела.\r\nВ първото правило са дадени определения за термините „Конвенция“, „Отделение“, „Камара“, „Комитет“, „Съд“, „съдия“, „Деловодител“, „страна“, „предишен съд“ и „комисия“, както и за изразите „пленарен Съд“, „Голяма Камара“, „съдия ad hoc“, „съдия докладчик“, „трета страна“, „Комитет на Министрите“. Процесуалните разпоредби, уреждащи производството пред Европейския Съд по правата на човека, са приети от самия Съд. Те не подлежат на ратифициране от държавите, които са страни от Европейската конвенция. Откритите съдебни заседания, както и документите по делата, са достъпни за публиката. Принципът за публичност има по-широко приложение, отколкото в нашия граждански процес. Ограничена публичност се допуска само в интерес на добрите нрави, обществения ред или националната сигурност, в интерес на подрастващите или на закрилата на частния живот, както и в случай, че публичността би навредила на интересите на правосъдието. Официалните езици на Съда са английският и френският. Допустимоста на използването на различен език от официалните е уредена различно с оглед на двете фази на производството – по допустимостта и по същество. В производството по допустимостта е разрешено използването и на друг език, стига това да е един от официалните езици на държавите страни от Конвенцията. Държавите страни по Конвенцията се предствляват от агенти, които могат да бъдат подпомагани от адвокати или съветници. Лицата, неправитествените организации и групите от индивиди, които твърдят, че са жертва на нарушение на някое от правата, установени в Конвенцията или протоколите към нея, могат първоначално да представят жалбите си лично или чрез представител.\r\nХарактерно за уредбата на процесуалното представителство е, че в началото на производството то е въпрос на преценка от страна на жалбоподавателя, но в последващите етапи е по правило задължително. Това е специфика на производството пред Европейския Съд по правата на човека, която го отличава от поризводството пред националните съдилища. Основанието за това изискване е практическата невъзможност един човек без юридическо образование да се защити адекватно и ефикасно. По правило делата се разглеждат по реда на подаването им. Камарата може да реши да разгледа дадена жалба с предимство, когато спазването на обичайната поредност и по-късното ѝ разглеждане биха довели до прекомерено тежки вреди за жалбоподавателя, които ускореното разглеждане на делото може да предотврати. Сроковете са подаване на писмени съображения, както и за представяне на други документи, се определят от Председателя на Камарата или от съдията-докладчик. Срокът се смята за спазен, ако документът е изпратен по пощата преди неговото изтичане и ако изпращането е удостоверено с пощенско клеймо. Ако документът не е изпратен с препоръчано писмо, срокът ще бъде спазен, само ако то пристигне преди изтичането на срока. Камарата може да събира доказателства, както по искане на една от страните или трета страна, така и по силата на служебното начало. Възможността Съдът да събира доказателства и по свой начин е следствие на задължението му по чл. 19 от Конвенцията да осигурява спазването на задълженията, поети от страните по нея. Жалбата трябва да бъде подадена в писмена форма и да бъде подписана от жалбоподавателя или неговия представител. В случай на представителство е нужно да се представи адвокатско пълномощно или писмено пълномощно, формуляр от което се изпраща от Съда. Ако жалбоподавателят е неправителствена организация подписът трябва да бъде положен от лицето или лицата, които я представляват. Ако жалбата се предата от група индивиди, които не са обединени в организация, учредена в съответствие с вътрешното законодателство, те трябва да я подпишат поотделно.    Основания за недопустимост:\r\nанонимност;\r\nпредходно производство пред Европейския Съд по жалба със същия предмет или наличие на друго производство на международно разследване или уреждане на спора, когато жалбата не съдържа нова информация от значение за делото;\r\nнесевместимост с разпоредбите на Конвенцията;\r\nявна необвързаност;   злоупотреба с правото на жалба;\r\nнеизчерпване на вътрешноправните средства за защита;\r\nпропускане на 6-месечния срок от окончателното вътрешноправно решение;\r\nнесъответствие на подадената жалба с изискванията за нейното съдържание.    Когато Съдията-докладчик прецени, че жалбата е явно недопустима, той прави мотивирано предложение до тричленен Комитет за обявяване на недопустимост. Комитетът може с единодушие да обяви жалбата за недопустима или да я извади от списъка на делата. Дирекция „Процесуално представителство на Република България пред Европейския съд по правата на човека“ при Министерството на правосъдието осъществява процесуалното представителство на Република България пред ЕСПЧ.\r\nРешенията на ЕСПЧ по допустимост и по същество се публикуват на страницата на съда\r\nЕвропейската конвенция за защита правата на човека и основните свободи е в сила от 1992 година в България, когато страната го ратифицира. България е на първо място по подадени жалби на глава от населението. Първият, осъдил България в Европейския съд по правата на човека през 1997 г., е Андрей Луканов (посмъртно) заради съдебен произвол. Много банкери, съдени за банкови фалити на Балканбанк, Агробизнесбанк, Капиталбанк също спечелват делата. Най-многобройна група спечелени дела срещу държавата е свързана с нарушено право на собственост и реституционни обезщетения. Чешката фирма \"ЗЛИНСАТ” получава 360 000 евро обезщетение, понеже не е въведена във владение на хотел при спечелена приватизационна сделка. Юристите обясняват многобройните дела с липсата на право за индивидуална жалба пред Конституционния съд, както и на правото да се получи справедливо обезщетение в България.", "date": "2018.11.01", "title": "Създаден е Европейският съд по правата на човека"}
{"url": "https://www.actualno.com/society/prognoza-za-vremeto-1-noemvri-chetvyrtyk-news_703450.html", "text": "  През нощта над по-голямата част от страната бе предимно ясно. След полунощ по поречията на реките, в низините и в Източна България се образува ниска слоеста облачност или мъгла. През деня и след обяд видимостта временно ще се подобри и облачността ще се разкъса. Над Западна и Централна България през по-голямата част от деня ще има значителна висока облачност. Ще духа слаб до умерен вятър от изток-североизток. Минималните температури ще са между 8° и 13°, максималните - между 20° и 25°. Това съобщи дежурният синоптик от НИМХ Боряна Маркова, цитирана от агенция \"Фокус\".     Атмосферното налягане е по-високо от средното за месеца и ще остане без съществена промяна. По Черноморието облачността ще е значителна. В сутрешните часове на места ще се образува мъгла. След обяд временно видимостта ще се подобри и облачността ще се разкъса. Ще духа слаб до умерен североизточен вятър. Максималните температури ще са 17-20°. Температурата на морската вода е 17-18°. Вълнението на морето ще е 1-2 бала.   В планините ще бъде предимно слънчево. Ще духа слаб до умерен югоизточен вятър, по високите и открити части от запад-югозапад. Максималната температура на височина 1200 метра ще е около 19°, на 2000 метра – около 13°.\r\nПрез следващите дни вятърът ще бъде от източната четвърт, слаб до умерен и температурите ще продължат постепенно да се понижават, като все пак ще останат по-високи от обичайните. В петък над Източна България и по поречието на Дунав преди обяд ще има значителна ниска облачност, от която е възможно и да преръмява, но след обяд в повечето райони чувствително ще намалява.  Над Западна България през по-голямата част от деня облачността също ще е значителна, но висока. През почивните дни над Източна България ще преобладава облачно време, почти без валежи. Над останалата част от страната ще бъде предимно слънчево; разкъсана висока облачност ще има все още в събота. Сутрин на места в низините и котловините има условия за ниска облачност и намалена видимост.   ", "date": "2018.11.01", "title": "Прогноза за времето - 1 ноември (четвъртък)"}
{"url": "https://www.actualno.com/crime/arestant-izbjaga-ot-blagoevgradskata-bolnica-news_703494.html", "text": "  Младеж, доведен за преглед от полицейски патрул, скочи през прозорец на Спешно-приемно отделение на МБАЛ-Благоевград и избяга, предаде БГНЕС.     Комичният, но дързък инцидент стана в 6.45 часа тази сутрин. Патрул от двама полицаи доведе към 6.35 часа закопчания с белезници около 18-годишен младеж, за да бъде прегледан от лекар и след това задържан в ареста.   След като бе вкаран в СПО, единият полицаи излезе отвън, за да се обади по телефона, колегата му пазеше арестанта в отделението докато се освободи дежурният лекар. През цялото време задържаният се озърташе, когато лекарят го пое за преглед в шокова зала, арестантът хукна, изтича по коридора към помещението, в което почиват лекарите, когато няма пациенти. Там единствено има един прозорец без решетки.\r\nМладежът, както си е с белезниците, излязъл през прозореца, стъпил на широкия перваз под него, след което скочи на паркинга от 2 метра височина. След което на бегом пресече паркинга пред частната болница и побягна към лозята в местността Баларбаши.  Двамата полицаи скочиха като ужилени, метнаха се в патрулката и поеха към паровата централа на МБАЛ-Благоевград, за да го пресрещнат. След което се върнаха назад и се обадиха на колегите си за помощ.   Избягалият арестант се издирва.", "date": "2018.11.01", "title": "Арестант избяга от благоевградската болница "}
{"url": "https://www.actualno.com/healthy/transplantirat-deca-s-levkemija-v-chujbina-poradi-lipsa-na-moderni-lekarstva-u-nas-news_703445.html", "text": "  Заради липсата на модерни лекарства от 2-ра и 3-та линия у нас, . Това съобщи проф. Добрин Константинов, национален консултант по детска хематология и онкология и трансплантология, по време на кръгла маса в парламента, посветена на постиженията в онкологията.     56% от българите с ракови заболявания на кръвта доплащат медикаментите си, а в 50 на сто от случаите тестовете и изследванията на пациентите са за тяхна сметка. Тези данни пък изнесе проф. Генка Петрова, ръководител на катедра във Фармацевтичния факултет на Медицинския университет в София, пише \"Монитор\".   Според проучване на Консорциума на международната асоциация по фармакоикономика, за Централна и Източна Европа България е на предпоследно място по заплащани разходи от НЗОК за онкохематологично лечение.\r\nСтава ясно, че 1500 нови случая на онкохематологични заболявания се диагностицират всяка година в нашата страна. Това обяви националният консултант по клинична хематология проф. Жанет Грудева. По думите ѝ . Въпреки това, благодарение на иновативните терапии, 5-годишната преживяемост при тях се е увеличила до близо 85%.  ", "date": "2018.11.01", "title": "Трансплантират деца с левкемия в чужбина поради липса на модерни лекарства у нас"}
{"url": "https://www.actualno.com/curious/mesechen-horoskop-za-noemvri-2018-godina-news_703475.html", "text": "        Ноември ще ви подари приятни изненади в служебната сфера. Успехът ви ще бъде забелязан и оценен, от който трябва. Пазете се от завистливи колеги. Техните интриги могат да попречат на по-бързото развитие на нещата. Сега е време, в което може да реализирате най-смелите си проекти. Средата на месеца е добро време за финансови операции.  Тогава ви очакват и допълнителни доходи. Използвайте разумно средствата – най-добре за инвестиции. В здравословно отношение се пазете от настинки. Обличайте се според сезона и не пренебрегвайте захлаждането. Алкохолът никога не ви е бил приятел, така че не прибягвайте към него за щяло да нещяло. Ноември ще бъде променлив месец за знака Телец. Това е подходящ период за довършването на вашето образование или придобиването на квалификация. В личен план ще бъдете заети да решавате битови проблеми. Решете ги максимално разумно и без излишни емоции. Паниката също няма да ви е добър съветник. Ще получите помощ от близки и роднини. Средата на периода е успешно време за полагане на изпити и участие в семинари. Тогава може да потърсите и нова работа, ако не сте доволни от условията в настоящата. Не пренебрегвайте таланта си – сега той може да ви донесе допълнителни доходи, ако посветите достатъчно време и вдъхновение. В края на месеца не планирайте сериозни действия, свързани с личния ви живот. Помислете дали сте достатъчно толерантни към половинката ви. Не забравяйте, че всеки има право на своята лична свобода.   Това е период, в който всички начинания ще се успешни. В работата не пренебрегвайте нито един проект. Не се знае откъде може да изскочи заека. При повече упоритост от ваша страна може да увеличите доходите си стабилно. В средата на периода не предприемайте промени в личния живот. Сега те ще ви донесат най-вече неприятности. Периодът е подходящ за личностното ви развитие, но само при условие, че сте готови за някои лишения и трезва оценка на качествата на характера ви. В края на месеца ще се наложи да положите повече усилия в служебно отношение. Не чакайте всичко да се получи от само себе си. Вашето участие ще е решаващо за развитието на нещата.     Този месец ви очаква къртовски труд. Вероятно ще ви се наложи да забравите за почивните дни. Добрата новина е, че още в средата на месеца ще започнете да забелязвате първите резултати от нечовешките ви усилия. Не бързайте да харчите средствата, които ще получите. Спестяването ще ви помогне да осъществите мечтана покупка или да вложите парите в обещаващ проект. През целия месец ще се радвате на подкрепа от страна на семейството ви. Това съществено ще облекчи натоварването. Въпреки  заетостта ви намерете време да прекарате 1-2 дни в романтична обстановка в компанията на любимия ви човек. Този месец ще усетите, че силите ви и ресурсите ви са на изчерпване. Това може да доведе до изнервеност и напрежение, но нямате нужда от тях. Не се правете на герои, а си вземете отпуска и я използвайте по предназначение. В здравословно отношение няма да имате проблеми, ако си осигурявате достатъчно сън и разходки на чист въздух. В средата на периода партньорът ви ще има нужда от вашата подкрепа, но най-вече разбиране. Дори нуждите му да са ви неясни, проявете търпение и разбиране. В края на месеца смело може да планирате къде да прекарате Коледните празници. Заложете на семейната обстановка. През този месец е добре да поработите сериозно и да спестите някой лев. Възможни са извънредни разходи, които може да ви заварят неподготвени. Началото на месеца ще ви поднесе изненади и не всички от тях ще ви зарадват неимоверно. Посрещнете трудностите с достойнство. Понякога ще ви се иска да се откажете от всичко, но тези моменти на слабост винаги ще са на финалната права, така че – не се предавайте. Втората половина на месеца ще ви помогне да си поемете въздух. Очаква ви и изненадващ приход, който сериозно ще облекчи положението ви, но все пак не разчитайте на случайността. Някои представители на знака ги очаква раздяла. Не тъгувайте прекалено. Всяка промяна е за добро. В здравословно отношение пазете стомаха си. Не прекалявайте с мазната и пържената храна.   Това е месец, в който да планирате внимателно предстоящите си действия. Не огласявайте намеренията си пред никого, нито пък се съветвайте, а още по-малко – искайте оценка на идеите ви. Те със сигурност са блестящи и нямате нужда от ничие одобрение. В средата на месеца ще имате интересно предложение, свързано с работата. Опитайте се да го вместите в графика си. Ако не се получи – винаги може да се откажете. В личен план не правете компромиси с живота си, но и не се оставяйте да бъдете потъпквани. Златната среда  е това, от което имате нужда. Емоциите никога не са добър съветник. Този месец ще ви наложи да се откажете от някои ваши навици. Всичко това ще ви се отрази добре, тъй като ще се отървете от ненужен товар. Вероятно ще понесете критики от личен характер на място, където това няма никакво отношение. Не бързайте да се обиждате. Нападките срещу вас показват единствено безпомощността на противника. В средата на месеца ще имате своите звездни моменти, които ще натрият доста носове. Възмездието със сигурност ще дойде, но вие не му помагайте, а само наблюдавайте.    Това е месец, който ще ви предложи много и интересни занимания. Ще имате възможността да участвате във всички тях и да се изявите. Приемете похвалата умерено. Моментите на слава са приятни, но кратки. Заложете на скромността и посветете времето си на трупане на знания и умения. В общуването заложете на близките ви роднини, особено ако не се могли да им обръщате много внимание през последните седмици. Нека жестовете ви към тях са искрени и без очакване на отплата. През първата половина на месеца няма да сте господари на времето си. Ако настоявате прекалено може и да постигнете повече свобода, но цената няма да си заслужава. Най-добре пожертвайте повече време и почивка, за да може да постигнете целите си. Втората половина на месеца няма да ви предостави добри възможности за действие и тогава искате или не – ще трябва да забавите темпото. Много е важно да не предприемате сериозни бизнес начинания без да сте се посъветвали със съответните специалисти. В личен план ситуацията ще е спокойна и нормална, което означава, че е добре да намерите време за романтична кратка ваканция. Партньорът ви го заслужава!    Този месец успехът ще ви застигне неочаквано. Не се колебайте да приемете всички позитиви, последващи от това, но и е добре да си дадете сметка, че отговорностите ви ще се увеличат. Ще трябва да докажете във времето, че напълно сте заслужили високата оценка и доверие, които са ви гласувани. Някои представители на знака ще бъдат раздвоени между интересни събития в личния живот и напрегнатото ежедневие в работата. Няма как – ще трябва да се раздадете. В здравословно отношение не правете компромис със съня. Липсата му може да ви изнерви и да ви докара неприятни ситуации. Това е месец, в който да отстоявате интересите си. Времето за компромиси е отминало, а вашето търпение е изчерпано. В служебно отношение пред вас ще се разкрият нови възможности. Не се колебайте да смените рязко посоката, ако ви се предостави такава възможност. Обвързаните представители на знака ще бъдат обзети от невероятно любовно вдъхновение. Изразете любовта си по всички познати и непознати начини. Партньорът ви ще бъде очарован. В средата на месеца не се оставяйте на тревожните мисли. Грижете се за себе си, като внимавате с какво се храните и си осигурявате достатъчно движение и удоволствия.", "date": "2018.11.01", "title": "Месечен хороскоп за ноември 2018 година"}
{"url": "https://www.actualno.com/america/trymp-izprati-15-000-voenni-na-granicata-s-meksiko-news_703488.html", "text": "  Американският президент Доналд Тръмп нареди да се увеличи американското военно присъствие на границата с Мексико до 15 000 военни, за да се спре „керванът от мигранти“, наброяващ няколко хиляди души, които са се насочили към САЩ.     Министерството на отбраната по-рано съобщи, че изпраща 5200 военнослужещи, част от които ще бъдат въоръжени, за да помогнат на граничните служби на границата с Мексико, пише Reuters, цитирана от БГНЕС.   На територията на Мексико по посока САЩ върви керван от мигранти, идващ от Хондурас. Още една колона стартира в неделя от Салвадор.\r\nСтопанинът на Белия дом заяви, че американската армия е готова да посрещне престъпниците и \"лошите момчета\", които искат да влязат в САЩ заедно с мигрантите. Тръмп обеща да затвори южната граница, ако мексиканските власти не спрат идващия през тяхната страна поток от нелегални.  ", "date": "2018.11.01", "title": "Тръмп изпрати 15 000 военни на границата с Мексико"}
{"url": "https://www.actualno.com/society/novini-ili-novini-kartinata-na-pechata-za-1-noemvri-news_703451.html", "text": "         Преди да разгледаме накратко какво пишат вестниците за днешния 1 ноември, редакционният екип на  ви честити Деня на народните будители с непоклатима вяра, че знанието и просветата са най-ценният капитал на всеки народ. За съжаление обаче често пъти у нас са на почит други \"ценности\", на които обръщат и днес внимание ежедневниците.  Колегите не удържат сарказма си относно случая с Държавната агенция за българите в чужбина (ДАБЧ). Най-големият удар на прокуратурата е подкуп за 5000 евро, казват те и не е, като да нямат право – с толкова пари „висшите патриотични сили” едвам стигат до Варадеро. Вестникът цитира и думите на заместник-главния прокурор Иван Гешев, който посочва, че председателят на ДАБЧ Петър Харалампиев е обвинен за 6750 евро, но и \"Ал Капоне бил в затвора само за данъци\".   Изданието обръща внимание на проучването на изследователския център \"Пю\" според което българите са на трето място от целия Европейски съюз по вяра в магии. От анализа, проведен в 34 европейски страни, става ясно, че огромно мнозинство от нашенците пък - 77% - търси упование в Бог.     Ежедневникът поставя акцент върху темата с ДДС-то при търговия със стоки от ЕС, като посочва, че все повече българи започват бизнес, при който поръчват онлайн стоки от  държави членки на Общността, а след това ги продават у нас. Очевидно, в тази пазарна ниша има все още свободно пространство. Изданието залага на потребителска тема в днешния си брой, като отбелязва, че до 4-5 години България ще остане без плодове и зеленчуци родно производство. Възможно е също така секторите на овощарството и зеленчукопроизводството да фалират заради ниските държавни и европейски помощи. Разбира се, всички се надяваме, че тази мрачна прогноза няма да се сбъдне, а напротив - на пазара все повече ще има изобилие от българска стока. Но 'трай бабо за хубост', както се казва!", "date": "2018.11.01", "title": "Новини или Novini - картината на печата за 1 ноември"}
{"url": "https://www.actualno.com/europe/ukrajna-chastichno-zatvarja-vyzdushnoto-prostranstvo-nad-cherno-more-news_703464.html", "text": "  Украйна частично затваря въздушното пространство над Черно море заради изпитания на управляеми ракети в Херсонска област, в близост до Крим. Това съобщава ТАСС, като се позовава на информация от говорителя на украинските ВВС Дмитрий Струтински.     \"Днес (1 ноември) в Херсонска област започва летателно-изпитателно учение, по време на което ще бъдат изпробвани управляеми ракети от зенитно-ракетните комплекси\", става ясно от думите на Струтински.   Във връзка с учебните стрелби въздушното пространство над Черно море ще бъде затворено от 1 до 4 ноември.   ", "date": "2018.11.01", "title": "Украйна частично затваря въздушното пространство над Черно море"}
{"url": "https://www.actualno.com/celebrate/chestvame-sv-sv-bezsrebyrnici-kozma-i-damjan-asijski-news_703476.html", "text": "  Св. Козма и Дамян били родни братя. Те се родили в провинцията АсияРечник, Мала Азия. Баща им бил езичник, а майка им Теодотия изповядвала християнската вяра. Мъжът й починал рано, и младата вдовица заживяла благочестив живот, като изпълнявала съвета на св. Ап. Павел: \"Истинската вдовица се надява на Бога и пребъдва в моления и молитви денем и нощем\". Теодотия поучавала децата си да водят богоугоден живот, учила ги на страх Божи, съветвала ги да се утвърждават в християнските добродетели.     Козма и Дамян от ранна възраст залягали да изпълняват Божия закон. Когато порастнали, те просияли със своите добри дела като две светила. За да бъдат полезни на ближния, те се заели да изучават лекарското изкуство; изучили вълшебните свойства на различните билки и се прочули като лекари. Господ Иисус благословил двамата лекари и им дарувал чудотворна целителна сила. Братята били много скромни. Те не търсели земна слава и величие, нито пък богатства. Не взимали от излекуваните болни ни пари, ни дарове, изпълнявайки строго съветите на Спасителя към апостолите: \"Болни изцерявайте, прокажени очиствайте... Даром получихте, даром давайте\" (Мат. 10:8). Заради тяхното безкористие св. Църква ги назовава \"безсребреници\".   Една християнка на име Паладия, която боледувала много години и похарчила голяма част от имота си по лекари, като узнала за тези лекари, изпратила хора да ги повикат, за да я излекуват. Св. Козма и Дамян изпълнили молбата й. Те посетили дома й, помолили се над нея и я излекували от тежката болест. Зарадвана, тя поискала да ги възнагради. Те отказали. Тя обаче настояла един от двамата да приеме поне три яйца в чест на св. Троица. По-малкият брат, св. Дамян, понеже тя го заклела в името на св. Троица, приел скромния дар – трите яйца. Когато по-късно големият брат узнал, че св. Дамян нарушил дадения пред Бога обет да не приемат никакви дарове за лекуването, поръчал на християните след смъртта им да не ги погребват в един гроб. Дамян, като нарушител на обета, да бъде погребан отделно.\r\nПръв починал св. Козма. Когато починал и св. Дамян, християните преценили, че поръчката на св. Козма е прекалено строга и не я изпълнили. Като родни братя, които извършили един подвиг и постигнали равна светост, те били погребани в един гроб. По-късно над този гроб бил построен храм, в който се извършвали много чудеса по тяхното молитвено застъпничество.   © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев).    ", "date": "2018.11.01", "title": "Честваме Св. св. безсребърници Козма и Дамян Асийски"}
{"url": "https://www.actualno.com/ruse/obshtinski-syvetnici-provedoha-zasedanie-na-pytja-ruse-razgrad-news_703502.html", "text": "  Общинските съветници от Ветово проведоха заседание на пътя Русе-Разград, предаде Нова телевизия.     Това е пореден протест заради състоянието на пътищата в общината. Състоянието на пътната мрежа е проблем както за гражданите, така и за линейките и бизнеса. Линейките от болницата в Кубрат поемат сигнали единствено за много спешни случаи, а бизнесът има големи загуби, защото доставчици на материали и продукти отказват да пътуват по тези пътища.   Пътят между Ветово и Глоджево е на повече от 30 години и никога не е ремонтиран основно. Това е причината председателят на Общинския съвет във Ветово да събере открито, протестно заседание общинските съветници.„Целта на нашия протест и да го изразим, заседавайки на републиканския път, беше да привлечем вниманието на отговорните институции, които в продължение на години  не обръщат внимание на състоянието на републиканската пътна мрежа на територията на Община Ветово”, каза председателят на Общинския съвет във Ветово д-р Мехмед Мехмед .\r\nВ общината живеят над 15 хиляди души и са регистрирани повече от 73 хиляди автомобила. „Хората пътуват трудно, дават много средства за ремонт на автомобили”, обясни д-р Мехмед.  От Пътната  агенция са обявили, че 8-километровият път от Глоджево до Ветово ще бъде ремонтиран до края на седмицата, но само с кърпежи. Затова ще бъдат отпуснати над 140 хил. лв. „Основен ремонт на този път Глоджево-Кубрат доколкото разбрах не се предвижда да се направи следващата година. Предвижда се да  се направи основен ремонт на част от пътя Червена вода – Семерджиево - Ветово – Асеново”, обясни д-р Мехмед.   Протестът на общинските съветници няма да спре докато исканията им не бъдат изпълнени, заяви председателят на Общинския съвет във Ветово.", "date": "2018.11.01", "title": "Общински съветници проведоха заседание на пътя Русе-Разград"}
{"url": "https://www.actualno.com/actualno/medija-sapiens-i-ubijstvoto-v-nadejda-news_703330.html", "text": "  Специалистите по социалните мрежи вероятно биха казали, че вече не живеем в света на  новината, а в света на реакцията; това какво се е случило е важно, но по-важни са реакциите към него. Последното жестоко убийство - в столичния квартал \"Надежда\", където мъж ликвидира жена си, а после и бебето си, както и предпоследното - на Виктория Маринова в Русе, обаче показаха тъкмо какво става в този свят на реакциите, разпределен между форумите и Фейсбук.     Там валят страшни неща. Размятат се Истанбулски конвенции, либерали питат патриоти защо, щом стане дума за бял хетеросексуален убиец, вторите мълчат, а те пък ги питат, защо, когато убиецът бил циганин, не обелват и дума. Феминистки кръгове нападат \"българския мъж\", защото растял с комплекси и Викторио Александров едва ли не го репрезентирал, докато най-бруталното е, че гневни майки линчуват , понеже не взел бебето, а мислел да спаси собствения си живот, тъй като да направиш това заключение между кафенцето и на диванчето във Фейсбук, е толкова лесно, колкото и да го вземеш с опряно дуло на пистолет в слепоочието в тъмната нощ и полуделия пътник до теб на седалката. \r\nЦялото това нещо има нужда от т.нар. reality check, проверка на действителността. Защото както при Виктория Маринова, така и при нейния печален съименик, става едно и също - реалността пада под печата на няколко щампи на мислене, които се наложиха от медиите и Фейсбук. Тези щампи учат, че неизбежно всеки проблем може да бъде прошнурован през осите на либерализъм-консерватизъм, глобализъм-патриотизъм, мнозинство-малцинство, мъже-жени и още няколко подобни. А всъщност и при двата случая ставаше дума за много по-дълбоко, страшно, брутално зло, чиято давност е толкова архаична, колкото с обратен знак ефимерни са всички фейсбук моди. Фейсбук аватари се замярат с клишета както деца с пръчки, изкуствени заключения се борят с изкуствени заключения. Нима наистина мислите, че гъстия мрак, който дреме около тези двама убийци, може да бъде разбулен с приказки за политически адженди, феминизми, консерватизми и либерализми? Нима наистина ви се струва, че злото може да бъде разгадавано през подобни структури на мисленето? \r\nТомас Джеферсън има една велика мисъл: че ако трябва да избере между човек, който чете само вестници, и човек, който не чете нищо, ще избере втория. Това не е просто остроумие, насочено от Джеферсън срещу вестниците, дори не е медийна критика. А идеята е, че медийната среда е необходима, но когато се превърна в единствена, това ограбва ума и го прави по-малко свободен от ума на онзи, който не чете нищо.  А казаното от Джеферсън е само безобидно пророчество в сравнение с това, което става днес. Човекът днес чете само медии, форуми и Фейсбук. Този медия сапиенс ще става все по-неподготвен да проумява не само злото, такова, каквото е, а действителността въобще. Фейсбук събра хората заедно, а след това ги клишира и ги копира, карайки ги да мислят еднакво и еднакво плитко. Накрая ще попитате: а какво да четем бе да те е́ба? \r\nЩом питате, значи нещата наистина отиват на зле.      Райко Байчев ", "date": "2018.11.01", "title": "Медия сапиенс и убийството в \"Надежда\" "}
{"url": "https://www.actualno.com/america/trymp-smjata-che-davaneto-na-amerikansko-grajdanstvo-po-rojdenie-e-bezumna-politika-news_703492.html", "text": "  Американският президент Доналд Тръмп нарече предоставянето на американско гражданство въз основа на това, че човек се е родил на територията на САЩ, „безумна политика“, която ежегодно струва милиарди долари на страната.     Президентът остро критикува това право пред своите привърженици в щата Флорида, пише БГНЕС.   „Демократите искат да продължат автоматично да предоставят гражданство по рождение на всяко дете, родило се на територията на САЩ в семейство на нелегални мигранти, дори ако те са били на нашата земя само няколко секунди. Ежегодно стотици хиляди деца на нелегални мигранти стават автоматично граждани заради тази безумна политика. Те веднага се сдобиват с правото да получат всички предимства и блага на американското гражданство, което струва милиарди долари ежегодно на бюджета“, подчерта Тръмп и добави, че децата на мигрантите „стават американски граждани за целия си живот“.\r\nТой припомни, че тази политика е довела до създаването на така наречения „родилен туризъм“ – разпространена практика, когато бременни чужденки отиват да раждат в САЩ в името на получаването на гражданство. „Конгресът никога не е приемал закони, предоставящи право на гражданство по рождение на нелегалните мигранти, а Конституцията не предвижда това, защото нелегалните мигранти не попадат под юрисдикцията на САЩ“, категоричен е Доналд Тръмп.  По-рано стопанинът на Белия дом обяви, че ще подпише президентски указ, отменящ правото на деца на нелегални мигранти да получат американско гражданство, въз основа на това, че са се родили на територията на САЩ. Американският вицепрезидент Майк Пенс на свой ред определи получаването на гражданство по рождение като магнит, привличащ в страната нелегалните мигранти.   ", "date": "2018.11.01", "title": "Тръмп смята, че даването на американско гражданство по рождение е безумна политика"}
{"url": "https://www.actualno.com/society/otbeljazvame-denja-na-narodnite-buditeli-news_703457.html", "text": "  На 1 ноември честваме Деня на народните будители. За първи той е отпразнуван в Пловдив през 1909 година. Дотогава на тази дата се е отбелязвал Денят на Свети Иван Рилски по стар стил. През 1922 година Народното събрание обявява този ден за празник на всички \"заслужили българи\", както са се изразявали тогава, пише БГНЕС.     В освободена от османско владичество България както интелигенцията, така и масовият човек съзнават подвига на възрожденските писатели и революционери, които създали атмосферата и довели българския дух до решимостта да поведе борба за държавен суверенитет. Много градове и села искат да отдадат заслужената признателност към народните будители не само като кръщават улици, читалища и училища на тяхно име. По тази причина Стоян Омарчевски, министър на народното просвещение на България, през 1922 г. внася предложение в Министерския съвет за определянето на 1 ноември за Ден на българските народни будители.   Денят възниква в трудното време на душевна разруха след Първата световна война. За българското общество е рухнал възрожденският идеал. За мнозина е ясна реалната заплаха от разпадане на националната ни ценностна система. В такъв момент българите се вглеждат в делата на онези, които в трудно време с мощта на своята мисъл, са връщали равновесието и духовната стабилност на народа.\r\nДалеч преди официалното обявяване на този празник със закон, българският народ почита своите будители и ги канонизира като светци в своята историческа памет. За първи път Денят е честван в Пловдив през 1909 г., а от 1922 до 1945 г. е общонационален празник. Забележителен е фактът, че първият закон на новоосвободената българска държава е законът за задължителното всеобщо начално образование и че 9 години преди Освобождението на България, през 1869 г. се създава книжовното дружество, което слага началото на Българската академия на науките. На този ден България отдава своето признание за дейността на безброй народни будители, които утвърдиха с делата си Българското възраждане.  От 1945 година празникът е отменен и след дълго прекъсване със Закона за допълнение на Кодекса на труда, приет от 36 Народно събрание, на 28 октомври 1992 г., се възобновява традицията на празника. Идеята за възстановяването му е на покойния вече Петър Константинов, председател на общонародно сдружение \"Мати Болгария\".   ", "date": "2018.11.01", "title": "Отбелязваме Деня на народните будители"}
{"url": "https://www.actualno.com/asia/otkriha-chernata-kutija-na-razbilija-se-indonezijski-samolet-news_703490.html", "text": "  Открита е черната кутия на катастрофиралия по-рано тази седмица самолет в Яванско море, съобщава вестник The Jakarta Post, цитиран от БГНЕС.     Водолазите са я извадили от дъното на морето. Тя се е намирала на 30 метра дълбочина и е в добро състояние.   Самолетът на авиокомпания Lion Air се разби малко след излитането си от международното летище на Джакарта. При инцидента загинаха всички 181 пътници на борда и 8-членният екипаж.", "date": "2018.11.01", "title": "Откриха черната кутия на разбилия се индонезийски самолет"}
{"url": "https://www.actualno.com/viewpoint/skandalyt-s-bylgarskoto-grajdanstvo-zashto-chak-sega-news_703510.html", "text": "   За скандала в Държавната агенция за българите в чужбина (ДАБЧ), която отдавна е под контрола на ВМРО, се знае поне от четири години. Но сега прокуратурата изведнъж се задейства. Човек може да си помисли, че цялата акция има една цел: подчиняването на Каракачанов, пише в коментар за .      Годината е 2014. Според разследване на прокуратурата, Държавната агенция за българите в чужбина (ДАБЧ) е издала хиляди удостоверения за български произход на албанци, косовари и македонци, без реални доказателства за такъв произход. Удостоверенията са необходими за натурализацията на чужденци на основание български произход, което е едно от изискванията за придобиване на български паспорт. Резултатите от прокурорската проверка бяха толкова скандални, че единственото логично обяснение за действията на ДАБЧ изглеждаше да е това: корупция. От 1500 проверени удостоверения за български произход половината се оказаха издадени без каквито и да било доказателства, независимо от законовото изискване да има поне един документ за възходящ българин в родáта на кандидата за гражданство. В отговор на разследването служебният премиер Георги Близнашки моментално уволни временния шеф на ДАБЧ Йордан Янев.  Сигналът до прокуратурата е подготвен от бившата шефка на дирекция “Българско гражданство” в Министерството на правосъдието Катя Матева. В резултат между 2014 и 2016 година са прекратени над 7000 преписки за натурализация. Когато Екатерина Захариева (ГЕРБ) поема поста министър на правосъдието, тя застава зад служителката си и обявява, че търговията с българско гражданство е недопустима. По-късно ВМРО (които подкрепят кабинета „Борисов 2\") ясно показват какво искат: в декларация от парламентарната трибуна настояват за уволнението на Катя Матева. Малко по-късно тя получава нареждане да подготви за преразглеждане всички над 7 000 стопирани преписки.   През януари миналата година случаят е разказан в журналистическо разследване на „Медиапул\". Два месеца по-късно Министерството на правосъдието заявява, че ще пресече търговията с българско гражданство. Междувременно по темата пишат различни медии, сред които вестниците „Сега\" и „Капитал\".     Днес годината вече е 2018. От ДПС обявяват, че ще инициират анкетна комисия в парламента, която да се занимае именно с това - търговията с българско гражданство. Но всички тези начинания остават спорадични, изглеждат без продължение, а властта все едно не чува, че по темата се говори. Прокуратурата пък сякаш забравя за проверката си от 2014 година.\r\nМеждувременно правителството отдавна се е сменило, а лидерът на ВМРО Красимир Каракачанов е предложил Петър Харалампиев за шеф на ДАБЧ. Всичко си върви постарому. До тази седмица, когато се стига до шумната акция в Агенцията за българите в чужбина. Харалампиев е арестуван, а публичните обвинения са именно за търговия с българско гражданство.   Вследствие се разиграва водевилен сюжет: повтарят се всички онези обвинения, разследвани преди това от редица медии, но останали без обществен отзвук. И тъй като връзките между ВМРО и Агенцията са видими и проследими в годините назад, вицепремиерът и лидер на партията Красимир Каракачанов мелодраматично заплашва, че ще се гръмне, ако бъде доказана корупция, въвличаща формацията му в скандала. Случаят може и да Ви изглежда странен, но всъщност е съвсем обичаен за родната действителност, в която централна роля има държавното обвинение. За да се разбере казусът с “внезапно избухналния” скандал с българското гражданство, за който е ясно е, че съществува поне от четири години, трябва да се обърне внимание на политическия контекст. А той, разбира се, е свързан с вълшебната думичка „стабилност\". Иронията е, че тази стабилност, която тресе цялата държава, в момента зависи изцяло от „Обединените патриоти\". И затова те трябва да бъдат подчинени, като достъпът до власт (който в България май вече се е превърнал в синоним на корупция) не е достатъчен.   Само преди седмица именно лидерът на ВМРО изигра посредническа роля, за да запази управлението след поредния скандал, сътворен от „Патриотите\" - става дума за срамното изказване на колегата му вицепремиер Валери Симеонов по адрес на майките на деца с увреждания. Малко по-отдавна пък Каракачанов игра ролята на “синя каска” в разрива между Симеонов и Сидеров. А наред с всичко във военното министерство стои на дневен ред милиарден харч за армейско оборудване.   Затова във ВМРО трябва да знаят, че е необходимо да действат в интерес на стабилността. Трябва да знаят също така, че ако не действат стабилно, стабилността на управлението ще се стовари върху партията и лидера ѝ. Защото както едно разследване може да се бави четири години, така може и изведнъж да стигне до уличаващи доказателства, нали така? Случаят с българското гражданство е на път да се превърне в христоматиен за всички онези описвани неведнъж разследвания, с протакането на които държавното обвинение държи в подчинение редица политици. За сходен пример на най-високо ниво може да се приеме и онази почти комична случка със суджука, който трябвало да стигне до премиера Борисов. Ами ако един ден, след четири години например, разследването покаже, че суджукът наистина е пристигнал?\r\nТака че проблемите в казуса “Българско гражданство” са поне два. Първият: самата търговия с българско гражданство, за която се пише и говори от години и която потвърждава подозрението, че корупцията е просмукала всички нива на българската държавност. И вторият: репресивният апарат, който не просто взима заложници, а направо внедрява свои “подчинени” във властта, за да действат така, както е нужно за опазване на стабилността.", "date": "2018.11.01", "title": "Скандалът с българското гражданство: Защо чак сега?"}
{"url": "https://www.actualno.com/society/pystra-palitra-ot-sybitija-za-denja-na-narodnite-buditeli-news_703459.html", "text": "  Първи ноември, Денят на народните будители, ще бъде отбелязан с редица тържествени събития в цялата страна. Столицата ще е център на най-големите прояви за празника, предаде БГНЕС.     В Деня на народните будители ще се проведе традиционната церемония по издигане на националния флаг пред президентската институция. В 10:00 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част. След церемонията държавният глава ще проведе среща от 10:20 часа на „Дондуков“ 2 с ръководители на културни институции, общественици и дейци в областта на науката, образованието, културата и изкуството.   Българската академия на науките ще отбележи с тържествено събрание Деня на народните будители. Честването ще се проведе от 11:00 часа в зала „Проф. Марин Дринов“ на БАН и ще бъде открито от председателя на Общото събрание на БАН проф. Евелина Славчева. Слово по случай Деня на народните будители ще произнесе проф. Румяна Дамянова от Института за литература на БАН. Доц. Крум Бъчваров от Националния археологически институт с музей ще представи резултатите от мащабно научно изследване на ДНК материал, даващ информация за живота в Югоизточна Европа и Анатолия през късната праистория.\r\nПо случай празника учени от деветте научни направления на Академията ще получат дипломи за най-цитирана статия през изминалата година.  Председателят на Народното събрание Цвета Караянчева ще поздрави участниците в националната ученическа конференция „Модел Народно събрание „Сесар Вайехо”. Откриването на двудневния форум ще бъде на 1 ноември в 10:00 часа в сградата на 157-ма гимназия с изучаване на чужд език „Сесар Вайехо“ в София. Целта на конференцията е чрез симулиране на дейността на Народното събрание учениците да се запознаят с работата на една от най-важните институции в България. В 11:00 часа председателят на Народното събрание ще присъства на официалната церемония по откриване на Образователно-спортен комплекс „Лозенец“. Партньор при реализацията на проекта са частна детска градина и училище “Свети Георги”.   Ттържественото отбелязване на Деня на народните будители в Националната библиотека \"Св. св. Кирил и Методий\" ще започне в 17:00 часа. Ще бъде открита изложбата \"Пространства за будители\", посветена на периодичния печат, издаван от народните читалища през периода 1888-2018 г. Експозицията е подготвена съвместно от експерти на Библиотеката и Съюза на народните читалища. Ще бъде обявен и първия носител на Почетната награда (грамота) за \"Млад будител на 2018\".\r\nВ 19:00 часа ще се състоят петите годишни награди „Будител на годината“ 2018. Тази година за първи път БНР е организатор на престижната кампания, която фокусира вниманието върху личности, направили през годината нещо стойностно и значимо, със силно духовно послание и отзвук в медийното пространство. Номинираните за отличието са избрани между 17 предложения на журналистическия екип на програма „Христо Ботев“ на БНР и над 120 предложения, дадени в писма на слушатели на радиото.    ", "date": "2018.11.01", "title": "Пъстра палитра от събития за Деня на народните будители"}
{"url": "https://www.actualno.com/blagoevgrad/uchilishte-v-blagoevgrad-ima-novo-sportno-igrishte-news_703485.html", "text": "  Учениците от СУИЧЕ „Св. Климент Охридски“ в Благоевград вече се радват на новото си спортно игрище. Инициативата бе отдавна ключова точка в общинския съвет на града,а днес вече е факт. Новото игрище разполага с изкуствена трева, нови футболни врати и 24 часово осветление на целия терен.      \"Споделям убеждението, че спортът, освен здраве, е и превенция на пороците. Длъжни сме да осигурим най-добрите условия за нашите деца, затова продължаваме да надграждаме\", коментира инициативата кметът на града д-р Атанас Камбитов.  Това е втората реновация в рамките на месец на учебното заведение в града. Преди седмица, ДГ \"Роса\" осъмна с изцяло ремонтирана детска площадка. На терена бяха поставени нови люлки, пързалки и всякакви други удобства, за да може игрите и развлеченията на по-малките да бъдат интересни и разнообразни.", "date": "2018.11.01", "title": "Училище в Благоевград има ново спортно игрище"}
{"url": "https://www.actualno.com/blagoevgrad/detski-uchitelki-ot-blagoevgrad-se-obuchavat-v-ispanija-news_703484.html", "text": "  Пет учителки от детска градина №1 „Ведрица“ в Благоевград се върнаха от обучение във Валенсия, Испания. Инициативата е свързана с придобиването на нови умения и е перспектива за бъдещ процес на професионална комуникация с педагози от Европа.     Визитите се осъществиха в различни образователни центрове и училища, където педагогическите специалисти от ДГ №1 „Ведрица“ гр.Благоевград се запознаха с други подходи на взаимодействие в реална работна среда; с различни методи на работа; с организацията на образователната работа. По време на визитата в Испания, педагозите от ДГ „Ведрица“ присъстваха в реална работна среда на взаимодействието на педагогическите специалисти и друг персонал с родителите. Програмата за разменни начела бе осъществена с помощта на инициативата Еразъм +, част от проекта: \" „Европейска квалификация на педагогически специалисти за придобиване на компетенции за прилагане на нови методи в педагогическото взаимодействие с деца 3-7години“.  След връщането си в Благоевград, детските учители бяха на работна среща с директори от всички детски градини в града, където разказаха за своето обучение, практиките на преподаване в Испания и историите, които са видели и научили. По време на срещата беше представен и алгоритъм за кандидатстване по програма Еразъм+. Предстоят срещи с учители от община Благоевград и областта, на които ще бъдат разпространени добрите практики и технологията на писане на проект по Еразъм+. Срещите с директори и учители целят да бъдат мотивирани за участие в инициативата за обмен, за да надградят своите професионални качества и знания на европейско ниво.    ", "date": "2018.11.01", "title": "Детски учителки от Благоевград се обучават в Испания"}
{"url": "https://www.actualno.com/business/opasenie-do-4-5-godini-moje-da-ostanem-bez-bylgarski-plodove-i-zelenchuci-news_703453.html", "text": "   . Това стана ясно по време на конференция по бъдещата Общата селскостопанска политика на ЕС (ОСПБ с участието на председателя на комисията по земеделие в Европарламента Чеслав Адам Шекерски (ЕНП, Полша) и членовете ѝ от България Владимир Уручев и Момчил Неков.     По думите на Неков в австрийската провинция Южен Тирол делът на субсидиите за плодове и зеленчуци са 4,6% от стойността им, а в България - 2-3 на сто. , предупреди той. „За това моментално трябва да искаме увеличение на субсидиите за тези 2 сектора у нас. Другото, за което настояваме всички, е по-голяма обвързана подкрепа, повече пари за литър мляко за сметка на директните плащания“, каза още Неков.   Владимир Уручев обясни, че по първия стълб, засягащ и производството на плодове и зеленчуци, България трябва на държавно ниво да види рамката, дадена от ЕК, и максимумът, който може да се използва да се насочи към тези сектори.\r\nМомчил Неков смята, че парите от ОСП трябва да се ползват от истински земеделци, а не от кандидати за субсидии. Чеслав Адам Шекерски от своя страна добави, че важна тема за България са таваните за субсидиите. „Става дума за концентрацията на земи, която е прекомерна. Земята е обектът на спекулации и се правят опити за инвестиране на капитал в земя. За нас е изключително важно поземлената собственост да е в ръцете на производителите, които реално обработват земята и разчитат на нея за поминъка си. Не става дума за притежаването на земя, а за заетост в селското стопанство. Искаме  да поставим акцента върху заетостта. Това не е лесна задача“, добави той. По думите му в някои страни страни от Източна Европа на 20% от стопаните се падат 80% от директните плащания, но не бива да се вреди и на големите стопанства, защото те също постигат добри резултати.  Друга важна тема според Момчил Неков са . Така според евродепутата цялата тежест пада върху производителя, който, въпреки че е най-уязвим, получава най-малко. Това е хоризонтален общоевропейски проблем. Важно е България да вземе мерки за защита на производителите.   При преговорите за търговските споразумения със страните от „Меркусор“ например на преден план излизат автомобилните производители, Неков определи като недопустимо предложението да се орязва Програмата за развитие на селските райони с 15% . Той изтъкна, че програмата всъщност се бори с вътрешната миграция от селата към градовете.", "date": "2018.11.01", "title": "Опасение: До 4-5 години може да останем без български плодове и зеленчуци"}
{"url": "https://www.actualno.com/asia/rusija-indija-i-iran-syzdavat-alternativa-na-sueckija-kanal-news_703515.html", "text": "   , съобщи иранската телевизия Press TV, цитирана от БГНЕС.      В този проект ще се обърне внимание както на железопътния, така и на водния транспорт. Стоките ще пристигат от Индия в иранския град Бандар Абас на крайбрежието на Персийския залив, а оттам – на крайбрежието на Каспийско море, откъдето по море ще стигат до Астрахан, а след това по железопътно трасе – до Европа.   Коридорът ще бъде по-евтина и къса алтернатива на Суецкия канал: времето и стойността на превозването на товари се намалява с 30-40%. Например ако се сравнява със Суецкия канал, то товарът от Мумбай до Москва по коридора \"Север-Юг\" ще пристигнат 20 дена по-бързо. Освен това се планира годишно по новия транспортен коридор да минават 20-30 млн. тона товари.\r\nПо-рано министърът на търговията на Индия Суреш Прабху заяви, че активното използване на коридора трябва да започне възможно най-бързо. Пробните доставки по нови път вече се проведоха през 2014 г.  ", "date": "2018.11.01", "title": "Русия, Индия и Иран създават алтернатива на Суецкия канал"}
{"url": "https://www.actualno.com/america/strelba-kraj-kapitolija-vyv-vashington-news_703489.html", "text": "  Полицията във Вашингтон разследва стрелба недалеч от сградата на Конгреса, съобщава телевизия Fox News.     Стрелбата е избухнала до централната железопътна гара на американската столица, „Юниън стейшън“, и Музея на пощата. В близост до тях е една от централните улици в града „Масачузетс авеню“, която е затворена. 35-годишен човек е ранен и се намира в критично състояние с многобройни огнестрелни рани, пише още БГНЕС.   Полицията на Капитолия обяви, че заради инцидента са отцепени всички входове на сградата, в която се намира Конгресът на САЩ. Разследването продължава и районът не се смята за сигурен, добавиха от правоохранителните органи.", "date": "2018.11.01", "title": "Стрелба край Капитолия във Вашингтон"}
{"url": "https://www.actualno.com/blagoevgrad/hvanat-s-narkotici-izbjaga-ot-policijata-v-blagoevgrad-news_703549.html", "text": "  18-годишен арестант избяга от спешното отделение в Благоевград, съобщи кореспондентът на в града. Той е бил задържан след рутинна проверка от органите на реда, които откриват в него марихуана, с тегло от около 0.6 грама по първоначални данни.               18-годишен арестант избяга от спешното отделение в Благоевград. \r\nЗаместник-директорът на ОД на МВР Благоевград Димитър Кръстев заяви пред журналисти, че 18-годишното момче е спряно от патрулиращи полицаи за рутинна проверка. При направената справка се установило, че лицето е криминално проявено за дребни престъпления. Направеният обиск на момчето показал наличие на 0,6 грама канабис. След като лицето е задържано и документите от прокуратурата започнали да се подготвят, то не се почувствало добре и поискало консултация с лекар.\r\nВ лечебното заведение неговите белезници били свалени, за да могат лекарите да се погрижат за здравето му. В този момент момчето започнало да бяга и скочило през един от отворени прозорци. В момента в целия град издирватилни екипи извършват акция по претърсване на района, за да открият задържания.  Предприети са издирвателни действия по установяването на местоположението на задържаното лице. Младежът е криминално регистриран за кражби и увреждане на имущество.", "date": "2018.11.01", "title": "Хванат с наркотици избяга от полицията в Благоевград"}
{"url": "https://www.actualno.com/politics/rumen-radev-za-da-si-buditel-intelektualnijat-avtoritet-ne-stiga-news_703545.html", "text": "  За да си будител, интелектуалният авторитет не стига, трябва да имаш добавена стойност от доблест, кураж и посветеност. Това каза президентът Румен Радев по повод Деня на народните будители, предаде агенция „Фокус“.     „Събрали сме се да отбележим Деня на народните будители. . . Будителите са мисионерите на културата, морала и свободата“, каза още Румен Радев.   В официалното си слово президентът посочи, че едни будят с таланта си, други с пример. „Едни пишат книги и играят на театралната сцена, а други пишат история и носят достойно своята роля на сцената на живота. Затова днес сред нас е Кристиян, който посвети своите усилия за спасяването на последната теснолинейка в България, за да има транспорт за хората в Родопите. Тук е и софиянецът Пламен, който върши чудеса за училището в родното си село, тук е и планинският водач Орлин, който увлече стотици хора да носят на гръб материали високо в планината, за да изградят заедно животоспасяващ заслон. Тук сте и Вие, големите имена на българската култура и наука и хора с кауза, които нямат нужда от представяне“, посочи още президентът Румен Радев.", "date": "2018.11.01", "title": "Румен Радев: За да си будител, интелектуалният авторитет не стига"}
{"url": "https://www.actualno.com/crime/petyr-haralampiev-ostava-v-aresta-news_703581.html", "text": "  Специализираният съд остави в ареста Петър Харалампиев и задържаните служители на Държавната агенция за българите в чужбина (ДАБЧ), предаде БГНЕС.     Повече от четири часа Специализираният наказателен съд разглежда днес мерките за неотклонение на задържаните и обвинени за корупционния скандал с български документи началник и служители на Държавната агенция за българите в чужбина.\r\nСъдът уважи искането на поиска за постоянен арест за председателя на Агенцията Петър Харалампиев, на главния секретар Красимир Томов и на още един задържан - Марко Стойов.   Според обвинението престъпната схема за подкупи, срещу които се издават удостоверения за български произход, е започнала да действа още от юли миналата година, когато Харалампиев е оглавил Агенцията. Четвъртата обвиняема - Петя Симеонова бе освободена в сряда срещу парична гаранция заради здравословното ѝ състояние и заради отзивчивостта пред разследващите.  Заместник-главният прокурор Иван Гешев определи разследването и корупцията в ДАБЧ като \"без аналог в новата ни история\". Съгласно обвинението, Харалампиев определил тарифите за издаване на удостоверение за български произход. 350 евро била за тези, които имат основание да претендират за такъв произход, като за малко тя станала и 500 евро, но скоро пак била върната на старото положение. Ако обаче нямаш основание да твърдиш, че си българин, мизата отивала на 5000 евро. Няма обаче намерени пари в нито един от обвинените за престъпна група, но били установени \"сериозни виртуални портфейли с биткойни\", за които тепърва ще се установява дали са на Харалампиев и Томов.\r\nДруг интересен факт - един от свидетелите, Димитър Владимиров, бивш директор, сега заместник на Харалампиев, твърди, че година и половина наблюдавал престъпната дейност. Отворен е въпросът защо чак сега се обръща към компетентните органи. Още няма и приложени СРС към делото, а такива би трябвало да има.", "date": "2018.11.01", "title": "Петър Харалампиев остава в ареста "}
{"url": "https://www.actualno.com/politics/dps-smjata-che-ot-gerb-sa-pokrili-skandala-s-izdavaneto-na-bylgarski-pasporti-news_703505.html", "text": "  „Няма решение на ДПС за бойкот на заседанията. Всяка сутрин заседава парламентарната група по актуални  въпроси за деня, по програмата, и решава за съответния ден.  Решението ни от по-предишния централен съвет е за демонтаж на правителството и ние изпълняваме това решение. Ще продължим до пълния демонтаж на това правителство”. Това заяви депутатът от ДПС Хамид Хамид в ефира на Нова телевизия.     Хамид обяви категорично, че ДПС иска отстраняването на Валери Симеонов: „Той сам оставка няма да подаде. Това, което изрече, тези безчувствени думи, които вече цяла България, а може и Европа, ги коментират, но  наред с това и Държавната агенция за българите в чужбина е в неговия ресор. Ако някой не може да си контролира ресора, няма място в изпълнителната власт”.   Хамид заяви, че ГЕРБ е покрила скандала с издаването на български паспорти на 114 души, издирвани от Интерпол. „ГЕРБ, невнасяйки тази анкетна комисия, покри изнасянето и изсветляването на тези факти”, каза депутатът. Той подчерта, че в проекта за решение за анкетната комисия за българско гражданство се съдържат твърдения на европейски и български медии за период, различен от управлението на Петър Харалампиев: „Там основните твърдения са за огромни злоупотреби с издаване на удостоверения за българско гражданство, датиращи от 2015-2016 г. Ние искахме тези твърдения да се проверят дали са истина. Тази анкетна комисия не видя бял свят, но ние ще настояваме това да стане, защото периодът, който се визира във френските медии, българските медии, е далеч преди 2017 година. Искаме задълбочена проверка на целия процес по издаване на българско гражданство”.\r\n„Невнасяйки това проекторешение веднага в дневния ред на Народното събрание съставянето на тази комисия, аз приемам като укриване и опъване на чадър от някого към някого. Въпрос на изясняване е кой-кого покрива”, уточни Хамид.  Искаме всички патриоти да бъдат отстранени от властта, заяви категорично Хамид Хамид: „Бихме подкрепили правителство на малцинството. Има много правителства, които управляват, и то успешно, като разчитат на мнозинство на база програма и идеи, а не на тази аритметика”.   ", "date": "2018.11.01", "title": "ДПС смята, че от ГЕРБ са покрили скандала с издаването на български паспорти"}
{"url": "https://www.actualno.com/europe/mvnr-na-ukrajna-ruskite-sankcii-sa-opit-da-se-povlijae-vyrhu-izborite-v-stranata-news_703626.html", "text": "  Министърът на външните работи на Украйна Павел Климкин нарече контрасанкциите на Русия „опит за влияние“ върху страната в навечерието на президентските и парламентарните избори.     „Даже съвсем повърхностен анализ на т.нар. „санкционен списък“ на Русия и времето на неговото обнародване свидетелстват за началото на многосерийния сериал за опити да се повлияе на Украйна в навечерието на изборите и след тях“, написа Климкин в Twitter.\r\nВъншният министър на Украйна добави, че счита решението на Русия „не за първа серия, а само тийсър“ (кратко рекламно съобщение).     Припомняме, че министър-председателят на Руската федерация Дмитрий Медведев подписа постановление на правителството за по отношение на 322 украински граждани и 68 компании.  Руската страна отбелязва, че въвеждането на руските контрамерки \"цели да противодейства срещу недружествените действия по отношение на руски граждани и юридически лица от страна на Украйна, отмяна на ограниченията, въведени по-рано от украинската страна, по отношение на тези лица и нормализация на двустранните отношения\".\r\nОт Москва уточняват, че правителството на Русия си запазва правото да отмени въведените специални икономически мерки в случай, че Украйна отмени своите ограничителни мерки, въведени по отношение на руски граждани и юридически лица.", "date": "2018.11.01", "title": "МВнР на Украйна: Руските санкции са опит да се повлияе върху изборите в страната"}
{"url": "https://www.actualno.com/europe/v-armenija-predstojat-predsrochni-parlamentarni-izbori-news_703627.html", "text": "  Парламентът на Армения не преизбра Никол Пашинян за поста премиер на републиката, което означава, че в страната ще се проведат предсрочни парламентарни избори, предаде БГНЕС.     \"За кандидата са гласували 0 депутати, срещу него - 0, въздържали се - 13. Решение не е прието\", заяви говорителят на парламента Ара Баблоян след гласуването.   Пашинян подаде оставка на 16 октомври. На 24 октомври в парламента протече гласуване на кандидатурата му за поста на ръководител на правителството - депутатите не я гласуваха.\r\nВ съответствие с конституцията на Армения, след като парламентът не успее да избере министър-председателя два пъти, започва процес на разпускане на Народното събрание и се назначават предсрочни парламентарни избори. Самият Пашинян вече обяви, че изборите ще се проведат на 9 декември, след като президентът Армен Саркисян подпише съответния указ.  След смяната на властта в Армения на 8 май 2018 г. страната е свидетел на политическа аномалия. Въпреки че парламентът, вследствие на широкомащабни улични протести, избра Пашинян за ръководител на правителството, той нямаше мнозинство в самия законодателен орган. Фракцията Елк, подкрепяща Пашинян, се състои от девет депутати. Бившата управляваща Републиканска партия има относително мнозинство - 49 от 105 мандата.   ", "date": "2018.11.01", "title": "В Армения предстоят предсрочни парламентарни избори"}
{"url": "https://www.actualno.com/society/kzp-s-preduprejdenie-za-shofiorite-za-servizi-v-symnitelni-garaji-news_703542.html", "text": "  Когато избират сервиз за смяна на гумите при подготовката на автомобила за експлоатация в зимни условия, хората да търсят услугите на търговци, които са на светло, препоръча председателят на Комисията за защита на потребителите (КЗП) Димитър Маргаритов по bTV радио.     Той добави, че е рисковано да се отива в съмнителни гаражи, където не се знае кой стои насреща, с каква техника разполага и дали е регистриран да осъществява такава дейност.\r\nДнес КАТ стартира своята традиционна акция „Зима”, като в третия етап от кампанията – от 21 до 30 ноември, ще се проверява дали автомобилите са готови за зимата, а при нарушения ще бъдат налагани санкции. Ще се следи изправността на фаровете, чистачките, устройствата за почистване на стъкла и големината на грайфера на гумите, която трябва да е не по-малко от 4мм.   „За да са спокойни хората, че ще подготвят автомобилите си с хубави гуми, макар и невинаги това да означава скъпи, е важно да проследят маркировката, която е изобразена върху тях. Ако не са наясно какво означават символите – като година на производство, шум, разход на гориво, условия, при които могат да бъдат използвани съответните гуми, могат да прочетат повече за това в интернет пространството”, обясни председателят на Комисията за защита на потребителите.  Маргаритов посъветва още да се търси предварително информация за цените, на които ще бъде извършена съответната услуга.\r\n„Дали в цената на гумите, ако те се купуват от същото място, където ще бъдат сменени, са включени и самата смяна и други допълнителни разходи, които биха могли да възникнат. За да не се окаже, че първоначално сме били взели решение, което отговаря на нашите представи за доброто съотношение цена-качество, а впоследствие ще бъдем натоварени с още разходи, които ще оскъпят услугата в степен, която не сме си представяли”, даде пример той.   Инспекторите на КЗП следят за съответствието на предлаганите в търговската мрежа гуми със стандарта за безопасност, както и за обозначаването на цените и условията за продажби при евентуални намаления.    През миналата година Комисията е забранила пускането на пазара на 340 устройства за светлинна сигнализация за автомобили. Опасни зимни гуми на нашия пазар в хода на проверките не са установявани.\r\n„В координация с колегите от Агенция „Митници” още на границите ние обръщаме сериозно внимание на съответствието на стоките с европейските стандарти за безопасност и ако се стигне до опит за внос на продукти без необходимите документи, надявам се че ще успеем да реагираме навреме и те няма да бъдат разпространени на нашия пазар.", "date": "2018.11.01", "title": "КЗП с предупреждение за шофьорите за сервизи в съмнителни гаражи"}
{"url": "https://www.actualno.com/politics/valeri-simeonov-razkaza-prevantivno-za-svoja-sreshta-prez-2017-g-svyrzana-s-dabch-news_703551.html", "text": "  \"През лятото на 2017 година получих сигнали за злоупотреби в Държавната агенция за българите в чужбина (ДАБЧ) от едно лице, което пожела среща. Това лице се казва Катя Матева. Към онзи момент все още служителка на Министерството на правосъдието и пряко отговаряща за българското гражданство. Бяха ми предоставени писмени данни и сигнали, подадени към ДАНС.\" Така започнаха обясненията на вицепремиера Валери Симеонов, предизвикани от исканията за неговата оставка от страна на БСП и ДПС заради установените престъпления в ДАБЧ.     Симеонов допълни, че след срещата се е посъветвал с неговия близък \"съратник\" Красимир Каракачанов и получил от него съгласие и да предостави тези материали на съответните специализирани служби.   \"Срещата беше проведена в моя кабинет на 30 октомври 2017 година. Предоставих писмената информация и устно запознах компетентните институции. Две седмици по-късно направих втора среща и с това моите ангажименти приключиха. До колко те са послужили за повдигането на сегашните обвинения не мога да кажа, не ми е работа да се интересувам\", каза още Симеонов.\r\n\"Не мога да приема едни упреци за оставка без каквото и да било основание\", обясни още той и увери, че си е изпълнил задълженията по отношение на Държавната агенция на българите в чужбина.  Припомняме, че заради схема с издаване на удостоверения за български произход за кандидатстващи за български паспорт чужденци в ареста се отзова Петър Харалмпиев, който е номинация на свързвана с ВМРО - “Бг Патриот”. Харалампиев е с обвинения за ръководене на организирана престъпна група, за подкуп и търговия с влияние. Подкупът е 5000 евро, а по 5 други случая взел по 350 евро, твърди прокуратурата.   ", "date": "2018.11.01", "title": "Валери Симеонов разказа превантивно за своя среща през 2017 г., свързана с ДАБЧ"}
{"url": "https://www.actualno.com/smolyan/kmetyt-na-chepelare-slavka-chakyrova-s-pozdrav-za-denja-na-buditelite-news_703628.html", "text": "  Кметът на Чепеларе Славка Чакърова поздрави съгражданите си по случай днешния празник:      \"Поздравявам ви с 1 ноември – Денят на Народните будители – национален празник, обърнат към най-здравите и дълбоки корени на българската духовност. Един от най-светлите празници, белязали оцеляването на нашата нация през вековете.  Скъпи учители и дейци на народното просвещение и култура,  Вие сте достойни наследници на народните будители, които неуморно работят и възпитават у младото поколение любов към всичко свято и родно! Днес българският учител поема не само отговорността да образова, но и да възпитава човешки добродетели и родолюбие у младите.    Пожелавам на всички, чиято мисия днес е да опазват и съхраняват българската духовност, да не спират да будят съзнанието на младото поколение, за това какво е наследството, което носим като история, духовност и традиции! Бъдете достойно и горди наследници на българската духовност.  Честит празник!\" ", "date": "2018.11.01", "title": "Кметът на Чепеларе Славка Чакърова с поздрав за Деня на будителите"}
{"url": "https://www.actualno.com/business/banka-dsk-vyvejda-usluga-za-video-jestov-prevod-za-klienti-news_703620.html", "text": "   ЕАД, българското дъщерно дружество на Банка ОТП, въведе услуга за видео жестов превод за клиенти с увреден слух. Проектът е реализиран съвместно с и платформата и стартира в пет офиса на банката в страната:     на ул. „Цар Калоян“ № 1 в София\r\nна бул. „Искърско шосе\" № 7 в София\r\nна ул. „Христо Г. Данов“ № 6 в Пловдив  на бул. „Владислав Варненчик“ № 53-55 във Варна\r\nна ул. „Васил Априлов“ № 12 в Бургас\r\nСпециализираната платформа е инсталирана на таблетни устройства, като обслужването на клиентите се осъществява посредством онлайн видео жестов превод в реално време. Връзката между служителя на банката в съответния клон и преводача е възможна чрез поставяне на слушалки към таблета. Така обслужването на хора, за които жестовият език е основна форма на комуникация, протича бързо и лесно.    За да ползват услугата, клиентите могат да посетят директно някой от петте клона и да изберат опцията „Услуги с жестов превод“ от повикващата система, след което ще бъдат поканени на гише, обозначено със специален стикер. За по-голямо удобство, клиентите могат да заявят желанието си да ползват услугата предварително – чрез , налично за Android, а скоро и за iOS. При получаване на подобна заявка жестовите преводачи уведомяват избраното от клиента поделение на банката и изпращат на клиента уникален код, който се въвежда на устройството на повикващата система на място в клона на банката. „Като социално отговорна компания, Банка ДСК се стреми да подпомага пълноценното участие на хората с увреден слух в ежедневния живот, включително чрез улесняване на достъпа им до финансови продукти и услуги. Проектът интегрира възможностите и последните тенденции в развитието на новите технологии – стратегия, която банката следва като част от своята дигитална трансформация“, сподели г-жа Виолина Маринова, председател на Управителния съвет и главен изпълнителен директор на Банка ДСК.\r\n„Инсталирането на специализираното приложение в клоновете на банката ще улесни значително общността на хората с увреден слух. Радваме се, че в лицето на Банка ДСК откриваме партньор със сериозен ангажимент към обществото и грижа за специфичните нужди на всеки клиент. Това е важна стъпка в посока равен достъп до услуги и информация, и осигуряване на повече възможности за глухите и слабочуващите хора в България“, допълни г-н Ашод Дерандонян, основател и председател на фондация „Заслушай се“.\r\nЗа техническата реализация на проекта Банка ДСК работи съвместно с платформата „TotalK“, социален бизнес за предоставяне на услуги за достъпна среда на глухите хора в България. По този начин банката се присъединява към каузата за премахваме на бариерите между хората с увреден слух и чуващото общество.   ", "date": "2018.11.01", "title": "Банка ДСК въвежда услуга за видео жестов превод за клиенти"}
{"url": "https://www.actualno.com/crime/betonovoz-pregazi-81-godishen-velosipedist-kojto-pochina-na-mjasto-news_703585.html", "text": "  Възрастен велосипедист е загинал при пътен инцидент в столицата, съобщиха от МВР.     Сигналът за катастрофата е подаден малко след 12 часа днес. По първоначални данни в района на улиците \"Индустриална\" и \"Козлодуй\" бетоновоз е прегазил 81 - годишен велосипедист, който е починал на място.   Извършен е оглед. Пробата на водача за алкохол е отрицателна. По случая е образувано досъдебно производство.\r\nИзясняват се всички обстоятелства и причини за тежкия инцидент.  ", "date": "2018.11.01", "title": "Бетоновоз прегази 81-годишен велосипедист, който почина на място"}
{"url": "https://www.actualno.com/society/v-deklaracijata-na-gerb-za-denja-na-buditelite-se-pojavi-red-bredbyri-news_703653.html", "text": "  \"Ще си позволя да цитирам още един велик ум на нашето време, (бел. ред. - става въпрос за ), който казва в \"451 градуса по Фаренхайт\": „Днес всеки знае, твърде е уверен, че с него нищо няма да се случи. Другите загиват, но аз оставам! Няма никакви последствия, никаква отговорност. Бедата е там, че има!\". Това прочете от парламентарната трибуна депутатът от ГЕРБ и бивш зам.-министър на образованието Милена Дамянова. Дамянова беше избрана да изчете декларацията на партията на Борисов за Деня на народните будители.     Иронично или не, в декларацията пише и следното: \"Учените хора именно са отървали човечеството от клещите на тиранина; но за голяма жалост, че ние нямаме още такива учени. Занапред е господ…\", т.е. думата \"Господ\" е написана с малка буква, като цитатът е взет от Захари Стоянов.\r\nВ декларацията си обаче ГЕРБ казва, че днес, 2018 година, \"Господ е добър към нас…, защото имената на будителите са много и се множат всеки ден\" т.е. буквално в следващото изречение вече първата буква за същата дума е главна.", "date": "2018.11.01", "title": "В декларацията на ГЕРБ за Деня на будителите се появи \"Ред Бредбъри\""}
{"url": "https://www.actualno.com/analysis/zashto-evropa-vse-oshte-ima-nujda-ot-angela-merkel-news_703462.html", "text": "   Кралицата на Европа е мъртва! Но наистина ли е така? И ако е така, ще има ли нова кралица? Или може би крал? Все едно Европа няма достатъчно за какво да се безпокои в момента (Италия, Brexit, Полша, Унгария, популизъм, Италия), че и Германия закипя. Ситуацията анализира изданието в материал, цитиран от агенция БГНЕС.      Решението на германския канцлер Ангела Меркел тази седмица да се оттегли от ръководството на своите християндемократи може да доведе до всичко или до нищо от следното: края на нейното канцлерство, разпадането на правителството, нова коалиция, правителство на малцинството и/или нови избори. Какъвто и да е резултатът, вълните ще се почувстват далеч извън германските граници.   Някои в брюкселския балон намериха убежище в отричането, настоявайки, че Европейският съюз ще го понесе, независимо какво се случва в Берлин. В крайна сметка с 28 (засега) автономни членове, някъде все има политически размирици. След малко извиване на ръце нещата ще се върнат към нормалното, нали?   Точно както за Германия, оттеглянето на Меркел ще се превърне в крайъгълен камък за ЕС. Никой лидер не е доминирал европейските дела до степента, която тя е постигнала през последните 13 години поне за едно поколение, ако не и по-дълго. Други може би са построили Европа, но Меркел е имала безспорно по-трудната задача да я държи заедно. Каквито и да са грешките, които е причинила при обработката на еврокризата или миграцията, нейната титла като \"кралица на Европа\" е само половината от шегата.\r\nТака че е неизбежно излизането ѝ да създаде вакуум, без значение кой ще завоюва върха на политическата пирамида в Германия. В продължение на години, на всяка среща на европейските лидери, всички очи са били втренчени в Меркел. Нищо не е решено, докато немският канцлер, който обича да се потапя в тайните детайли на политическите дебати, не премисли. Изкушение е да да се припише това влияние единствено на размера и силата на Германия. Според колегите на Меркел обаче това е само част от историята. \"Тя повелява уважение, дори и сред онези, които не са съгласни с нея\", каза един дясноцентрист премиер ветеран, който е наблюдавал Меркел на безброй срещи през годините. „В стаята има различна атмосфера, когато тя не е там. След като тя си отиде, унгарският премиер Виктор Орбан поема“.        Това може да обясни защо някои от най-големите критици на Меркел са най-притеснени от евентуалното ѝ заминаване през следващите месеци. \"Най-важното за нас е г-жа Меркел да заяви, че ще остане канцлер до края на мандата ѝ\", посочи полският външен министър Яцек Чапутович, чиято партия е много критична към политиката на канцлера за бежанците. Макар че това може да звучи по-скоро като оплакването \"дявол, който знаеш\", отколкото истинско съжаление, той отиде още по-далеч, отбелязвайки \"важното място\" на канцлера в европейската история.\r\nЧешкият премиер Андрей Бабиш, друг критик на подхода на Меркел към миграцията, изрази подобно чувство. \"За нас е от решаващо значение тя да остане като германски канцлер за следващите три години\", каза той. \"Германия е нашият най-важен икономически партньор, а самият канцлер заслужава да бъде признат за надежден приятел на Чешката република\".\r\nВъпреки тези признаци на възхищение, най-належащият въпрос за ЕС е колко власт ще запази Меркел като гаснещ политик, ако приемем, че изобщо оцелее. Дори в разгара на силата и влиянието си, Меркел често изпитва трудности да прокара своя дневен ред в размирния блок, както илюстрира неспособността ѝ да постигне съгласие за система от квоти на ЕС за бежанците, въпреки многократните опити.   По въпроси с широк консенсус в ЕС, като например Brexit, намаляването на статута на Меркел няма да бъде проблем. Същото важи и за решенията, които трябва да бъдат взети в близко бъдеще, като попълване на старши европейски позиции, независимо дали в Европейската централна банка или в Комисията. Германия все още е Германия и може да използва тежестта си, когато иска. Що се отнася до по-фундаментални, по-дългосрочни въпроси, като например как да се справяме с все по-либералните правителства в Централна Европа или да реформираме еврозоната, перспективата е по-неясна. Въпреки подкрепата на Полша за Меркел, Варшава има всички стимули сега да печели време и да види какво става - особено ако Меркел втвърди тона си по спорния въпрос за съдебната реформа на управляващата партия „Право и справедливост“. При неочакван завой движението на Меркел може да поднови надеждата за застоялите усилия за ремонт на еврозоната.\r\nТя се мотае за реформиране на еврото в продължение на години, главно поради политически съображения у дома, където всякакъв намек, че германските данъкоплатци може в крайна сметка да се окажат платци на сметката за други европейци, се сблъсква с непосредствено възмущение и съпротива (такова беше противопоставянето на спасителните мерки в еврозоната, които породиха „Алтернатива за Германия“, която оттогава се превърна в опасна антиимигрантска партия).   Някои наблюдатели смятат, че Меркел, веднъж освободена от партийните си задължения, ще има повече възможности да сключи сделката с френския президент Еманюел Макрон за банков съюз, включително спорния въпрос за гарантиране на влоговете. Двамата се съгласиха с пътната карта през лятото по време на среща в официалната резиденция на канцлера Месеберг, но оттогава насам не се е случило почти нищо. Дори ако Меркел (или нейният наследник като канцлер) трудно би прокарала реформите през германския парламент, тя можеше да направи силно изявление, като все пак продължи, залагайки, че до момента, когато мерките излязат за гласуване, политическото съзвездие ще се е променило.\r\nКато се има предвид, че основният фокус на Меркел като канцлер е нейната работа по Европа, идеята може би не е толкова налудничава, колкото може да изглежда на пръв поглед. \"Трябва да вървим напред, не можем да чакаме завинаги и имаме нужда от нашите германски партньори да постигнат напредък\", каза високопоставен представител на Франция.    Определянето на някои от основните проблеми, които подхранваха кризата, довела Европа до ръба на колапса, щеше да осигури подходящ момент за времето на Меркел на поста. Това също може да ѝ даде това, което всяка кралица желае - наследство, за да гарантира, че царуването ѝ ще продължи и след като тя си отиде.", "date": "2018.11.01", "title": "Защо Европа все още има нужда от Ангела Меркел?"}
{"url": "https://www.actualno.com/plovdiv/izvadiha-trup-na-myj-ot-reka-marica-izjasnjavat-se-prichinite-za-tragichnija-incident-snimki-news_703652.html", "text": "  Труп на мъж в река Марица изплаши пловдивчани днес по обяд. Минувачи са забелязали тялото близо до южния бряг на Пешеходния мост над реката, съобщи кореспондент на .     В 13,15 часа е подаден официално сигнал към телефон 112. На място бяха изпратени водолази, екипи на полицията, пожарната и спешна помощ. Тялото бе извадено на брега и повече от час медици правиха оглед. Предстои самоличността на мъжа да бъде установена. След първоначалния оглед, той бе отнесен в Съдебна медицина.   Няма свидетели на инцидента и към момента не е ясно как се е озовал трупът във водата. Очаква се официална информация за причината на смъртта от полицията.    ", "date": "2018.11.01", "title": "Извадиха труп на мъж от река Марица, изясняват се причините за трагичния инцидент (СНИМКИ)"}
{"url": "https://www.actualno.com/crime/28-nelegalni-migranti-sa-otkriti-v-kyshti-v-sofija-news_703590.html", "text": "  Общо 28 незаконни мигранти са установени при две операции, проведени от Главната дирекция „Национална полиция“ и СДВР на територията на столицата, съобщиха от пресцентъра на МВР.     15 от чужденците били открити в необитаема къща в софийски квартал. Те не притежавали документи за самоличност, а в рамките на извършените проверки било установено, че са влезли незаконно в страната. 14 от тях са се самоопределили като афганистанци, а един - като пакистанец.   В рамките на операцията криминалистите засекли в имот в друг квартал на столицата още една група от 13 чужди граждани.\r\nТе също били без документи за самоличност, осем от тях се представили за граждани на Афганистан, трима - на Пакистан, а други трима – на Ирак. Установен, задържан и разпитан е и собственикът на имота, в който са били открити незаконните чужденци.  По случаите са образувани досъдебни производства, работата по тях продължава под наблюдението на прокуратурата. Чужденците са предадени на Дирекция „Миграция“ и са настанени в центровете от „затворен тип“.   ", "date": "2018.11.01", "title": "28 нелегални мигранти са открити в къщи в София "}
{"url": "https://www.actualno.com/europe/sasht-se-stremi-kym-pylno-voenno-gospodstvo-objaviha-ot-rusija-news_703670.html", "text": "  \"Вашингтон използва твърдения, че Русия е нарушила Договора за ликвидиране на ракетите със среден и малък обсег, за да прикрие свои директни нарушения на споразумението.\"     Това заяви говорителят на руското външно министерство Мария Захарова, цитирана от РИА Новости.   Според говорителя с решението си да напусне договора Вашингтон цели свобода на действие за постигане на пълна военна доминация. Захарова е категорична, че това е изключително опасна стъпка.\r\n\"Разпадането на Договора за ликвидиране на ракетите със среден и малък обсег ще бъде много опасна стъпка, която ще засегне международната сигурност и стратегическата стабилност по най-негативния възможен начин.  Бих искала да подчертая отново, че този ход носи сериозен риск от тласкане на цели региони във въоръжена надпревара. В такъв случай ситуацията около договора не засяга само Русия и САЩ, но и други членове на международната общност\", обясни говорителят на брифинг в Москва.   Коментирайки срещата между Съвета Русия-НАТО в сряда, Захарова подчерта, че Москва е показала максимална готовност за изясняване на всички въпроси със САЩ, отнасящи се до договора.\r\nВ същото време НАТО се надява, че Вашингтон няма се изтегли от договора, благодарение на който в Европа няма ядрени ракети с наземно базиране. Европейските лидери се притесняват, че разпадането на договора може да доведе до нова дестабилизираща надпревара във въоръжаването.    Това беше втората среща на равнище посланици на Съвета Русия-НАТО от началото на тази година. Преди замразяването на политическия диалог между Москва и пакта през 2014 г. такива заседания се провеждаха по няколко пъти всеки месец.", "date": "2018.11.01", "title": "САЩ се стреми към пълно военно господство, обявиха от Русия"}
{"url": "https://www.actualno.com/burgas/razsledvashti-policai-ot-asenovgrad-sa-novite-popylnenija-v-prokuraturite-na-burgas-i-nesebyr-news_703660.html", "text": "  Цветана Бързинска положи клетва и встъпи в длъжност като прокурор в Районна прокуратура – Бургас. Това съобщи за кореспондент от града.     Тя е бивш разследващ полицай от РУ - Асеновград. Има юридическото образование и е завършила ПУ \"Паисий Хилендарски\". Цветана Бързинска е с близо шест години юридически стаж. Работила е като юрисконсулт и разследващ полицай в Пловдив и Асеновград.    Още един разследващ полицай от  РУ – Асеновград, Георги Кирков, положи клетва и встъпи в длъжност като прокурор. Той ще работи в Районна прокуратура – Несебър. Завършил е юридическото си образование в ПУ \"Паисий Хилендарски\" през 2002 година. Неговият стаж в системата е  13 години. Работил е като полицейски служител в градовете Първомай, Пловдив и Асеновград.  Георги Кирков се закле и подписа акта си за встъпване в длъжност пред Административния ръководител на Районна прокуратура – Несебър, прокурор Радост Бошнакова и целия колектив на магистратурата.   ", "date": "2018.11.01", "title": "Разследващи полицаи от Асеновград са новите попълнения в прокуратурите на Бургас и Несебър"}
{"url": "https://www.actualno.com/society/budjat-li-ni-vestnicite-dnes-ili-ni-prispivat-chesto-i-s-koshmari-news_703612.html", "text": "  Къде е свободата на словото в България? На този въпрос опитва да отговори на Асоциацията на европейските журналисти (АЕЖ) в България. Обект на изследването са вестниците у нас – заради схващането, че във Възрожденска България издателите на вестници са били будителите на българина.        Едни от основните изводи за вестниците е отразява отговорът на въпроса кой ги контролира и какво всъщност излиза във въпросните медии заради контрола. Според журналиста Росен Босев, един от авторите на доклада, изводите сочат следното – не е известно какви са бизнес интересите на най-голямата медийна група – на депутата Делян Пеевски. В декларациите си пред Сметната палата и Комисията за противодействие на корупцията и незаконно придобитото имущество той декларира участия в различни търговски дружества в чужбина. Къде са регистрирани те и какъв е предметът им на дейност е абсолютна загадка, казва Босев.\r\nСъгласно събраните данни, издателят на \"24 часа” единствена няма участие в друг бизнес извън медийния. Собственикът на „Труд“ и неговият баща, който е главен редактор на изданието, се занимават със строителство, което се финансира предимно от една банка, а в някои от случаите имотите, върху които се строи, са придобити от Столична община. Заради тези имотни придобивки - като например с Доклад вх.№ СОА17-ВК66-8722/13.12.2017 г., позволяващ строеж на 3 сгради в \"Мусагеница\". , издателите „Икономедиа”, развиват бизнес с ВЕИ, недвижими имоти и интернет технологии. Основният бизнес на издателя на в. „Сега” е енергийният – чрез компанията му „Овергаз”.  Относно картината в българския печат и събирането на информация за изследването, АЕЖ пише следното: \" \".    Все още най-широко отразяваните теми на първа странца т.е. най-важната страница на един вестник, са тези от обществената сфера и политиката – 52%. Огромен обаче е делът на т.нар. светски новини – 22%. Криминалните новини са на трето място, когато говорим за първа страница – 13%. Чак след това идват международните.    Най-отразяваната личност безспорно е Бойко Борисов. Масово приближените до Пеевски медии не залагат на критични заглавия на първа страница спрямо Борисов, единствено „Капитал” и „Сега” си позволяват такова отношение. За сметка на това „Телеграф” и „Монитор” перманентно обръщат внимание на Иво Прокопиев, винаги в негативен контекст. А за по-малките политически сили място няма в нито една медия, поне не и положително. Силно дразнещо за тях е негативното съдържание, защото преобладава. Друга критика – непроверена информация, за която се разбира чак когато и ако има публикувано опровержение. А като цяло по-младите българи по-малко робуват на един източник на информация, докато по-възрастните имат изградени навици и следят основно един източник, на когото се и доверяват. За 40–60-годишните осезаемо е по-важно и с потенциал материалът да влияе на формирането на мнение по общественозначими теми. За разлика от тях по-младите читатели (18–39-годишни) споделят по-неангажирано отношение към публикациите, за сметка на това като по-съществени за тях се очертават начинът, по който са написани и настроението, което създават. Съответно за по-младите печатната медия не може да е основен източник на информация, докато по-възрастните харестват, че в печата дадена тема може да бъде разработена по-обширно, отколкото по телевизията. Именно затова и четенето на вестник се счита за по-отпускащо. Но доверието като цяло остава ниско.   Извод: Аудиторията на печатните вестници се свива до приблизително една трета от пълнолетните български граждани. Характерно за профила на тяхната аудитория е, че тя се измества към по-високите възрастови групи. Обхватът сред най-младия сегмент (18-34 години) е 23%, 29% е той сред 35–59-годишните и 44% сред гражданите над 60 години. Най-висок е делът на хората, които четат печатни издания, сред жителите на големите градове (39%) и на столицата (36%), а най-нисък – сред живущите в градовете (32) и в селата (25%). Около две трети от читателите посочват, че избраните от тях печатни вестници отразяват актуалните проблеми в обществото. Също така около 57% от читателите споделят мнението, че вестниците, които четат, им помагат да формират мнение по значими въпроси.\r\nЗа 30 дни, преди да бъде завършено проучването, най-четени са „Телеграф“ (46%), „24 часа“ (39%) и „Труд“ (27%). Хората, спадащи към тази група, са градско население с високи доходи.   ", "date": "2018.11.01", "title": "Будят ли ни вестниците днес или ни приспиват, често и с кошмари?"}
{"url": "https://www.actualno.com/politics/ilijan-vasilev-vsichki-kopirat-shemite-na-dogan-news_703605.html", "text": "  \"Това с е само върхът на айсберга около Каракачанов. Всички копират схемите на Доган - изграждат мрежи за икономически облагодетелстване чрез власт.     Представяте ли си каква наглост - признава, че е той е назначил председателя на АБЧ, а не признава, че носи политическа отговорност за това?\", енергийният експерт Илиян Василев в социалните мрежи.   \"Вие изберете кой да остане на власт - Каракачанов - Сидеров - Симеонов\", допълни той.", "date": "2018.11.01", "title": "Илиян Василев: Всички копират схемите на Доган"}
{"url": "https://www.actualno.com/business/bulgartransgaz-shte-zagubi-osnovnata-chast-ot-prihodite-si-zaradi-turski-potok-news_703658.html", "text": "  С реализацията на „Турски поток” „Булгартрансгаз” ще загуби основната част от приходите си. Това заяви днес енергийният министър Теменужка Петкова на заседание на парламентарната комисия по енергетика.     „Приходите на „Булгартрансгаз” са около 207 млн. лева на година. Малко над 125 млн. са приходите от транзит за Турция. „Булгартрансгаз” реализира приходите си от транзит, основно за Гърция, Турция и Македония.   От 17 млрд. куб. газ годишно, които транзитира нашият оператор, 14 млрд. са за Турция. Около 2 млрд. са за Гърция, малко под 1 млрд. са за Македония”, обясни Петкова, цитирана от „Фокус”.\r\nПо думите ѝ, ако България не реагира адекватно и не актуализира енергийната си стратегия, големите инфраструктурни проекти биха се отразили неблагоприятно върху енергийния сектор и икономиката.  Анализите, които от \"Булгартрансгаз\" са направили, сочат, че ако се разшири българската газопреносна инфраструктура, приходите, които България ще получава от транспортирането на природен газ, биха били около 400 млн. лева на година. Приблизителната стойност на една подобна инвестиция би струвала около 2,8 млрд. лева.   Това включва цялата налична инфраструктура, както и 4 компресорни станции, което ще даде възможност освен да се реализират тези приходи, но и България да запази своето стратегическо място на газовата карта на Европа, добави Петкова.\r\nВчера Съветът по енергийна сигурност към Министерския съвет одобри актуализиране на Енергийната стратегия на България до 2020 г. Предложението за промяна на документа бе направено от Петкова.    Русия и Турция сключиха договор за прокарването на газопровода „Турски поток” през октомври 2016 година.   В началото на октомври унгарският министър на външните работи и търговията Петер Сиярто обяви, че Унгария се е споразумяла с България и Сърбия за разработка на газопреносните мрежи с цел да купува газ след изграждането на втората линия на газопровода.", "date": "2018.11.01", "title": "„Булгартрансгаз” ще загуби основната част от приходите си заради „Турски поток” "}
{"url": "https://www.actualno.com/balkani/prokuraturata-v-makedonija-zamrazi-imotite-na-vmro-dpmne-news_703582.html", "text": "  По искане на Специалната прокуратура, съдия от Наказателния съд взе решение, с което временно замрази имоти на политическата партия ВМРО-ДПМНЕ, сред които и двореца, който лидерът Християн Мицковски искаше да продава или отдава под наем, съобщи БГНЕС.     \"Замразени са общо 69 недвижими имоти, включително сградата, в която се намира централата на партията. Тази мярка забранява отчуждаването на конкретната собственост, както и отдаването под наем на имота.   Действията са предприети в рамките на делото \"Талир\", с оглед на това, че има вероятност същия имот да бъде отчужден до приключване на разследването\", съобщиха от специализираната прокуратура.\r\nРазследването за \"Талир\" се отнася незаконното финансиране на ВМРО-ДПМНЕ в периода от 2009 г. до края на 2015 г., има съмнение за злоупотреба с 4,9 милиона евро.  В разследването са заподозрени 14 души, включително лидерът на ВМРО-ДПМНЕ Никола Груевски. Част от разследването е изграждането на централата на партията в Скопие от строителната компания „Бетон”.   ", "date": "2018.11.01", "title": "Прокуратурата в Македония замрази имотите на ВМРО-ДПМНЕ "}
{"url": "https://www.actualno.com/business/syzdavat-postojanen-syvet-za-digitalizacija-v-turizma-news_703645.html", "text": "  Дигитализацията не е просто промяна, а задължителната трансформация, през която туризмът трябва да премине, за да е ефективен и конкурентен. Това заяви министърът на туризма Николина Ангелкова при откриването на конференцията „Дигитална трансформация в туризма“, организирана от Националния борд по туризъм (НБТ) със съдействието на Министерството на туризма.     Министър Ангелкова изрази готовността на Министерството на туризма да инициира създаването на консултативен съвет за дигитализация в туризма, който да играе ролята на платформа за диалог и партньорство. В него предвиждаме широко представителство на всички заинтересовани – бизнеса, държавните институции и изпълнителната власт, браншовите организации в сектора, академичните среди, IT отрасъла и др. Така със съвместни усилия ще създадем обща рамка за секторен диалог в сферата на дигитализацията в туризма и ще очертаем конкретните стъпки за полезно взаимодействие, заяви още тя.   Целта на съвета като постоянен орган е да приема стратегия с план за действие в сектора, разчитайки на експертизата на членовете му, както и да има непрекъснат мониторинг на световните тенденции, за да предлага на министъра на туризма новостите, които трябва да бъдат въведени в рекламата и за иницииране на евентуални законодателни инициативи, каза още тя пред участниците в конференцията. В дискусията участваха председателят на държавна агенция „Електронно управление“ Атанас Темелков, зам.-председателят на УС на НБТ Мартин Захариев, Поли Карастоянова, изпълнителен директор на борда, представители на туристическия бранш и експерти от различни области.\r\nМинистерството на туризма ще е една от първите администрации, които ще въведат за бизнеса възможност освен електронния подпис да ползва и лицева идентификация. Демоверсията на тази услуга ще бъде представена вероятно в средата на ноември и ще ускори административните процедури. Промяната ще улесни предприемачите и инвеститорите, а предоставянето на административни услуги ще става в много съкратени срокове, съобщи министърът.  Председателят на Държавна агенция „Електронно управление” Атанас Темелков посочи, че 782 администрации в страната вече могат да обменят документи електронно, което рязко ще динамизира услугите за предприемачите и потребителите.   ", "date": "2018.11.01", "title": "Създават постоянен съвет за дигитализация в туризма"}
{"url": "https://www.actualno.com/crime/ako-si-pod-domashen-arest-minavat-chetiri-dni-predi-da-ti-slojat-elektronna-grivna-news_703668.html", "text": "  Използването на електронна гривна срещу хора с присъда е една от темите, които перманентно става актуална в България. Сега повод за това има, поради публикувана за обществено обсъждане \"Инструкция за взаимодействие на структурите на МВР и Главна дирекция на \"Изпълнение на наказанията\", която касае случаите на домашен арест и пробация.     В инструкцията, която е съобразена със Закон за изпълнение на наказанията и задържането под стража, се посочва, че при домашен арест началникът на областната служба \"Изпълнение на наказанията\" (ОСИН) издава . Тази заповед се издава на основание преценка на началника на съответното районно управление на МВР – той преценява трябва ли \"прилагане на радиочестотно електронно наблюдение\". А след като началникът на ОСИН е уведомил съответните органи, включително наблюдаващия прокурор и съда, но 24 часа след като е издал заповедта за прилагане на електронно наблюдение!   Друг интересен момент – ако съдът е постановил електронно наблюдение, но \"няма техническа възможност за това\", съответният началник на ОСИН уведомява писмено съда и съответния прокурор отново в тридневен срок.", "date": "2018.11.01", "title": "Ако си под домашен арест, минават четири дни, преди да ти сложат електронна гривна"}
{"url": "https://www.actualno.com/vraza/otdadoha-pochit-na-buditelite-vyv-vraca-news_703625.html", "text": "  Денят на народните будители събра стотици врачани пред паметника на Софроний Врачански- небесният покровител на града, за да отдадат своята почит и уважение към бележитите българи, оставили ярка следа за съхраняване на българския дух през вековете.     „ , каза кметът Калин Каменов във словото си и добави, че сме “длъжни да пазим добрината, духовността и вярата в сърцата си, защото те ще ни направят съвременни будители“. На проявата присъстваха още заместник областните управители на област Враца Робертино Маринов и Мирослав Комитски, общински съветници, зам.-кметът Петя Долапчиева, директори на образователни и културни институции, жители и гости на града, ученици и общественици. В празничната програма взеха участие духов оркестър при НЧ „Развитие-1869“ и средношколски хор при СУ „Отец Паисий“ с изпълнение на „Ден на народните будители“, „Де е България“ и „Колславен“.   Водосвет-молебен за здраве и благоденствие на врачани отслужи Негово Високопреосвещенство Врачански Митрополит Григорий, а в края на тържеството в знак на признателност бяха поднесени венци и цветя пред паметника на Св. Софроний Врачански.", "date": "2018.11.01", "title": "Отдадоха почит на будителите във Враца"}
