{"url": "https://www.actualno.com/curious/dneven-horoskop-za-23-avgust-news_691221.html", "text": "        Това е ден за научаване на нови неща.  Не се срамувайте да признаете, че сте забравили нещо, напълно нормално  е. Но не пропускайте времето да изтича без да наваксате наученото. Това е ден, в който да се оставите на течението. Понякога нещата се случват от само себе си   Този четвъртък ще ви поднесе подарък. Така чаканото вдъхновение за  ново начало най-сетне ще се появи. Може да се забравите в работния ден и  да го продължите у дома.     Този четвъртък е подходящ ден за избор за подарък – за себе си, за  любимия човек, за вас двамата. Може би ще си помислите, че няма повод,  но вечерта ще се сетите, че сте забравили да отпразнувате нещо важно.    Това е ден, в който е добре да се раздвижите добре. Започнете деня с гимнастика и забравете за асансьора, резултатът  скоро ще ви изненада приятно. Този четвъртък ще бъдете изцяло потопени в работата си, като ще  вложите много усилия и време. Не се съмнявайте, че усилията ви ще бъдат  възнаградени. Може би не още същия ден, но съвсем скоро.      През този ден е добре да сте по-тихи и мълчаливи. Потискайте порива си да изразите прекалено  крайно мнение или оценка. Когато настъпи момента за това - ще ви  поканят. Сега е момент за въздържание. Този четвъртък не се облягайте удобно на интуицията си. Най-вероятно  ще я объркате със силното желание да се случи точно това, което искате.  Действителността, обаче е друга и ако не си отворите очите може да ви  удари като с мокър парцал.    През този ден не се пазете от емоциите,  които ще ви залеят, те не винаги целят да ни наранят или ограбят.  Опитайте се да видите положителното във взаимността. Днес не се вглеждайте в следите, които времето е оставило върху лицето ви. Щом очите ви светят и на душата ви е мирно, значи сте красиви. Вечерта може да се поглезите.    Този четвъртък ще имате приятна финансова изненада. Все пак се опитайте да маскирате радостта от  меркантилното събитие. Освен това бъдете щедри- почерпете! През този ден подбирайте внимателно думите си и не  разкривайте намеренията си. Проведете разговора така, че вие да черпите  информацията.", "date": "2018.08.22", "title": "Дневен хороскоп за 23 август"}
{"url": "https://www.actualno.com/europe/putin-njama-smisyl-da-sankcionirate-moskva-oon-porica-sasht-i-za-iran-news_691236.html", "text": "  Руският президент Владимир Путин нарече американските санкции срещу Москва „непродуктивни и безсмислени”. Това се случва само няколко дни, след като Вашингтон предупреди, че повече „икономическа болка” предстои.     „Санкциите са действия, които са непродуктивни и безсмислени особено спрямо страна като Русия”, заяви Путин по време на пресконференция с финландския си колега Саули Ниинисто.   Съединените щати, под различни претекст, наложиха . Част от мерките са наложени по заповед на президента на страната Доналд Тръмп и той има право да ги отстрани.\r\nОстаналите обаче са въведени в съответствие със закона, приет от Конгреса, озаглавен \"Борбата срещу противниците на Америка чрез санкции\" и те не могат да бъдат отменени без съгласието на законодателния орган. В това число и въведените санкции срещу граждани и компании, за които се твърди, че са \"замесени в кибератаки срещу САЩ\". Наскоро впрочем , че били засечени руски хакери, атакували последните избори в Америка,  На 8 август американската администрация обяви нови санкции срещу Москва заради \"случая Скрипал\". Като първият пакет санкции влезе в сила днес на 22 август.\r\nМеждувременно специалният докладчик на Организацията на обединените нации Идрис Джазаири критикува остро наложените неотдавна санкции на САЩ срещу Иран, наричайки ги \"несправедливи и вредни\".   В писмена декларация специалният докладчик за отрицателното въздействие на санкциите заяви: \"Тези несправедливи и вредни санкции унищожават икономиката и валутата на Иран, тласкат милиони хора в бедност и правят внесените стоки недостъпни\".    На 6 август САЩ отново наложиха първия кръг от икономически санкции срещу Иран, които са насочени главно към банковия сектор на страната.\r\nСанкциите имат за цел да възпрепятстват придобиването на американска валута от Техеран, търговията с благородни метали, дейностите, свързани с иранския държавен дълг, и автомобилния сектор в страната.\r\nВ своето изявление Джазаири постави въпроса дали Съединените щати ще предоставят храна и лекарства на милиони иранци, които вече не могат да си ги позволят.   \"Сегашната система създава съмнение и неяснота, което прави невъзможно Иран да внася тези спешно необходими хуманитарни стоки. Тази двусмисленост води до \"смразяващ ефект\", който вероятно ще доведе до тихи смъртни случаи в болниците, тъй като лекарствата изчезват, докато международните медии не могат да забележат \", каза той.\r\nСпециалният докладчик призова САЩ да \"демонстрират своя ангажимент да разрешат в Иран селскостопански стоки, храни, лекарства и медицински изделия, като предприемат реални и конкретни стъпки, за да гарантират, че банките, финансовите институции и дружествата могат бързо и свободно да станат сигурни, че съответният внос и плащанията са разрешени\".   ", "date": "2018.08.22", "title": "Путин: Няма смисъл да санкционирате Москва, ООН порица САЩ и за Иран"}
{"url": "https://www.actualno.com/society/muzikantite-za-krajchovski-beshe-pich-i-legenda-news_691244.html", "text": "  Приятели и колеги музиканти дойдоха в храм \"Свети Седмочисленици\", за да си вземат последно сбогом с басиста на легендарната група ФСБ Ивайло Крайчовски, който почина внезапно за 57-годишна възраст, предаде БГНЕС.     Пианистът на ФСБ Константин Цеков благодари за дългогодишната съвместната работа с Ивайло.\r\nСред дошлите бяха много колеги на Крайчовски от други групи, които заедно изпратиха високо в небето звездата му.\r\n\"Много тежък момент, защото всичко се случи много ненадейно. Той ми е приятел от 1983 г., още когато беше в Консерваторията и беше във ФСБ. Аз го помня още от невръстен, когато беше в група \"Орион\". Познавам го от 40 години. Много лъчезарен и добър музикант. Раздялата с ФСБ му подейства много негативно, изживя го тежко. Другият преломен момент в живота му беше когато почина Петър Гьозелев - Пеци. За последно бях с него преди една седмица в Южния парк. В последните си часове, до полунощ е качвал снимки във Фейсбук. Той е починал в 4 ч. Беше здрав, но инфарктът се оказа по-силен от него\", сподели Пейо Пеев от група \"Спринт\".  Йорданка Христова заяви, че се сбогува с много скъп за нея приятел. „Мъчно ми е. В петък говорих последно с него, миналата седмица два пъти. Записвала съм с него. Той беше изключителен музикант и един от най-добрите басисти на България\", заяви през сълзи Христова.\r\n„Прощаваме се с един прекрасен човек и с един превъзходен музикант. Иво беше мой колега и винаги съм се възхищавал от начина, по който умееше да се впише във всяка една група, в която участваше. След раздялата си с ФСБ участваше в много различни групи и в тях имаше своето място. Ние живеехме в един квартал и често се срещахме. Заедно карахме и колела. Преди време той свиреше в \"Старите муцуни\" и трябваше да го сменя на един концерт във Варна, защото нямаше възможност да дойде. Тогава видях неговите партии и разбрах колко добре е свирил. Той беше една звезда и ще си остана звезда, още по-високо\", спомни си основателят и басист на българската рок група \"Тангра\" Константин Марков.\r\nПевицата Богдана Карадочева сподели, че често с Крайчовски се чували по телефона и се смеели. „Много добро момче, много усмихнато, много почтено, много истински. Иво беше борец за правда, борец срещу всичко лошо\", заяви Карадочева.    \"Едва ли има човек, който да го запомни с лошо. Той беше един фантастичен музикант, голямо сърце, прекрасен човек и прекрасен приятел. Сцената беше нашата обща случка. С него беше удоволствие да свири човек\", каза китаристът на група \"Импулс\" Галин Беличовски.   „Готин пич и басист. Той, слава богу, не беше за пример. Много се радвам, защото ние, басистите, сме хора, които не искаме да сме за пример\", сподели и Димитър Ковачев – Фънки.\r\nБГНЕС припомня, че музикантът почина внезапно на 57-годишна възраст във вторник. Ивайло Крайчовски дълги години беше бас китарист на ФСБ и инициатор за създаването на група „Стари муцуни“ с легендата на българския рок Георги Минчев. През богатата си музикална кариера взема участие в създаването на албумите на редица български поп певци, рок групи и джаз формации.\r\nТой беше и музикален директор на „София филм фест“, заместник-председател на Българската изпълнителска асоциация и член на Асоциацията на звукозаписните студиа в България.", "date": "2018.08.22", "title": "Музикантите за Крайчовски: Беше пич и легенда"}
{"url": "https://www.actualno.com/society/novinite-naj-vajnoto-ot-denja-22-avgust-news_691220.html", "text": "         \"На магистрала „Хемус“ се ремонтират три мостови съоръжения, предстои ремонт на още две през следващите месеци. По автомагистрала „Тракия“ след няколко предстои да започне започне ремонтът на две от съоръженията. Две се ремонтират. Може би малко по-късно и още едно.\", информира инж. Глосов.   \"Не са били внасяни каквито и да е писмени сигнали, представляващи анализ и предупреждения за възможните рискове, свързани със ситуацията около ЗК „Олимпик“ - Кипър. Като заместник-председател на КФН, ръководещ управление „Застрахователен надзор“, Ралица Агайн-Гури никога и по никакъв начин не е предупреждавала останалите членове на КФН и/или председателя на комисията за евентуални рискове относно фалита на ЗК „Олимпик“ - Кипър. Очаква се цялата операция да продължи най-много 50 дни при условие, че резервоарите на потъналия кораб са пълни и има 600 тона мазут     Става въпрос за над 600 премахнати страници, профили и групи във Facebook и повече от 280 акаунта в Twitter. В тях информацията била разпространявана по начин, отразяващ интересите на Иран. \"Неуспешната интубация не се води лекарска грешка. Това не е грешка, а пропуск. Не мога да кажа, че това е била причината... При пълната анестезия носоглътката се променя. Както няма двама еднакви души, така няма и еднакви анатомични дадености при пациентите.\"  Това каза главният секретар на Българския лекарски съюз (БЛС) Стоян Борисов в коментар за смъртта на родилката от Плевен.    Средната стойност за всички държави в ЕС е малко над 37 часа. Първенци са гърците с 42 работни часа на седмица. Двамата редовни членове са представители на Българския червен кръст и Българската национална телевизия, и трима резервни членове - представители на Агенцията за социално подпомагане, на представителните организации за защита правата на пациентите и на групата на изтъкнатите медицински специалисти, но техните имена не се посочват.", "date": "2018.08.22", "title": "Новините: Най-важното от деня, 22 август"}
{"url": "https://www.actualno.com/europe/financial-times-severen-potok-2-e-problem-za-evropa-news_691230.html", "text": "  Строителството на газопровода „Северен поток-2“ противоречи на европейските интереси, пише в. „Файненшъл таймс“, цитиран от БГНЕС.     Реализирането на проекта ще излезе около 21 млрд. долара. Целта е да се осигури доставката на природен газ директно на германия по дъното на Балтийско море, заобикаляйки Украйна и Полша. Но вестникът отбелязва, че този проект няма никакъв икономически смисъл, а от гледна точка на ЕС и никакъв стратегически смисъл.   Газопроводът няма да доставя допълнително количество газ, а само ще стане алтернативно трасе на това, което минава пред Украйна, което и сега работи с половината от капацитета си.\r\nМодернизацията на газопроводите през Украйна, построени още в съветската епоха, ще излезе много по-евтино.  Съдейки по всичко, истинската цел на Русия е чрез „Северен поток-2“ да лиши Украйна от доходи от трафик на руски газ през нейната територия. Макар Киев и да се отказа от множество търговски сделки с русия, преориентирайки се към Запада, Украйна няма никакви причини да се отказва от доходите и влиянието, което ѝ предоставя транспортирането на руски газ.   „Файненшъл таймс“ отбелязва, че представители на украинските власти посочват, че възможността за нанасяне на щети на газопроводите, които остават основен източник за доходи за Русия, е предотвратила пълномащабно нахлуване в Украйна след анексирането на Крим от русия и започването на бойни действия в Източна Украйна.\r\nНо, продължава вестникът, предлагайки на Германия по-евтин природен газ, Москва успя да притегли на своя страна част от германския политически и бизнес елит.    В същото време този проект противоречи на стратегията на ЕС за диверсификация на доставките на природен газ, намаляване на зависимостта от доставки от Русияи създаването на единен европейски енергиен пазар.   Берлин не е длъжен да позволява на Москва да го използва по такъв начин, отбелязва „Файненшъл таймс“. Да, проблемите в коалиционното правителство на германия като че ли принуждават канцлера Ангела Меркел да подкрепя „Северен поток-2“. Но в такъв случай ЕС е длъжен да намери способ да блокира проекта, тъй като той противоречи на всички стратегически цели на енергийната политика на Брюксел, пише „Файненшъл таймс“.", "date": "2018.08.22", "title": "„Financial Times“: „Северен поток-2“ е проблем за Европа"}
{"url": "https://www.actualno.com/burgas/cheshko-kino-v-burgas-news_691239.html", "text": "  От 24 август в поредицата \"Лятно кино под звездите\" на открита сцена \"Охлюва\" ще бъде прожектирана селекция, представяща златната ера на чешкото кино - филми от 60-те години на 20 век, произведени в тогавашна Чехословакия.     Йохана Шварцова (Johana Švarcová) - куратор в чешкия Национален филмов архив и режисьор, е подбрала незабравими заглавия на Чехословашката нова вълна, които ще бъдат прожектирани в рамките на \"Лятно кино под звездите\".   На открита сцена \"Охлюва\" ще видим:\r\n24 август, 21:00 ч., Черен Петър / Černý Petr, реж. Милош Форман  25 август, 21:00 ч., Строго охранявани влакове/ Ostře sledované vlaky, реж. Иржи Менцел   26 август, 21:00 ч., Маргаритки / Sedmikrásky, реж. Вера Хитилова\r\n27 август, 21:00 ч., Интимно осветление / Intimní osvětlení, реж. Иван Пасер    28 август, 21:00 ч., Всеки млад мъж / Každý mladý muž, реж. Павел Юрачек   30 август, 21:00 ч., Случай за начинаещ палач / Případ pro začínajícího kata, реж. Павел Юрачек\r\nПанорамата на Чешката нова вълна ще завърши на 3 септември от 21:00 часа, с прожекция на 5 късометражни филма на големите режисьори.\r\nВсички филми са с български субтитри и вход свободен.   ", "date": "2018.08.22", "title": "Чешко кино в Бургас"}
{"url": "https://www.actualno.com/america/trymp-porica-koen-i-pohvali-manafort-news_691234.html", "text": "  Американският президент Доналд Тръмп оттегли подкрепата си към бившия си адвоката Майкъл Коен, след като той обвини президента във финансови нарушения спрямо кампанията му - пред съда. От своя страна Тръмп заяви, че Коен си съчинява истории, за да постигне сделка с прокурорите.     Майкъл Коен, който беше дългогодишен адвокат на Тръмп, му нанесе свиреп политически удар като се призна за виновен за създаването на незаконни кампанийни сделки, като посочи президента за свой партньор в престъпленията. В същото време бившият ръководител на предизборната кампания на Тръмп – Паул Манафорт беше намерен за виновен по 8 дела за данъчни и банкови измами от съда във Вирджиния.   Първата реакция на американският лидер при новината за обвиненията на Коен бяха серия от туитове, в които Тръмп обяснява, че финансовите нарушения на кампанията му „не са престъпление”, предаде БГНЕС. \r\n„Майкъл Коен пледира виновен в две дела за нарушения във финансирането на кампании, които не са престъпление”, написа в туит и добави: „Президентът Обама също имаше нарушения във финансирането на кампанията си, но всичко беше бързо решено.”  След това Тръмп сравни действията на Коен с тези на Манафорт, който описа, като ”толкова смел човек”. \"Чувствам се много лошо за Пол Манaфорт и неговото прекрасно семейство”, заяви американският президент и добави „за разлика от Майкъл Коен, той отказа да се пречупи и да създаде история, за да получи сделка”.   „Голям брой обвинения, десет, не могат да бъдат решени в случая на Манaфорт. Лов на вещици!” написа Тръмп, говорейки за обвиненията, по които журито не е могло да вземе единодушно решение.\r\n„Ако някои търси добър адвокат, силно препоръчвам да не ползвате услугите на Майкъл Коен!”, написа още Тръмп в Twitter.    ", "date": "2018.08.22", "title": "Тръмп порица Коен и похвали Манафорт"}
{"url": "https://www.actualno.com/europe/vladimir-putin-rusija-e-prinudena-da-reagira-na-pojavata-na-pro-na-sasht-kraj-granicite-si-news_691249.html", "text": "  Президентът на Русия Владимир Путин заяви, че страната му е принудена да реагира на приближаването на инфраструктурата на НАТО и на появата на елементите на системата за противоракетна отбрана на САЩ край границите си, предава ТАСС, цитирана от \"Фокус\".     Путин заяви, че Русия не разполага войските си „някъде далеч от своите граници към страните от НАТО“, докато военната инфраструктура на Алианса се движи към границите на Русия. Според него се увеличава количеството на техника на военния съюз, личният му състав, броят на военните учения близо до Русия. „В момента се насрочва много голямо учение на НАТО, точно тук, в непосредствена близост до нас, в това число в района на Балтика“, отбеляза президентът.\r\n„Разбира се, трябва да погледнем какво се случва, да засилваме своята инфраструктура. Трябва да реагираме какво става край границите ни, в непосредствена близост“, заяви Путин и отбеляза, че системите за ПРО на САЩ могат да се използват и за пуск на ракети със среден обхват на действие.", "date": "2018.08.22", "title": "Владимир Путин: Русия е принудена да реагира на появата на ПРО на САЩ край границите си"}
{"url": "https://www.actualno.com/burgas/juri-ot-svetovno-nivo-ocenjava-filmi-v-burgas-news_691238.html", "text": "  Първият международен фестивал на документалния исторически филм - DOCK, който ще се проведе от 19-22 септември в Бургас, ще посрещне жури от световно ниво. Сред тях са проф. Владимир Игнатовски, който е избран за председател на журито, проф. Марин Марчевски, Мартичка Божилова, Зоран Хамович и Торстен Липсток.     Професор Владимир Игнатовски e преподавател в НАТФИЗ \"Кръстьо Сарафов\". Aвтор на изследвания в областта на теорията и историята на театъра, киното и медиите. Сценарист и драматург на документални, игрални филми и телевизионни сериали. Преводач на литература по теория и история на киното и театъра.   Марин Марчевски е режисьор на документални филми и дългогодишен преподавател по режисура и ръководител на режисьорския факултет на Немската филмова и телевизионна академия в Берлин, а през последните години професор по режисура и изпълнителен директор на Международната Филмова Академия в Сараево.\r\nМартичка Божилова е продуцент на AGITPROP, България от 1999 г. Съвместно продуцира с Германия, Франция, Финландия, Швейцария, Италия, САЩ, Гърция, Кипър, Хърватия, Румъния, ОАЕ, Словакия, Чехия, Полша, Унгария. Нейните авторски филми от висок клас са избрани и отличени на фестивали в Кан, Берлин, IDFA, Торонто и много други, които са излъчвани по целия свят.  Продуцент на телевизионни сериали за международни мрежи като National Geographic и HBO. Член на Изпълнителния комитет на EDN и председател на DokuFest, Prizren. Член на множество престижни филмови фестивали. Ментор в Европейската аудиовизия на женската (EWA) мрежа. Комисар на The Malik Bendjelloul и Фондация Мемориал.  Зоран Хамович е завършил висшето си образования във Филологическия факултет в Белград. Ангажиран е с въпросите на образователната и медийната политика в Сърбия. 1990 г.  основава едно от най-значимите сръбски издателства \"Клио\" - известно с бутиковите си издания от областта на историята, антропологията, социологията, историята и теорията на литературата, на филма и изобразителното изкуство, на музиката, което го прави единствено по рода си в страната. От 2001 до 2013 г. е бил специален съветник на министъра на културата на република Сърбия.   Торстен Липсток e от Германия. Работи като кинооператор от 1996 г. насам. Той е главен оператор на реклами на най-големите марки в света като BMW, Ballantines, Microsoft, Pepsi, Vodafone, Schweppes, Porsche, Nintendo. През 2005 г. прави филм със Сандра Бълок. Също така той заснема музикални видеоклипове за знаменитости като Шакира, Еванесънс, Deepest Blue.\r\nФилмите, които ще оценява журито и ще се борят за голямата награда, са вече селектирани от специална комисия. След финалистите попадат заглавия от Италия, Русия, Сърбия, САЩ, Холандия, копродукция между Естония, Германия и Финландия, Норвегия, България.    Това са филмите: \"Walking on water\", режисьор: Дианмарко Дагостино, Италия; \"Шесть музыкантов на фоне городе\", режисьор: Татяна Данильонц, Русия, който е носител на \"Грами\" и Световната музикална награда; \"The Red Soul\", режисьор: Джесика Гортер, Холандия; \"Тhe Soviet Hippies\", копродукция между Естония, Германия и Финландия, режисьор Тере Тоумисту; \"Golden Dawn girls\" режисьор Хювърд Бустнес, Норвегия; \"Червено, твърде червено\", режисьор Божина Панайотова, България; \"The other side of everything\", режисьор Мила Турайлич, Сърбия, също носител на престижни награди; \"Our new president\", режисьор Максим Поздоровкин, САЩ и още един български филм, режисиран от проф. Владимир Игнатовки \"Жертва на пешки\".   Първото издание на фестивала ще бъде в три части, които ще се състоят на три места в Бургас. В Експо център \"Флора Бургас\" ще се проведе официалната конкурсна програма, в която ще се състезават селектираните заглавия. Специалната програма, посветена на 100 години от края на Първата световна война, ще бъде в Културен център \"Морско казино\", а на открита сцена \"Охлюва\" в три поред вечери ще бъдат излъчени три от най-добрите филми от световното документално кино.", "date": "2018.08.22", "title": "Жури от световно ниво оценява филми в Бургас "}
{"url": "https://www.actualno.com/balkani/johanes-han-za-makedonija-referendumyt-e-izbor-mejdu-bydeshte-i-izolacija-news_691248.html", "text": "  Еврокомисарят по разширяването Йоханес Хан изрази съжаление от недостига на национално единство около референдума в Македония за Договора от Преспа и призова македонците да използват правото си на глас, за да оформят собственото си бъдеще и това на държавата, предаде МИА.     Според еврокомисаря за Македония референдумът е избор между бъдеще, обърнато към ЕС, и изолация. „Това е избор между път, насочен към бъдещето на интеграцията в ЕС с конкретни ползи за гражданите като върховенството на закона, атрактивност за чуждестранните инвеститори и повече и по-добри работни места и път, който върви към изолация, стагнация и пропускане на уникален шанс за подобрение и напредък в ключови региона“, каза Хан.   Хав противопостави националистическите концепции, които владеят някои среди в Македония, и евроатлантическата ориентация :“-Изборът е между придържане към старите националистически концепции или приемане на бъдеще на страната с реформи и с интеграцията в ЕС и НАТО като последна стъпка. Това не се налага от ЕС или от международната общност. Евроатлантическата интеграция е посочена отдавна като стратегическа цел на страната. Гражданите трябва да решат дали тази перспектива с всичките си конкретни предимства ще се осъществи или не“, казва Хан.\r\nТой се надява, че гражданите, които все още не са решили как да гласуват, ще бъдат информирани за последиците от гласуването.  Сега от гражданите ще зависи дали тази перспектива ще се превърне в реалност, казва еврокомисарят . „ Споразумението на Бившата югославска република Македония с Гърция относно името бе правилно наречено \"исторически пробив\" от страна на ЕС и на цялата международна общност. То отваря пътя за разрешаване на спор, продължил почти три десетилетия и който не само засенчи двустранните отношения на двете страни, но също така представлява огромна пречка за присъединяването към ЕС и НАТО на БЮРМ“, каза Хан.   ", "date": "2018.08.22", "title": "Йоханес Хан: За Македония референдумът е избор между бъдеще и изолация"}
{"url": "https://www.actualno.com/society/mvr-zastrahovkite-ot-olimpik-veche-sa-s-iztekyl-tolerans-nasochete-se-drugade-news_691245.html", "text": "  От днес, 22 август, МВР преустановява гратисния период за налагане на глоби на водачи, без валидна задължителна застраховка „Гражданска отговорност“.     \"Във връзка с възникналия проблем със застрахователна компания, министерството даде пет дневен толеранс на водачите с прекратената застраховка „Гражданска отговорност“ в  компанията\", обявиха от МВР, визирайки фалита на \"Олимпик\".   \"Съгласно Закона за движение по пътищата при подобни нарушения се налагат принудителни административни мерки – вземане на книжка и спиране на колата от движение до представянето на документ за платена застраховка\", се казва още в съобщението на полицията.", "date": "2018.08.22", "title": "МВР: Застраховките от \"Олимпик\" вече са с изтекъл толеранс, насочете се другаде "}
{"url": "https://www.actualno.com/politics/ninova-izboryt-na-novija-shef-na-agencijata-po-vpisvanijata-e-neprozrachen-i-neobsyjdan-news_691250.html", "text": "  \"Спуснат е отнякъде човек, непрозрачно, необсъждано, не чухме да е имало конкурс или някаква процедура за избор. Посочен човек. Обществото не е информирано и то за един изключително важен сектор, където виждате какви проблеми могат да се случат и какъв професионализъм се изисква там\". Това коментира лидерът на БСП Корнелия Нинова на въпрос за новоназначения директор на Агенцията по вписванията Габриела Козарева, съобщиха от БСП.     „Не просто да дойдеш от Агенция за малки предприятия и да си въобразяваш, че може да управляваш система като Търговския регистър”, каза още лидерът на БСП. По думите й е нормално да има състезателно начало, да се явят професионалисти. „Дано не се окаже поредната калинка, която при следващ проблем ще изгори като бушон просто, за да да не поеме никой политическата отговорност”, коментира още Нинова.   По повод задочния спор от между отстранената зам.-председател на Комисията за финансов надзор Ралица Агайн и ръководството на КФН, Корнелия Нинова коментира, че Карина Караиванова „опитва да си спаси кожата”. Тя припомни, че БСП искат оставката на цялото ръководство на регулатора. Според тях отговорни за проблемите около фалиралото застрахователно дружество „Олимпик” са всички комисари в КФН. „Измиха си ръцете с Ралица Агайн, приехме оставката. И ние гласувахме за това, но сега се опитват да прехвърлят отговорност единствено и само върху нея, а не да поемат и своята, която е на цялата комисия”, заключи по темата Нинова.\r\nПо повод предложението на лидера на Атака Волен Сидеров да има анекс към договора за добросъседство между България и Македония, чрез който Скопие да се задължи да се въздържа от всякакви спекулации и опити да присвоява исторически личности или събития, Нинова отправи въпрос към него, къде е бил той и Обединени патриоти, когато Зоран Заев заяви, че Илинденско-Преображенското въстание е македонско? „Мълчаха, докато БСП не реагира. И тичаха след събитията. Сидеров преди да го прави това изказване, да си го внесе в правителството, в което участва, или поне в Обединение патриоти. Това мнение негово ли е, на Обединени патриоти ли е или на правителството на България”, попита още Нинова.  „Тези самосиндикални акции в опит да си върне загубеното доверие и рейтинг не изглеждат сериозни, поставени по този начин, иначе въпросите са много сериозни, но нека се стиковат помежду си и да видят дали правителството ще внася такъв анекс, защото ако парламентът трябва да гледа такъв анекс, то трябва да го внесе правителството”, отсече лидерът на БСП.   Тя припомни, че позицията на левицата е ясна. „Първи заявихме, че добросъсдските взаимоотношения на Балканите, мира който искаме на Балканите, развитието, което искаме в посока интеграция в Европа и европейско бъдеще за Македония, нашите приятелски отношения със Зоран Заев и моите лични приятелски с него, всичко това не може по никакъв начин да бъде за сметка на българската идентичност, българския национален интерес, на авторитета и името на България”, заключи Корнелия Нинова.", "date": "2018.08.22", "title": " Нинова: Изборът на новия шеф на Агенцията по вписванията е непрозрачен и необсъждан"}
{"url": "https://www.actualno.com/society/malyk-samolet-e-padnal-kraj-shumen-postradali-sa-dvama-dushi-news_691258.html", "text": "  Малък самолет е паднал край Шумен, пострадали са двама души. Това съобщиха за „Фокус“ от ОДМВР Шумен.     Сигналът за инцидента е подаден след 19.00 часа.   На борда на самолет са били двама души, които са откарани в болнично заведение.\r\nВсе още няма информация за тяхното състояние, както и причината за падането на самолета.  ", "date": "2018.08.22", "title": "Малък самолет е паднал край Шумен, пострадали са двама души "}
{"url": "https://www.actualno.com/balkani/80-miliona-denara-shte-struva-informacionnata-kampanija-za-referenduma-v-makedonija-news_691237.html", "text": "  Осемдесет милиона денара (130 000 евро) ще струва информационната кампанията, която ще се проведе преди предстоящия референдум. На днешното правителствено заседание се взе решение, с което се задължава Министерството на финансите да изготви проект за предоставянето на тези средства от текущият бюджетен резерв, съобщи МИА, цитирана от БГНЕС.     От правителството информират, че ако в края на кампанията има неизразходвани средства, те ще бъдат върнати в бюджета на Република Македония.   Решението относно кампанията, която трябва да има информативен характер, беше прието от правителството на последната сесия. Кампанията, както информират от правителството, ще се основава на принципите на обективност, прозрачност и рационалност. Целта е да се информират гражданите за ползите от приемането на Македония в Европейския съюз и НАТО, за окончателното споразумение за решаване на македонско гръцкия спор за името и за стратегическо партньорство. Както и да се призоват гражданите да упражнят правото на си на вот на референдума и така да поемат на отговорността за вземането на важни за страната решения.\r\nПравителството ще информира чрез съобщения, брифинги, пресконференции, интервюта и телевизионни и радио гостувания, посещения на терен, неформални срещи, гостувания и участие в публични събития. Ще се използват и социални медии като Facebook, Инстаграм, Twitter, Flickr и Youtube, за което правителството ще отпусне средства в размер на 400 000 лева от редовния бюджет на Генералния секретариат на правителството, а останалите средства за комуникация ще се реализират в рамките на редовните държавни дейности .  „В изпълнение на процеса на планиране на публичната комуникация за референдума, правителството на Република Македония ще работи прозрачно и отчетно, съгласно стандартите за публични комуникации от обществен интерес - значимост, обективност, пропорционалност и рационалност”, подчертават от правителството.   ", "date": "2018.08.22", "title": "80 милиона денара ще струва информационната кампания за референдума в Македония"}
{"url": "https://www.actualno.com/europe/rublata-stigna-novi-dyna-news_691252.html", "text": "  Рублата поевтиня с 1,5 % и за първи път от 11 април 2018 отмина границата от 79 рубли за едно евро, съобщава life.ru, цитиран от БНР. Доларът също поскъпна на търговете на Московската фондова борса и в следобедните часове на 22 август се търгуваше за 68,01 рубли.     Като основна причина за обезценяването анализаторите сочат влизането в сила на новите американски санкции заради предполагаемото участие на Русия в покушението срещу семейство Скрипал, които бяха отровени с газ „Новичок“.   ", "date": "2018.08.22", "title": "Рублата стигна нови дъна "}
{"url": "https://www.actualno.com/music/btr-djon-loutyn-i-orlin-goranov-pejat-za-miniorite-v-panagurski-kolonii-news_691189.html", "text": "  Хиляди ще празнуват тази събота, 25 август, събора на миньора в село Панагюрски колонии.     Съборът на миньора в Панагюрски колонии празник вече се наложи като традиционен и е ден от календара, който не само жителите на селото очакват с нетърпение, но и хората от близките населени места.   По традиция празникът ще започне с молебен от протоерей Атанас Манолов и курбан за 2000 души от Ути Бъчваров. В културната програма тази година ще вземат участие местни самодейни състави, като “Тангра” от село Попиници, духов оркестър “Делчо Радивчев”, Северняшки танчов ансамбъл от Плевен, Орлин Горанов, Поли Генова и екип, Дони и Нети, БТР с Джон Лоутън.\r\nСело Панагюрски колонии е възникнало като летен лагер за деца от бедни семейства през 1907 г. по инициатива на благодетели от Панагюрище и в последствие се превръща в миньорско селище.  ", "date": "2018.08.22", "title": "БТР, Джон Лоутън и Орлин Горанов пеят за миньорите в Панагюрски колонии"}
{"url": "https://www.actualno.com/society/desislava-ivancheva-i-nejnata-zamestnichka-vlizat-v-syda-news_691232.html", "text": "        Делото срещу Иванчева, бившия заместник-кмет и Дюлгеров е разпределено на ХІV състав с председател съдия Иво Хинов, съобщиха от съда.   Кметът на столичния район „Младост“ Десислава Иванчева беше задържана при показна акция в центъра на София на 17 април 2018 година. Повод за нея бе разследване за подкуп, даден ѝ от строителен предприемач, а по информация на разследващите Иванчева е била задържана със 70 000 евро, които са част от по-голяма сума, поискана за издаване на строително разрешително. Над 5 часа тя бе държана с белезници до автомобила си, паркиран пред сградата на Министерството на спорта, докато разследващите извършваха обиск, припомня БГНЕС. Освен Иванчева, задържани бяха още заместникът ѝ Биляна Петрова, както и бившият кмет на община „Младост” Петко Дюлгеров, а обвинения бяха повдигнати и на тримата. От април месец Десислава Иванчева се намира в ареста, а междувременно съдът я отстрани от поста „кмет“ на район „Младост“.\r\nКазусът с арестувания кмет предизвика и друг обществен дебат, в който се намесиха политици, юристи и граждани. и краката ѝ при нейното посещение в ендокринологията на \"Майчин дом\", където тя постъпи за изследвания, станаха повод да се заговори за преосмисляне на правилата за конвоиране на задържани лица.  ", "date": "2018.08.22", "title": "Десислава Иванчева и нейната заместничка влизат в съда"}
{"url": "https://www.actualno.com/curious/pravosydnoto-ministerstvo-anita-mejzer-njama-da-vliza-v-tv-rialiti-news_691194.html", "text": "  Министерството на правосъдието опроверга информацията, че Анита Желева (Анита Мейзер) ще участва в телевизионно предаване. Причината за опровержението е, че в публичното пространство в последни дни бе разпростанена новината, че скандалната миска ще бъде част от новия сезон на Вип Брадър \"Женско царство\".     \"По повод информации в медиите, че Анита Желева ще участва в телевизионно предаване, чийто екип е депозирал молба до Министерство на правосъдието, Пресцентърът на МП информира следното:   В Министерството на правосъдието не е постъпвала подобна молба\", се казва в съобщението.\r\n\"Направена справка в информационния масив на Главна дирекция \"Изпълнение на наказанията\"  показва, че Анита Желева е освободена от Затвора - Сливен на 26 юни 2018 г. след определение на Апелативен съд-Варна за изменение на мярката \"задържане под стража\" в по-лека, а именно \"парична гаранция\".  В тази връзка и с оглед разпоредбите на Наказателно-процесуалния кодекс, спазването на наложената мярка не е от компетентността на Министерството на правосъдието, пише още в прессъобщението.   В Къщата на големия брат през годините все пак са се появявали осъдени. Варненският бизнесмен и политик Веселин Данов участваше в първите сезони на Брадъра и полежа в пандиза за сводничество и наркоразпространение.\r\nПреди 10 години пък Стефан Кемалов – Бат Сали смени престоя пред камерите с този зад решетките заради подправяне на документи.    ", "date": "2018.08.22", "title": "Правосъдното министерство: Анита Мейзер няма да влиза в тв риалити"}
{"url": "https://www.actualno.com/politics/siderov-sobstvenici-na-zavedenija-po-moreto-sa-bili-zaplashvani-valeri-se-pravi-na-starshina-news_691253.html", "text": "  Собственици на заведения по Черноморието са били заплашвани. Това обяви лидерът на АТАКА Волен Сидеров. Той показа снимка на директора на Районното полицейско управление в Созопол Милен Гайдарджиев и заяви:     \"Лично този е заплашвал определени заведения, че а са отворили, а ги е арестувал за 24 часа. Предприемам мерки, говорих с вътрешния министър дали е уведомен за това. Той не беше много наясно какво правят негови регионални началници.   По този начин биват командвани шефове на институции по морето да ходят и да тормозят бизнеса. Топката е в премиера, който да направи разговор в вицепремиера Симеонов. Какви са функциите на един вицепремиер? Те не са да бъде старшина или началник на местни структури на определени министерства, те са да координира работата между министерствата, без да се меси през главата на определени министри\", заяви Волен Сидеров, който смята да отправи въпросите си писмено към премиера и членовете на правителството.\r\nТова допълнително задълбочава конфликта между двамата лидери на националистите. Още през юли Сидеров , след това колегата си в сутрешен блок, а накрая се стигна до , който бе потушен след   ", "date": "2018.08.22", "title": "Сидеров: Собственици на заведения по морето са били заплашвани, Валери се прави на старшина "}
{"url": "https://www.actualno.com/chronicles/djordj-kluni-oglavi-klasacijata-na-forbs-za-naj-visoko-platen-aktior-news_691260.html", "text": "  Според ежегодната класация на “Форбс”, Джордж Клуни е най-високо платеният актьор за 2018 г.     За 12 месеца 57-годишният Клуни е заработил 239 млн. долара. Освен хонорарите в киното, както отбелязва списанието, двукратният носител на Оскар е спечелил 1 млрд. долара от продажбата на основаната от него компания за производство на текила Casamigos Tequila (\"Касамигос текила\"), предаде БГНЕС.   Второ място в класацията заема преквалифициралият се в актьор бивш кечист Дуейн Джонсън със 124 млн долара. Той се озова на тази позиция, благодарение на участието си във филма „Джуманджи:Добре дошли в джунглата“ (2017). На трето място се нарежда Робърт Дауни Джуниър с 81 млн. долара. По-голяма част от заработените от него пари му носи участието в мащабната продукция за супергерои „Отмъстителите“, базирана на популярната едноименна комикс поредица.\r\nПо-нататък в ежегодния рейтинг на „Форбс“ следват Крис Хемсуърт (64,5 млн. долара), Джеки Чан (45,5 млн. долара), Уил Смит (42 млн. долара), индийската звезда Акшай Кумар (40,5 млн. долара), комикът Адам Сандлър (39,5 млн. долара) и др.  „Форбс“ са изчислили, че за периода от 1 юни 2017 г. до 1 юли 2018 г. само приходите на 10 от най-високо платените звезди възлизат на 748,5 млн. долара.   По-рано през годината„Форбс“ пуликува отделен списък за най-високо платените актриси. Първото място зае Скарлет Йохансон с 40,5 млн долара.", "date": "2018.08.22", "title": "Джордж Клуни оглави класацията на „Форбс“ за най-високо платен актьор"}
{"url": "https://www.actualno.com/plovdiv/do-kraja-na-godinata-shte-sa-gotovi-pytjat-plovdiv-asenovgrad-s-krygovo-krystovishte-news_691187.html", "text": "  Основното трасе – вече с четири ленти, между Пловдив и Асеновград ще бъде завършено в срок, а кръговото кръстовище трябва да е готово до края на годината, съобщават от областната администрация в Пловдив.     Управителят на Пловдив Здравко Димитров провел среща с пътните проекти, на която присъствали Дончо Атанасов – член на Управителния съвет на АПИ, Юлиян Инджов – собственик на фирмата изпълнител \"ИСА – 2000\", Валентина Бакърджиева - шеф на Областното пътно управление в Пловдив, архитекти, проектанти и експерти от общините Родопи и Куклен.    Между старите и новоизградените платна ще бъдат поставени мантинели, а достъпът до обектите покрай пътя ще бъде осигурен с временни входове и изходи, ще бъде поставена и временна пътна маркировка, съобщават от администрацията на Димитров.  Подготвя се разрешителното за строеж за кръговото кръстовище на изхода на Пловдив в посока Асеновград, за да започне неговото изграждане. В община Родопи е било гласувано предложение да се дарят части от три общински имота на държавата за изграждане на кръговото кръстовище.   Договорът за неговото изпълнение между Агенция \"Пътна инфраструктура\" и \"ИСА 2000\" беше подписан на 7 август. Той е на стойност 1 971 807 лв.\r\nИзграждането на допълнителни две ленти в продължение на малко повече от 10 км между Асеновград и Пловдив се финансира от Оперативна програма \"Региони в растеж\". С допълнително споразумение от февруари месец на дружеството бяха възложени нови дейности, които не са били предвидени в проекта. Става дума за осигуряване на достъп чрез изграждане на локални платна до новоизградените обекти край трасето и урегулираните поземлени имоти. Така, основният договор заедно с допълнителното споразумение възлизат на 28,8 млн. лв.    До края на месец септември се очаква да бъде съгласува проектът и ПУП за локалните платна на пътя Пловдив – Асеновград, за да започнат отчуждителите процедури. От община Пловдив се очаква да дарят на АПИ проект за Югоизточен обходен път от Ягодовско шосе до връзката Пловдив – Асеновград, за да започнат процедурите по ПУП. Изграждането на пътната артерия е от изключително важно значение, за да започне и работата по проекта  за рехабилитация на Околовръстен път на Пловдив.", "date": "2018.08.22", "title": "До края на годината ще са готови пътят Пловдив-Асеновград с кръгово кръстовище "}
{"url": "https://www.actualno.com/sofia/sled-13-dena-kriza-zapochna-izvozvaneto-na-bokluka-ot-elin-pelin-news_691193.html", "text": "  Днес, 22 август, в 12:42 часа първите две сметоизвозващи машини от Елин Пелин изсипаха боклук в депото на Горна Малина. Влизането на камионите там стана в присъствието на заместник-кмета на община Горна Малина Цветанка Иванова и заместник-кмета на Елин Пелин с ресор \"Европейски фондове и Екология\" Николай Савов.     Кметът на община Елин Пелин се пребори за възстановяване депонирането на отпадъци в регионалното депо считано от днес, 22 август, съобщиха от местната администрация. Кризата с боклука няма да бъде решена рязко и внезапно, защото има ограничение за депониране на не повече от 60 тона отпадъци на ден. Сега от община Елин Пелин организират сметоизвозването от най-критичните точки с натрупана от началото на кризата смет.   След падане на забраната за влизане в депото, обслужващата фирма „АЕС – Х“ започва сметоизвозване на акумулираните отпадъци. Дейността ще се възстановява поетапно, по съгласуван график с кметовете на населените места.\r\nВ понеделник предстои работна среща с експерти и представители на община Горна Малина, за да се определят новите цени за депониране на отпадъци. Това е резултат от проведената днес широка дискусия между всички засегнати от кризата страни, инициирана от кмета на Елин Пелин Ивайло Симеонов.  По време на срещата ръководството на общината настоя незабавно да бъде разрешен достъпът до \"Регионалното депо за неопасни битови отпадъци на общините Горна Малина и Елин Пелин\". Влизането там е било забранено устно и еднолично от кмета на община Горна Малина Ангел Жиланов.   Пред всички присъстващи, в това число и представители и на община Горна Малина, и на областната администрация, кметът заявил, че животът и здравето на хората от двете общини е на първо място и за да не се допусне епидемия, боклукът трябва да бъде извозен във възможно най-кратки срокове.\r\nНа срещата не дойде кметът на Горна Малина - той бил представляван от адвокат. Съветниците от двете общини настоявали за повече информация по проблема с депонирането. Според Симеонов това устното затваряне на депото е самоуправство и ще доведе до много тежки последствия за здравето на хората.    Вчера Община Елин Пелин получила от РИОСВ - София област, резултатите от проверка на регионалното депо с констатирани огромен брой нарушения. Днес пък от РЗИ постъпило предписание кметът да предприеме незабавни действия за решаването на проблема, защото има опасност от възникване на епидемия.", "date": "2018.08.22", "title": "След 13 дена криза започна извозването на боклука от Елин Пелин"}
{"url": "https://www.actualno.com/america/tyrgovskata-vojna-sasht-kitaj-obhvashta-stoki-za-100-mlrd-dolara-news_691254.html", "text": "  От четвъртък на обяд САЩ ще наложат 25% вносни мита на допълнителни 16 милиарда долара за китайски продукти. Така общата стойност на изгубените в търговската война средства ще достигне около 50 милиарда долара в търговията за година.     Китай реагира „око за око“ , довеждайки общата стойност на засегнатите стоки до 100 млрд. долара. Това е една седма от общата годишна търговия между САЩ и Китай, пише БГНЕС.   Администрацията на Тръмп твърди, че агресивната позиция е насочена към натиска на Пекин да промени политиките, които позволяват и насърчават кражбата на американската технология и несправедливо подбиват американските производители.\r\nТарифите са насочени към китайски стоки - като части за самолети и компютърни твърди дискове – от които, твърди Вашингтон, Пекин се е възползва чрез нелоялни търговски практики.  Китай пък от своя страна обвини САЩ, че са започнали \"най-голямата търговска война в икономическата история\".\r\nКомпютрите, електрониката и машините са сред най-силно засегнатите, включително 1,1 млрд. долара внос на компютърни процесори и същото количество електрически машини.   Следващата по-голяма жертва са 700 милиона долара в интегрални схеми, 500 милиона долара в соларни клетки и 400 милиона долара в компютърна памет.    Също така в наказателния списък са доилни машини за млечни крави, инкубатори за пилета, устройства за запис на полетите, рентгенови тръби, булдозери и дъгови лампи, както и мотоциклети и мотопеди.\r\nДокато взетите на прицел първи пет продукта от Китай са общо за около 9 млрд. долара, има десетки продукти, които през последните две години не са виждали никакъв внос - или много малки количества.\r\nПо ирония на съдбата, стоките, към които САЩ са насочили отмъщението си, са предимно междинни продукти, произведени в Китай от мултинационални компании, внасяни от базирани в САЩ производители и не засягат китайски фирми, сочи анализ на икономистите.   Икономистите от института за международна икономика Питърсън твърдят, че почти всички американски мита, налагани на Китай до момента, са за междинни стоки и основно оборудване, необходими на американската индустрия. \r\nДосега Китай отмъщаваше долар за долар, което засегна селскостопански стоки и автомобили през юли, с нови данъци върху петрола от САЩ и още коли, които ще дойдат в четвъртък.   Най-болезнено може би е митото за американската соя, тъй като това пречи на ключов експортен пазар за американските фермери, които през миналата година са изпратили в Китай от този продукт за 14 млрд. долара.\r\nКитай обеща да атакува 650 различни американски износни позиции, включително хибридни електрически и офроуд автомобили, самосвали, асфалт, машини за магнитно-резонанса томография и мотоциклети.   Списъкът включва също говеждо месо, свинско месо, много видове риба и десетки плодове и ядки.\r\nЦената на емблематичните „Харли Дейвидсън“ ще се вдигне поне с 20%, казва представител на магазина в Пекин.\r\n50-те милиарда долара стоки, подлежащи на мита, са само първият кръг. Службата на американския търговски представител търси 25% мита върху стоки за още 200 млрд. долара, като тази седмица се провеждат изслушвания. Тези мерки могат да влязат в сила още през следващия месец.\r\nИ тъй като Китай обеща да продължи да отвръща, Тръмп заплашва да вземе на мушката стоките за всичките 500 милиарда долара, внасяни от САЩ.", "date": "2018.08.22", "title": "Търговската война САЩ-Китай обхваща стоки за 100 млрд. долара"}
{"url": "https://www.actualno.com/politics/bylgarija-shte-izplati-59-340-lv-obezshtetenija-po-reshenija-na-espch-news_691196.html", "text": "  Министерският съвет прие решение за изплащане на общо 59 340 лв. обезщетения в изпълнение на пет решения на Европейския съд по правата на човека (ЕСПЧ). Решенията по делата срещу България са постановени в периода 01 февруари 2018 г. – 19 юли 2018 г., съобщиха от пресцентъра на Министерски съвет.     Делото е във връзка с жалба за невъзможността да бъде оспорено по съдебен ред постановления по Закона за движението по пътищата, с които са наложени глоби до 50 лв.  ЕСПЧ намира, че това представлява нарушение на чл. 6 от Конвенцията и присъжда на жалбоподателката единствено разноските по делото от 1504 евро, като заявява, че намирането на нарушението е достатъчна обезвреда за претърпените от жалбоподателите неимуществени вреди.   По делото наследодателят на жалбоподателите притежавал фабрика, национализирана през 1947 г. и впоследствие ползвана от държавно предприятие. След приемане на Закона за възстановяване собствеността върху одържавени недвижими имоти жалбоподателите  получават нотариален акт за правото им на собственост върху имота, но пред ЕСПЧ претендират, че са били лишени от компенсация за недвижимия имот за времето, в което не са го ползвали. Съдът отбелязва, че реституцията е изрично призната от властите и през продължителен период от време те са третирали жалбоподателите като собственици на сградата. Като се позовава на решението си по делото „Явашев и други срещу България“, Съдът приема, че пълната липса на обезщетение вместо реституция нарушава справедливия баланс между обществения интерес и индивидуалните права на жалбоподателите. Постановява, че въпросът за обезщетение не може да бъде решен на този етап, и приканва правителството и жалбоподателите да пристъпят към споразумение. Присъдени са 1500 евро за разходи и разноски.\r\nРешението по делото „ е постановено по четири обединени жалби – на Стоян Петров, Илиян Михайлов, Йордан Петров и на Лазар Колев. Жалбоподателите по делото изтърпяват дългогодишни наказания лишаване от свобода или доживотен затвор. Те повдигат оплаквания по чл. 3 от Конвенцията с оглед лошите условия на задържане, както и ограничителните условия на режима на изтърпяване на наказанията. Михайлов, Й. Петров и Колев твърдят и нарушение на чл.13 от Конвенцията - липса на вътрешноправно средство за защита. Твърдените от тях факти са настъпили преди приемане на промени в Закона за изпълнение на наказанията и задържането под стража (в сила от 7 февруари 2017 г.). Осъденият на 20 г. затвор С. Петров се жалва, че е настанен в постоянно заключена килия, без право на участие в колективни мероприятия. Изтърпяващите доживотен затвор - Михайлов и Й. Петров са поставени на специален режим и оплакват, че са настанени в постоянно заключени помещения и контактуват само с осъдени на доживотен затвор.   Претенциите на Колев се отнасят до това, че му е наложен специален режим, изолиран е от останалите затворници и има възможност да контактува единствено с изтърпяващи наказание доживотен затвор. Твърди още, че не е имало течаща вода в килията му, която била по-малка от 6 кв. м.  Оплаква се от хигиенните условия поради наличието на хлебарки и други паразити, от недостатъчната естествена светлина в помещението и от постоянното изкуствено осветление.  В решението си Съдът отбелязва, че към момента на предявяване на претенциите за обезщетение, е действало старото законодателство, т.е. промените в ЗИНЗС, касаещи прилагането на специалния режим, все още не са били приети. Практиката на ЕСПЧ сочи, че изолацията на осъдените на доживотен затвор трябва да е обусловена от конкретни съображения за сигурност. В комбинация с лошите условия на задържане, които жалбоподателите са търпели за периоди между 4 и 10 г, тези обстоятелства обуславят нарушение на чл. 3 от Конвенцията. ЕСПЧ констатира и нарушение и на чл.13 от Конвенцията по отношение на втория, третия и четвъртия жалбоподател. Присъдените обезщетения за претърпени неимуществени вреди на Михайлов е 4000 евро, а на Й. Петров и Колев по 3000 евро. За разноски по делото са присъдени общо   3046 евро. По отношение на Петров Съдът не е присъдил обезщетение и разноски, тъй като той не е заявил претенции за обезщетение.  Жалбоподателката по делото се оплаква, че през 2002 г., когато е била на 14 г. родителите й са задържани във връзка с искане за екстрадиция и за нея не е имало кой да се грижи повече от 13 дни. Тя претендира, че липсата на съдействие от страна на властите й е причинило страдания. Според протокола от съдебното заседанието по искането за екстрадиция в Окръжен съд – Варна на 6 декември 2002 г. майката  е отговорила с утвърдително изявление, че има човек, който да се грижи за детето. По-късно на 17 декември 2002 г.  Апелативен съд – Варна отменил заповедите за задържане. В решението си ЕСПЧ приема, че е налице нарушение на чл. 8 по отношение на периода между задържането на родителите на жалбоподателката и съдебното заседание от 6 декември 2002 г. Според Съда задължението на властите да се информират относно това, дали има човек, който да се грижи за жалбоподателката, е възникнало при задържането на родителите й на 4 декември 2002 г., когато полицията не е предприела необходимите действия за уведомяване на отговорните институции, че жалбоподателката остава без надзор. Присъденото обезщетение за претърпените неимуществени вреди в размер на 3600 евро, а сумата за разходи от 5260 евро.   Наследодателите на жалбоподателите по делото са притежавали печатарски предприятия, които са национализирани през 1949 г. и 1950 г. Активите им са поети от държавна печатница, която по-късно е преобразувана в търговско дружество, управлявано от министъра на образованието. През 1998 г. жалбоподателите предявяват искания за обезщетяване за национализираните имущества по реда на Закона за обезщетяване на собственици на одържавени имоти чрез получаване на акции в дружеството. Молбите са уважени и е определен размера на обезщетенията и равняващия им се брой акции, утвърдени от министъра през юни 2003 г. През август същата година с нови заповеди министърът на образованието определя като обезщетение за жалбоподателите компенсаторни записи вместо вече утвърдения брой акции. Тези заповеди са отменени с решения на ВАС като незаконосъобразни. Пред ЕСПЧ жалбоподателите се оплакват, че не са получили дължимото им за национализираните предприятия обезщетение.\r\nВ решенията си по делата „ Съдът вече е приел, че в случаите, в които националният съд се е произнесъл окончателно по даден въпрос, административните органи нямат право да поставят под съмнение това решение освен при наличието на основателни и непреодолими причини. Съдът приема, че намесата в правата на жалбоподателите противоречи на принципа за законност по чл. 1 от Протокол № 1 и намира нарушение на тази разпоредба. В съответствие с искане на правителството ЕСПЧ отлага произнасянето си по дължимото обезщетение за претърпените от жалбоподателите имуществени и неимуществени вреди, като определя срок от четири месеца за предоставяне на становище или постигане на споразумение в тази връзка. Съдът също така присъжда в полза на жалбоподателите сумата от 4820 евро за разходи и разноски.    ", "date": "2018.08.22", "title": "България ще изплати 59 340 лв. обезщетения по решения на ЕСПЧ"}
{"url": "https://www.actualno.com/asia/shri-lanka-vyzstanovjava-smyrtnoto-nakazanie-news_691211.html", "text": "  Шри Ланка скоро ще възобонови екзекуциите мораториум върху смъртното наказание, продължил 42 г., заяви президентът Маитрипала Сирисена.     Все пак Коломбо няма да екзекутира петима осъдени на смърт за наркотрафик пакистанци, а ще ги предаде на родината им, където да бъдат екзекутирани.   Петимата пакистанци са сред 18-те души, сред които има и една жена, които са осъдени на смърт за наркотрафик и чиито екзекуции ще бъдат изпълнени, каза Сирисена. Президентът не уточни кога ще бъде първото обесване.\r\n„Решен съм да се прилага смъртното наказание за сериозно престъпления с наркотици и ще започна със списъка [на 18 души], даден ми от затворите“, каза президентът на среща с обществеността в северните райони на страната, цитиран от БГНЕС.  Сирисена каза, че ще проведе разговори с новия премиер на Пакистан Имран Хан за репатрирането на осъдените пакистанци и за екзекутирането им там.   Международните групи за защита на правата на човека и Европейският съюз поискаха от Шри Ланка да преосмисли позицията си, откакто Сирисена съобщи миналия месец, че иска да сложи край на мораториума върху обесването.\r\nПолицията е убедена, че намиращия се в индийския океан остров е използван като транзитен пункт от наркотрафикантите. Според официалната статистика, към миналия месец в затворите в страната има 373 осъдени на смърт, от които 18 за наркотрафик.    ", "date": "2018.08.22", "title": "Шри Ланка възстановява смъртното наказание"}
{"url": "https://www.actualno.com/lovech/teteven-podpisa-dogovor-za-privatizacija-na-chetrpom-news_691199.html", "text": "  Днес, на 22 август, д-р Мадлена Бояджиева – кмет на Община Тетевен, подписа договор с инж. Марин Колев Радевски, изпълнителен директор на \"КАЛИНЕЛ\" ЕООД за приватизация на общинско предприятие \"Четпром\" ЕООД. Чрез приватизационната сделка се прехвърля собственост върху 9137 брой дялове, представляващи 90,024% от съдебно регистрирания капитал на “Четпром” ЕООД – Тетевен.     Сделката става факт след одобрение на Общинския съвет, при следните условия - да се запазят съществуващите работни места и предметът на дейност на  предприятието, да се направят инвестиции в размер не по-малко от 800  хил. лв., да се разкрият най-малко 250 нови работни места. След двегодишни съдебни процедури, поради обжалване на тези условия от страна на една от фирмите кандидати в конкурса, Върховният административен съд излезе с решение, че условията, които Общинският съвет е поставил, са изцяло в полза на местната общност и са законосъобразни. \"Избрана е фирма \"КАЛИНЕЛ\" ЕООД, която отговаря на конкурсните условия и която даде оферта с по-изгодни условия, от тези, които Общинският съвет беше заложил\", обясни д-р Мадлена Бояджиева.   Според условията на договора за приватизация купувачът трябва да извърши инвестиции в дружеството в размер не по-малък от 1 180 000 лева без ДДС за срок от три години от придобиването на дружествените дялове по предложената инвестиционна програма, както следва:\r\n1. За строително монтажни работи в размер на 650 хил. лева;  2. За закупуване на високо-производителни машини за производство на четки в размер на 350 хил. лева;   3. Закупуване на високо – технологични машини за шевно производство - минимален размер 180 хил. лева.\r\n\"КАЛИНЕЛ\" се задължава в три годишен срок от придобиването на дяловете по настоящия договор да запази съществуващите към момента на продажбата 50 работни места и да осигури 265 нови / 15 в производство на четки и 250 в нова производствена дейност - производство на текстилни изделия и др./, съобразно предложената оферта. Купувачът трябва да запази предмета на дейност на Дружеството и да развие друг вид производствена дейност за срок минимум три години, а именно – производство на текстилни изделия и др., да поддържа ниво на екологичната обстановка, съобразно изискванията на българското законодателство. Купувачът няма право да прехвърля закупените от него дялове и активи (недвижими имоти), без съгласие на продавача за срок от 3 години след придобиването им.    \"КАЛИНЕЛ\" ЕООД е основана през 1994 година в Троян със сто процента частен капитал. Фирмата стартира дейността си с производство на вата за мебелната и шивашката индустрии. В момента е водеща компания в производството на домашен текстил в Европа и една от най-големите компании в страната. Специализирана е в производството на декоративни възглавници, възглавници за спане, завивки, протектори и калъфи за матраци. Притежава производствена площ от около 36 000 кв. метра.   ", "date": "2018.08.22", "title": "Тетевен подписа договор за приватизация на \"Четрпом\""}
{"url": "https://www.actualno.com/society/56-miliona-za-remonti-i-uchenicheski-shkafcheta-news_691203.html", "text": "  С 2 869 295 лева да бъдат закупени 111 хиляди ученически шкафчета от 588 общински училища, реши днес правителството, съобщиха от пресцентъра на Министерството на образованието и науката. В тях учениците ще могат да съхраняват учебници, учебни комплекти, помагала и други материали, както и екипи за физическо възпитание и лични вещи. Този модул бе въведен като една от мерките за олекотяване на ученическите раници.     Правителството осигури общо 5 618 978 лева за дейностите по Националната програма \"Осигуряване на съвременна образователна среда\", одобрена през 2018 г.   83 общински училища ще получат 793 337 лева за оборудване на стаи в полуинтернатни групи за часовете по интереси. Финансира се закупуване на обзавеждане, консумативи и материали, книги и игри.\r\n320 615 лева се отпускат за ремонт и оборудване на учебни кабинети за професионална подготовка и учебно-производствени бази на 8 училища, както и за осигуряване на учебни видеофилми и софтуерни продукти.  1 635 731 лева са за купуване на уреди, прибори, пособия, реактиви и други консумативи за обезпечаване на експерименталната работа по учебните предмети биология и здравно образование, физика и астрономия и химия и опазване на околната среда в VII и в IX клас за 1879 общински училища.   Необходимите средства за изпълнение на националните програми за 2018 г. се осигуряват от бюджета на МОН.", "date": "2018.08.22", "title": "5,6 милиона за ремонти и ученически шкафчета"}
{"url": "https://www.actualno.com/goodnews/tatarska-pljachka-na-kaliakra-spasena-ot-bylgarskite-arheolozi-news_691198.html", "text": "  Рано сутринта на 17 август 2018 г. в крепостта Калиакра, под подовото покритие на помещение, опожарено в края на XIV в. археолози откриват малко глинено гърне, в което е трезорирано богато съкровище. То съдържа 957 предмета, от които 873 сребърни и 28 златни монети, 11 апликации и катарами, 28 сребърни  и бронзови копчета, 11 златни обеци, два пръстена, от които един златен и четири маниста от скъпоценни камъни и злато.     Находката е открита по време на редовни археологически разкопки, които се провеждат за петнадесета поредна година в крепостта Калиакра. През 2018 г. те се финансират от Министерството на културата на република България, Община Каварна и Националния исторически музей (НИМ). Екипът се ръководи от директора на НИМ доц. д-р Бони Петрунова. В него участват археолози от НИМ, НАИМ, дипломанти на Пловдивския и Софийския университети, студенти от НБУ и Шуменски университет.   Открито през 2018 г. съкровище съдържа изключително ценни монети. От направения първоначален преглед на една малка част, се констатира, че то не включва само сребърни османски монети, а и много български. Акчетата (сребърни монети от времето на Османската империя) заемат приблизително 60% от количеството. Основно принадлежат на султан Баязид Йелдъръм (1389-1402), и малка част на неговият предшественик Мурад I (1362- 1389).\r\nВсички скъпоценности са били укрити в края на 14 в., по време на някое от драматичните нападения над столицата на Добруджанското деспотство. Едно от тези събития е описано в една от хрониките от това време, в която е отбелязано, че през 1399 г. татарите от ордата на Актав нападат Варна и други градове по Северното Черноморие. През 1401 г. татарите на Актав, който е бил известен като Добруджанския татар, били разгромени и разселени в различни селища като Провадия, Русокастро и др. Възможно е едно от техните военачалници да е събрал откритото на Калиакра съкровище. Очевидно той ги е заграбил от различни хора и места и ги е скрил под пода на къщата си, малко преди тя да бъде опожарена. В същата сграда, при проучванията през 2014 – 2017 г.  бяха намерени част от сребърен обков от църковна книга, катарама за колан от бял нефрит, както и колективна находка от 26 медни мангъра (малка медна монета) на Баязид І Йълдъръм  (1389 -1402).  Самата сграда е построена непосредствено върху руините на антични постройки и около нея се откриват богати погребения от 14 в. В един от гробовете, през 2014 г. бяха намерени три златни монети, хиперперон нумизма, от времето на Никейската династия при управлението на Йоан III Дука Ватаци (1222-1254). В годините назад, през които полуострова е проучван, изследователите са имали късмет да попаднат на още две значително по-малки съкровища, чиито състав кореспондира с откритото преди дни. Първото включва 60 акчета на Баязид открити разпилени върху пода на опожарено жилище. Второто се състои от 80 акчета също от времето на Баязид и един сръбски грош, но в малката каничка, в която е укрито, има 2 чифта златни и няколко единични обици и други дребни накити.   ", "date": "2018.08.22", "title": "Татарска плячка на Калиакра спасена от българските археолози"}
{"url": "https://www.actualno.com/europe/vynshnijat-ministyr-na-germanija-kritikuva-trymp-news_691206.html", "text": "  Външният министър на Германия Хайко Маас говори против американската доминация над глобалните финанси, коментарът идва във време на нарастващо напрежение между Вашингтон и Берлин заради Иранската ядрена сделка, предава Анадолската агенция, цитирана от БГНЕС.     В статия, която Маас е написал за всекидневника „Ханделблад” той критикува американския президент Доналд Тръмп за налагането на едностранни санкции над Иран, без да се консултира с европейските си съюзници.   „Важно е да подсилим европейската автономия, като създадем платформи за плащане, които да са независими от САЩ, като Европейският паричен фонд и независимата система за плащане SWIFT”, пише Маас.\r\nТой също така призова партньорите на ЕС да запазят единството си и да следват общата политика спрямо САЩ особено в настоящия кръг от санкции.  „В тази ситуация е стратегически важно да стане ясно на Вашингтон, че ние искаме да работим заедно”, казва Маас.   И добавя, „но също така няма да позволим да действате над нас и то за наша сметка. Ето защо беше правилно да защитите европейските компании от санкциите”, пише още Маас.", "date": "2018.08.22", "title": "Външният министър на Германия критикува Тръмп"}
{"url": "https://www.actualno.com/showbusiness/djej-lo-sys-specialno-otlichie-na-nagradite-na-mtv-video-news_691213.html", "text": "  Камила Кабело победи мегазвездите Бионсе, Бруно Марс и Дрейк на тазгодишните видео музикални награди на MTV. Пищната 3-часова церемония се проведе в Ню Йорк и премина под сянката на смъртта на кралицата на соул музиката Арета Франклин.     21-годишната Kабело бе избрана за „Артист на годината” и спечели наградата за видеоклип на годината за своя хит \"Хавана\", предаде \"Нова телевизия\".   Звездната двойка Бионсе и Джей Зи спечели само две награди, въпреки стремителния си старт с цели осем номинации.\r\nЗаради 20-годишния й принос в музикалния бизнес, Дженифър Лопес получи наградата \"Авангард\", посветена на Майкъл Джексън. Латино дивата и Ариана Гранде имаха изпълнения на сцената в Ню Йорк.     Рапърката Карди Би получи наградата за \"най-добра песен на лятото\" за \"I like it\", в началото на снощната церемония на музикалните награди награди на MTV (MTV Music Awards).\r\n25-годишната певица се появи за първи път на публично място след като роди дъщеричката си на 10 юли. Тя стъпи на червения килим в престижната нюйоркска зала Radio City Music Hall с широко деколтирана морава рокля.\r\nМадона пък разгневи феновете си, защото не е показала никакво уважение към покойната Арета Франклин. Те я обвиняват, че в 10-минутната си реч е говорила предимно за себе си, вместо за кралицата на соул музиката. ", "date": "2018.08.22", "title": "Джей Ло със специално отличие на наградите на MTV (ВИДЕО)"}
{"url": "https://www.actualno.com/america/v-buenos-ajres-izgoriha-389-kg-kokain-namereni-v-rusko-posolstvo-news_691218.html", "text": "  Русия и Аржентина използваха крематориум в Буенос Арйрес, за да изгорят 389 кг кокаин намерен в руското посолство в страната, съобщава Би Би Си, цитирани от БГНЕС.     Пълната стойност на унищожения кокаин е около 93 милиона долара.   Бившият уредник на посолството и аржентински полицай са сред шестимата задържани и от двете страни.\r\nИзгарянето бележи края на дълга полицейска операция.  През 2016 г. руският посланик информира аржентинските власти за 12 куфара намерени в скривалище в посолството. Но къде е проблемът? Куфарите са били пълни с дрога.\r\nСлед това аржентинската полиция влиза във въпросното скривалище с ключ от посолството през нощта и заменя кокаина с брашно, както и маркира куфарите с проследяващи устройства.   Планът е да се изчакат собствениците на куфарите да се появят.    Но се е наложило полицията да почака доста, заяви министърът по сигурността на Аржентина – Патрика Булрич.\r\n„Операцията е отнела 14 месеца и в един момент разследващите са се притеснили, че собствениците на куфарите няма да се върнат за тях, тъй като са осъзнали, че са под наблюдение. Но в крайна сметка всичко протича добре”, казва тя.\r\nГодина по-късно куфарите пристигат в Москва и последват арести. Все още не е ясно защо заподозрените са чакали толкова дълго, за да преместят дрогата.   Руският посланик Дмитрий Феоктистов и Булрич се включиха в изгарянето.\r\nПредполагаемият водач на контрабандистите е Андрей Ковалчук, който е арестуван в Германия и екстрадиран в Русия през юли.   Според руските медии другите задържани са руснаците Владимир Калмуков, Истимир Кудзамов и Али Абянов.\r\nВластите подозират, че Ковалчук е наел Абаянов, който в този момент е бил уредник в посолството да скрие куфарите с отделение в училището в посолството, както и да организира превоза им до Москва.", "date": "2018.08.22", "title": "В Буенос Айрес изгориха 389 кг кокаин намерени в руско посолство"}
{"url": "https://www.actualno.com/showbusiness/hilari-suonk-vdigna-tajna-svatba-snimki-news_691217.html", "text": "  Хилари Суонк тайно сключи брак с приятеля си Филип Шнайдер сред 800-годишни дървета. 44-годишната актриса и предприемачът са се оженили в резервата Санта Лусия, близо до дома им в Калифорния.     Мястото е избрано не само заради красивата природа, а и защото Суонк е искала да бъде отведена до олтара от баща си, който преди 3 години претърпя белодробна трансплантация и по тази причина не може да лети.\r\nКрасивата булчинска рокля на звездата е дело на ливанския дизайнер Ели Сааб. Тя е направено от 25 метра дантела, 8 метра копринен шифон и 6 метра органична коприна. Изработването й е отнело 150 часа.   Приемът след сватбата е бил в 100-годишен хамбар. За него Суонк е облякла рокля на Dior.\r\n\"Благодарна съм за това, че се омъжих за мъжа на мечтите ми и затова, че  видях всички хора, които обичаме сред този въздействащ пейзаж. Беше  истинска мечта\", каза носителката на \"Оскар\" пред сп. Vogue.\r\nХилари и Филип се сближиха през 2016 година, 6 месеца след като тя развали годежа си с тенисиста Рубен Торес. Те се сгодиха година и половина по-късно по време на ваканция в Колорадо.      ", "date": "2018.08.22", "title": "Хилари Суонк вдигна тайна сватба (СНИМКИ)"}
{"url": "https://www.actualno.com/sciencelogy/stotici-iztriti-profili-v-socialni-mreji-zaradi-ruska-i-iranska-propaganda-news_691147.html", "text": "  Оказва се, че Русия не единствената страна, уличена в кампании за упражняване на въздействие чрез интернет.      Става въпрос за над 600 премахнати страници, профили и групи във Facebook и повече от 280 акаунта в Twitter. В тях информацията била разпространявана по начин, отразяващ интересите на Иран. И все пак, освен за иранска пропаганда, профилите били изтрити и заради публикации, свързани с Русия, съобщи The Routers.   Кампанията е била насочена срещу потребители на социалните медии от САЩ, Великобритания, Латинска Америка и Близкия Изток.\r\nИранското постоянно представителство в ООН не отговори на молбата за коментар по случая.  В същото време американска транснационална компания Microsoft съобщи за предполагаем руски опит за кибератаки срещу американски консервативни сайтове.   ", "date": "2018.08.22", "title": "Стотици изтрити профили в социални мрежи заради руска и иранска пропаганда"}
{"url": "https://www.actualno.com/business/likvidatoryt-na-olimpik-obeshta-adekvatno-sydebno-predstavjane-na-bylgarskite-klienti-news_691146.html", "text": "   Това увери временният ликвидатор на компанията Павлос Накузи пред БНР.     50 млн. евро може да достигне стойността на плащанията към засегнати  от „Олимпик” след обявяването на компанията в ликвидацията според  предварителни оценки. Това включва частта от застрахователните премии,  които трябва да бъдат възстановени, както и покриване на искове за  злополуки, настъпили преди прекратяването на договорите от 18 август.   \"Като част от ликвидационната процедура, когато тя започне, всеки, на  когото „Олимпик” дължи пари, ще трябва да подаде иск с доказателства за  това, използвайки специален формуляр, който трябва да бъде заверен в  съд в Кипър или в посолството на Кипър в София\", разясни Павлос Накузи.\r\nПо думите му \"В закона е регламентирано, че те имат право да попълнят формуляра  на собствения си език. \", каза още Накузи.  От кипърския Фонд за автомобилно застраховане (Гаранционния фонд)  смятат, че според наличната към момента информация за очаквани искове  средствата ще бъдат достатъчни, за да се справи той с необходимите  плащания по случаи на „Олимпик”. Трансгранични споразумения  регламентират задълженията на Гаранционния фонд към притежателите на  полици в други страни и кипърската структура е подписала такова  споразумение със своя български партньор, посочиха от фонда.   Припомняме, че вчера зам.-председателят на КФН Ралица Агайн подаде оставка заради хаоса около фалита на 'Олимпик\". Хиляди българи \"изгоряха\" със застраховки на кипърската фирма. че заради европейското законодателство КФН не е могла да направи повече по случая. В отговор на въпрос дали застрахованите ще в \"Олимпик\" ще бъдат обезщетени Агайн отговори: \"Да, ще получат обезщетения категорично.\"    Тя допълни, че компенсацията що се отнася до възникнали щети при ПТП на МПС с \"Гражданска отговорност\" в \"Олимпик\" в крайна сметка ще се плати от Кипърския гаранционен фонд, но междувременно обслужването ще става от българския фонд. Той ще определя каква е щетата и ще плаща, после ще иска парите от Кипър.   ", "date": "2018.08.22", "title": "Ликвидаторът на \"Олимпик\" обеща \"адекватно съдебно представяне\" на българските клиенти"}
{"url": "https://www.actualno.com/politics/ms-dava-24-mln-leva-za-izpompvane-na-mazuta-ot-koraba-mopang-news_691161.html", "text": "  Над 2,4 млн. лева ще бъдат отпуснати от Министерски съвет за цялостното изпомпване на мазута от потъналия кораб „Мопанг“ край Созопол. Това обяви след заседание на кабинета транспортният министър Ивайло Московски, предаде БГНЕС.     Очаква се цялата операция да продължи най-много 50 дни при условие, че резервоарите на потъналия кораб са пълни и има 600 тона мазут, обясни министърът. Парите са от Фонда за бедствия и аварии и ще бъдат отпуснати на „Морска администрация“.   Най-вероятно още днес ще започне акцията и цялата разстановка на плавателните съдове с барокамери за водолазите и специализираните помпи, които ще изтеглят мазута, съобщи Московски.\r\n„Искам да успокоя всички граждани, че вече работим по отстраняване на този проблем. Има технически детайли, които все още не мога със сигурност да потвърдя. Според специалисти течната фракция на мазута може да бъде изпомпана, но има и твърда, под формата на глина или желе, което не знам какъв метод ще предложат специалистите, обясни министърът.  ", "date": "2018.08.22", "title": "МС дава 2,4 млн. лева за изпомпване на мазута от кораба \"Мопанг\""}
{"url": "https://www.actualno.com/crime/signal-za-bomba-oprazni-ruskoto-posolstvo-news_691162.html", "text": "  Сигнал за взривно устройство е получен малко след 11 ч. днес за сградата на руското посолство у нас, съобщиха от МВР.     Служителите на посолството са евакуирани, полицията извършва проверка.   ", "date": "2018.08.22", "title": "Сигнал за бомба опразни руското посолство"}
{"url": "https://www.actualno.com/crime/otkriha-myrtyv-asenovgradchanin-vyv-vanata-v-doma-mu-news_691201.html", "text": "  Откриха труп на мъж в Асеновград, съобщиха за от пресцентъра на МВР. Мъжът е бил намерен починал във ваната в дома си. В понеделник вечерта близки на 58-годишния асеновградчанин отишли да го потърсят в апартамента му, разположен в центъра на Асеновград. Там те се натъкнали на неприятната гледка.     Опитали се да му окажат първа помощ, но не можело да се направи нищо повече. Близките на мъжа позвънили на Спешен телефон 112 и на място веднага били изпратени полицейски служители и екипи на Бърза помощ. Те, обаче, само констатирали смъртта.   По първоначални данни, не са открити следи от насилие по тялото. Мъжът е починал от естествена смърт, посочиха от пресцентъра на МВР в София.", "date": "2018.08.22", "title": "Откриха мъртъв асеновградчанин във ваната в дома му"}
{"url": "https://www.actualno.com/business/kfn-agajn-ne-e-informirala-kfn-za-riskovete-svyrzani-s-olimpik-news_691156.html", "text": "  \"Изненадани сме от изявленията на Ралица Агайн-Гури пред медиите днес, 22.8.2018 г., в които се отправят внушения спрямо председателя и членовете на Комисията за финансов надзор (КФН).\" Това се казва в изявление на КФН, изпратено до медиите.     В тази връзка КФН заявява, че , свързани със ситуацията около ЗК „Олимпик“ - Кипър. Като заместник-председател на КФН, ръководещ управление „Застрахователен надзор“, Ралица Агайн-Гури никога и по никакъв начин не е предупреждавала останалите членове на КФН и/или председателя на комисията за евентуални рискове относно фалита на ЗК „Олимпик“ - Кипър. Не беше предоставен анализ и оценка за възможните неблагоприятни последствия от фалита на кипърската компания. Вариант с фактология относно ЗК „Олимпик“ - Кипър беше качен в деловодната система на КФН едва в петък, 17.8.2018 г.   КФН до този момент въобще не разполага с доклада, който Ралица Агайн-Гури представи в Народното събрание. Голяма част от изнесените пред народните представители факти бяха абсолютно нови и непознати до този момент и за нас, подчертават от КФН.\r\nСъгласно поправките в Закона за КФН, които са в сила от началото на годината, заместник-председателите на комисията имат пълна независимост в ресорите, за които носят отговорност, а решенията се взимат колективно, като председателят е „пръв между равни“.  \"Недоумяваме за каква липса на комуникационна стратегия и грижа за потребителите говори г-жа Агайн, след като в разгара на кризата от 1-ви до 15-ти август 2018 година тя беше в платен годишен отпуск и практически доста далеч от обстановката, в която работеше КФН\", се казва още в изявлението.   \"Правим това изявление с цел да се запази репутацията на Комисията за финансов надзор като институция. Отговор на въпроса за отговорността или липсата на такава относно предприети действия или допуснати бездействия по повод прекратяване на дейността на клона на ЗК „Олимпик“ в България очакваме да бъде получен от назначената от прокуратурата проверка на заместник-председателя, ръководещ управление Застрахователен надзор на КФН, и на самото управление.\", пише още в писмото.\r\nНа управление Застрахователен надзор е възложено да извърши детайлен анализ на рисковете в сектора, за който отговаря.    Комисията за финансов надзор уверява засегнатите клиенти на ЗК „Олимпик“, че ще положи всички усилия в рамките на предоставените ѝ от закона правомощия да защити техните интереси и да ги информира своевременно относно правата им и процедурите за защита на тези права.   ", "date": "2018.08.22", "title": "КФН: Агайн не е информирала КФН за рисковете, свързани с \"Олимпик\""}
{"url": "https://www.actualno.com/smolyan/samo-2-firmi-s-oferti-za-topyl-objad-v-chepelare-prekratiha-porychkata-news_691164.html", "text": "  Само две фирми подадоха оферти за приготвяне и доставка на топъл обяд в община Чепеларе. Това наложи администрацията да прекрати процедурата.     „Досега даваме топъл обяд на около 80 човека. С тази поръчка искахме да увеличим с около 500 броя на потребителите. През юли месец обявихме поръчка за кетъринг и отправихме покани до три фирми. Едната от тях обаче не подаде оферта. Съгласно условията на Закона за обществените поръчки процедурата се прекратява, ако са подадени по-малко от три предложения“, разясни кметът на Чепеларе Славка Чакърова.\r\nОт поканените - „Детокс 24“ ЕООД – Хасково,, сдружение „Асоциация за социална, здравна и правна помощ“ – Пловдив, и „Партнерс“ ООД - Смолян, само първите две са подали оферти.\r\nКметицата посочи, че днес ще изпратят нови покани до три фирми, за да финализират процедурата, а забавянето щяло да е за около 15-20 дни.  \"През март месец имахме среща с жители от селата, които се интересуваха от тази услуга. Чували са, че в други села се възползват. Аз няколко пъти бях правила запитване до експертите от социалното министерство и разбрахме, че наистина по-голям брой хора могат да се възползват. Направихме обявление и в рамките на три месеца бяха подадени близо 600 искания. Получихме потвърждение от дирекция \"Социално подпомагане\" в Смолян, че около 500 човека могат да получават топъл обяд. И тъй като обаче за изхранването на тези хора, които са в селата, няма как да се справим с кухнята, която разполагаме, трябва да се използва фирма за кетъринг. Изискванията в тази случай са доста по-завишени - за капацитет на кухнята, за транспортни средства и т.н.\", каза Чакърова.\r\nСлед избора на фирма за кетъринг топлата храна ще бъде доставена и до нуждаещите се жители на селата, не само в града.\r\nУслугата е на стойност 380 952 лв. без ДДС. Обезпечена е финансово от програма „Осигуряване на топъл обяд 2016-2020“ към Фонда за европейско подпомагане на най-нуждаещите се лица по договор между община Чепеларе и Агенцията за социално подпомагане.    ", "date": "2018.08.22", "title": "Само 2 фирми с оферти за топъл обяд в Чепеларе, прекратиха поръчката"}
{"url": "https://www.actualno.com/cinema/viasat-explore-pokazva-kak-stavat-nomerata-news_691168.html", "text": "   , каналът, който ви показва обикновени хора с необикновени истории от цял свят, ви представя - съвсем нова поредица, която има по един изумителен трик за всеки проблем в живота!     Като дебютира по Viasat Explore в 20:30 часа на , събира група изследователи и комици, които се обединяват, за да разцъкат най-обсъжданите, а нерядко и най-смешните видеа на тема „Как се прави...“ от къде ли не. Зрителите ще видята науката, която се крие зад триковете, раздробени до забавни малки „хапки“ и представени чрез реални демонстрации, осъществени от екстремния инжинер Майк Сансъм и човешките му „опитни свинчета“ Маркъс Бронзи и Стивън Грант. От барбекю, което се пали с Dorito до електрическа острилка за моливи; дрон, който разхожда куче и закуска за кола с дистанционно управление, която те кара да правиш упражнения без дори да го осъзнаваш – всеки епизод показва клипове, свързани с обща тема, и кулминира в гранд финал с „епичен номер“. Клиповете са лаишки, забавни, а понякога издържано научни! Епизодите засягат всевъзможни теми – оцеляване, готвене, направи си сам, и партита, като образуват вълнуващ микс, който кара зрителя да приключенства, а понякога и да се пръска от смях.  Водещите на са , инжeнер, изследовател и пиротехник със страст към екстремното инженерство, , британски ТВ и радио водещ с увлечение към технологиите, и комикът , някога системен инженер за някои от най-големите компании в Обединеното кралство, много на „ти“ с триковете и изобретенията по пряка линия, тъй като дядо му си е бил един вид изобретател. Та от зрителите на Viasat Explore могат да се въоръжат с безценни напътствия как да се справят с ежедневните проблеми от живота с     ", "date": "2018.08.22", "title": "VIASAT EXPLORE показва КАК СТАВАТ НОМЕРАТА"}
{"url": "https://www.actualno.com/business/ralica-agajn-naznachen-e-kvestor-na-edin-zastrahovatel-ima-merki-za-drug-news_691101.html", "text": "  \"Това не е първата проверка, назначили сме квестор на един застраховател, назначила съм мерки за друг. До момента, в който едно решение не е взето и не подлежи на оповестяване не може да се коментира. Но във всеки случай, в който възникне проблем има начини за реакция.\" Това обясни бившият заместник-председател на Комисията за финансов надзор и ръководител на управление \"Застрахователен надзор\" Ралица Агайн-Гури в отговор на въпрос дали има рисков втори застраховател в България освен фалиралата \"Олимпик\".     Могат да възникнат още проблеми на застрахователния пазар, до момента са решавани, добави вече бившият зам.-председател на Комисията по финансов надзор (КФН). Тя беше попитана от две телевизии във връзка с публикация във в. \"Труд\", в която се твърди, че депутати от БСП казали пред медията, че ще има втори застрахователен фалит в България – на дружество, чийто собственик от много време живее в Швейцария.   Отговорите ми все още са ограничени, поради наличието на професионална отговорност, добави тя, без да влиза в повече конкретика по темата.   Пред Нова телевизия Агайн се оправда, че заради европейското законодателство КФН не е могла да направи повече относно \"Олимпик\". Тя беше изрично питана дали комисията не е станала подозрителна, че кипърската компания работи с клон само в България и основната дейност всъщност е тук, в Кипър е минимална.\r\nВ отговор на въпрос дали застрахованите ще в \"Олимпик\" ще бъдат обезщетени Агайн отговори: \"Да, ще получат обезщетения категорично.\"   Тя допълни, че компенсацията що се отнася до възникнали щети при ПТП на МПС с \"Гражданска отговорност\" в \"Олимпик\" в крайна сметка ще се плати от Кипърския гаранционен фонд, но междувременно обслужването ще става от българския фонд. Той ще определя каква е щетата и ще плаща, после ще иска парите от Кипър.    По думите на Агайн голямата загуба е за хората с прекратена полица: \"197 хил. полици, които бяха прекратени на 17 август.. Загубата би била 9 млн. 350 хил. лева. Тези суми могат да бъдат възстановени от застрахователя, но чак при процедурата по ликвидацията - след решението на кипърския съд, което ще е вероятно през септември. Първо трябва да се назначи кипърски ликвидатор, който да разпродаде активите, после българските кредитори влизат в масата на несъстоятелността по обичайния ред.\"\r\nАгайн уточни, че в Гаранционния фонд има 135 млн. лева. Има и заделени резерви при фалит на застрахователи - 55 млн. лева. \"За мен беше важно да напусна този пост, така че да се изяснят фактите и да мога да запазя личното си достойнство и професионалната си репутация. Ситуацията ескалира и политически. Това е моят политически отговор на тази ситуация.\", допълни още бившият ръководител на управление \"Застрахователен надзор\"в интервю за bTV. Агайн е категорична, че комисията няма пропуски в работата си във връзка с този случай.   \"Ясно е, че има хора, които пострадаха в тази ситуация... Правомощията на заместник-председателя не предвиждат по никакъв начин той сам да ходи при другите органи – при министъра на финансите, включително и при премиера\", обясни още Агайн в отговор на  твърденията на Владислав Горанов, че тя не е уведомила институциите за проблема с \"Олимпик\".\r\nПо думите ѝ още на 10 май, когато пристигнало първото писмо (от кипърския регулатор), тя е докладвала КФН, за да бъдат предприети необходимите мерки. Това включва забрана на сключването на нови договори, на нови полици, както и забрана за разпореждане с активите на клона на \"Олимпик\" в България.  \"Тези решения още същия ден са изпратени на всички свързани институции. Включително е обявено и в „Държавен вестник“, обясни Агайн.   Относно това дали е имало дъмпингови цени от страна на \"Олимпик\", за което говори публично премиерът Бойко Борисов, Агайн коментира, че от нея информация за това не е искана и тя не е предоставяла такава на премиера.\r\n\"Средната цена по тази застраховка за леките автомобили и товарните до 5 тона на \"Олимпик\" е по-висока от средната за пазара през 2017 година до 11 ноември. След това се покачва средната цена – 196, средната цена на \"Олимпик\" в този клас е 207 лв. Ако има някъде по-ниски цени, те са вероятно в определен сегмент\", обясни Агайн.   \"Важна е средната цена, защото само по този начин се следи дали премията би била достатъчна или не да се покриват разходи\", допълни още бившият заместник-председател на КФН.   Тя категорично подчерта, че комисията не може да отнеме лиценза на кипърското застрахователно дружество. Тя може само да предприеме действия по отношение на българския клон.", "date": "2018.08.22", "title": "Ралица Агайн: Назначен е квестор на един застраховател, има мерки за друг"}
{"url": "https://www.actualno.com/europe/arestuvanijat-v-berlin-za-podgotovka-na-teroristichen-atentat-e-chechenec-news_691191.html", "text": "  Арестуваният във федералната германска столица Берлин за подготовка на терористичен атентат е руски гражданин от чеченски произход, разкрива водещото издание Der Spiegel, цитирано от \"Фокус\".     Съгласно разпространената информация, 31-годишният Магомед-Али С. е подготвял терористично нападение на територията на Германия заедно с ислямист, който се е намирал в затвор във Франция. Следователите обаче отказват да коментират доколко актуални са били плановете на чеченеца.   По-рано бе съобщено, че полицията във федералната германска столица Берлин е арестувала 31-годишен гражданин на Руската федерация, заподозрян в подготовката на терористично нападение с експлозив.\r\nСъгласно разпространената информация, мъжът е арестуван с подкрепата на GSG 9 – специално полицейско звено за борба с тероризма, създадено след атаките в Париж от 13 ноември 2015 г. Уточнява се, че следователите са претърсили жилището на заподозрения на основание заповед за задържане, издадена на 9 август.  ", "date": "2018.08.22", "title": "Арестуваният в Берлин за подготовка на терористичен атентат е чеченец"}
{"url": "https://www.actualno.com/actualno/golemite-i-malkite-majtapi-za-tyrgovskija-registyr-i-olimpik-news_691172.html", "text": "  Понеже са много работни, милите ни депутати прекъснаха лятната си ваканция и вчера, 21 август, се събраха на извънредно заседание. Не за друго, а защото нещата в държавата са толкова изтървани, че останахме без Търговски регистър и се сдобихме със застрахователно КТБ – фалиралата кипърска застрахователна компания \"Олимпик\". И нямаше как – дори и те, слънцата политически, трябваше да работят.     Трябваше, но колко работиха е друг въпрос. Обаче докато работиха, изплуваха такива абсурди от работата им, че вече можем да ги класираме – на малки и големи. По принцип това рядко се случва, но в България отдавна сме изкачили тези върхове. И така – по ред на номерата, нека ги видим.   1. . Тук смешките за загрявка са как чааак от Япония бил докаран IT специалист, за да оправи нещата. Те толкова са оправени, че досега можеше да отидем вкупом в Япония с кола – или поне до Корейския полуостров. Другата мъничка (или не толкова) смешка е, че премиерът Бойко Борисов \"помоли\" депутатите си да не питат дали (най-апетитните) обществени поръчки в IT сферата се гласят за \"Лирекс\", че да не се разсърдят и да зарежат възстановяването на Търговския регистър. Леле, ако бяха питали за досието \"Буда\", сигурно щяха да получат по-конкретен отговор.\r\nИ ако още не умирате от смях, ето и най-смешното – Томислав Дончев, който увери как основната база на регистъра и бекъпът били на различни сървъри, но не може да си обясни как така едновременно и на двата сървъри станал такъв проблем! Техническа конфигурация можело да е. Ха-ха-ха – може и извънземните да идват най-после да ни завладеят, че да се отървем от мъките.  2. -  и тук смешките не бяха малко. Например – европейското законодателство било виновно на КФН да не е регулатор. То Европа като кажела и трябвало да приемем всеки застраховател от ЕС. Да де, но Европа е казала и следното и то в т.е. в баш договора, по Бойковски: Под \"право на установяване\" се разбира \" \" (чл. 49 във връзка с чл. 54). Да повторим – при условията, предвидени от нейните закони за собствените ѝ граждани и предприятия! Ама сега да се съберем и петък, и събота, и неделя (по Борисов от пленарна зала) и да ги напишем тези закони, защото трети мандат вече не сме ги написали!   Най-голямата смешка обаче е, че \"Олимпик\" внесла 2 млн. лева в т.нар. Обезпечителен фонд, който иначе го ползваме само ако фалира български застраховател. И как ги е внесла тези милиони – трябвало сега да се провери! А какво ще ги правим тези милиони – и това ще проверяваме! А досега какво правихте – бяхме във ваканция. Преди това какво правихте – пак там бяхме. И след цялата тази работа къде трябва да сте?", "date": "2018.08.22", "title": "Големите и малките майтапи за Търговския регистър и \"Олимпик\""}
{"url": "https://www.actualno.com/curious/uvolniha-stuardesa-zashtoto-moli-pytnici-da-dushat-chorapogashtnika-video-news_691163.html", "text": "        В интернет се появил скандален видеоклип, който бил заснет от стюардесата на British Airways, съобщава Daily Mail.   На видеото момичето се разсъбличало, но сваляла не тази част от дрехите, която мъжете биха искали. На кадрите стюардесата събува обувките и чорапогащника си.\r\nСлед това служителката ги приближава към носа си и казва на зрителите: казва стюардесата.  След като сваля чорапогащника, стюардесата започва да разкопчава блузата си, като предлага на всички желаещи да дойдат при нея и да разкопчаят всички копчета до самия край. Както съобщава изданието най-вероятно момичето е снимало откровено видео за реклама.   В сайта за интернет пазаруване Ebay управата на British Airways се натъква на страница за продажба на чорапогащи на стюардеси на цена от 10 паунда.\r\nДиректорите са потресени, че има търсене и съответно пазар за този атрибут от облеклото.        ", "date": "2018.08.22", "title": "Уволниха стюардеса, защото моли пътници да ѝ душат чорапогащника (ВИДЕО)"}
{"url": "https://www.actualno.com/society/bylgarija-otpuska-539-060-leva-za-mejdunarodna-pomosht-news_691197.html", "text": "  България предоставя 539 060 лева по линия на официалната помощ за развитие към международни организации. Това съобщиха от правителствената информационна служба. Средствата ще бъдат разпределени на следните организации:     -24 077 лева на Върховния комисариат на Организацията на обединените нации (ООН) за бежанците.\r\n-136 908 лева на Агенцията на ООН за подпомагане на палестинските бежанци.\r\n-42 375 лева на Службата на Върховния комисар по правата на човека.     -32 102 лева на Централния фонд на ООН за реакции при спешни ситуации.\r\n-80 255 лева на Доверителния фонд, подпомагащ посредническата дейност на Департамента на ООН по политически въпроси.\r\n-3 371 лева на Доброволния доверителен фонд за изпълнение на Договора за търговия с оръжие.    -3 371 лева на Звеното за подпомагане на изпълнението на Отавската конвенция за противопехотни мини.   -1 460 лева на Звеното за подпомагане на изпълнението на Конвенцията за касетъчни боеприпаси.\r\n-195 583 лева на Европейския фонд за демокрация.\r\n-19 558 лева на Плана за действие на Съвета на Европа за Република Молдова.\r\nОт началото на годината България е предоставила официална помощ за развитие в общ размер на 4,1 млн. лв.   ", "date": "2018.08.22", "title": "България отпуска 539 060 лева за международна помощ "}
{"url": "https://www.actualno.com/curious/izvestnite-lichnosti-koito-sa-imali-vryzki-s-mafijata-news_690940.html", "text": "  Когато чуете думата „мафия“, вероятно си представяте група добре облечени мъже, стрелящи по друга група добре облечени мъже. Това обаче е образ, наложен от филмите. В действителност мафиите са многолики организми, които имат различни проявления. И – колкото и изненадващо да изглежда – някои доста известни личност от шоубизнеса са си имали вземане-даване с тях. Ето за кого говорим:      Красивата британка е засичана да излиза с шефа на клана Коломбо, който действа в Ню Йорк. Смята се обаче, че между тях не е имало любовна връзка, а само приятелство. Двамата се запознали чрез бившето гадже на Хърли Стив Бинг.    . Италианската фамилия на актьора поражда асоциации с най-могъщата мафия на света. Неговите „връзки“ с подземния свят обаче са по-различни – докато се подготвял за ролята си в „Анализирай това“, той общувал с гангстера „Дебелия Анди“ от клана Гамбино. След това се говори, че де Ниро е запазил добри отношения с мафиотското семейство. Звездата от „Кабаре“ се срещала известно време с Джани Русо от клана Гамбино. Самият Русо е участвал във филма „Кръстникът“.      ", "date": "2018.08.22", "title": "Известните личности, които са имали връзки с мафията"}
{"url": "https://www.actualno.com/interest/ucheni-s-nova-evolucionna-teorija-oceljavat-naj-myrzelivite-news_691093.html", "text": "  Победителите в еволюционна надпревара може би не са най-приспособимите, а най-мързеливите организми, с най-бавен метаболизъм, твърдят учени от Университета на Канзас в Съединените американски щати.     \"Сравнихме скоростта на метаболизма на съвременните мекотели с техните предци, изчезнали през последните пет милиона години. Оказва се, че измрелите безгръбначни са имали по-бърза обмяна на веществата, в сравнение с тези, които съществуват днес\", смята Люк Строц.   За целите на изследването са били проучени раковини от над триста вида съществуващи и вече изчезнали мекотели, обитавали бреговете на Атлантическия океан. Учените са изчислили скоростта на обмен на веществата на различните организми и са ги сравнили, допълва БГНЕС.\r\nРезултатите показват, че „активният живот“ влияе крайно негативно на еволюционното развитие на безгръбначните — колкото по-бърз е бил техният метаболизъм, толкова по-кратък е еволюционният им живот.  Следващият етап в работата на изследователския екип ще бъде да провери дали направените изводи са валидни и за други представители на земната флора и фауна.   \"Изглежда, че еволюцията толерира най-бавните и апатични същества. Колкото по-бавен е вашият метаболизъм, толкова по-голям е шансът вашият вид да просъществува. Струва ми се, че е време да променим известното твърдение (на Дарвин) — оцеляват не най-приспособимите, а най-мързеливите\", добавя Брус Либерман от Оксфордския университет.", "date": "2018.08.22", "title": "Учени с нова еволюционна теория: Оцеляват най-мързеливите"}
{"url": "https://www.actualno.com/healthy/osvobodiha-predsrochno-dvama-redovni-chlenove-na-fonda-za-lechenie-na-deca-news_691170.html", "text": "  Освободиха предсрочно двама редовни членове на \"Фонда за лечение на деца\". Това е станало след приетите от правителството промени в РМС № 886/2016 г. за определяне състава на Обществения съвет към Център „Фонд за лечение на деца“, съобщиха от Пресцентъра на МС.     В съобщението се уточнява, че двамата редовни членове са представители на Българския червен кръст и Българската национална телевизия, и трима резервни членове - представители на Агенцията за социално подпомагане, на представителните организации за защита правата на пациентите и на групата на изтъкнатите медицински специалисти, но техните имена не се посочват. На тяхно място се определят нови членове, които встъпват в мандата на освободените.   Новите членове в състава на Обществения съвет са: д-р Валентин Пеев представител на Българския червен кръст, редовен член; Десислава Милушева представител на Българската национална телевизия, редовен член; Даниела Симова представител на Агенцията за социално подпомагане, резервен член; Владислава Цолова представител на Националната пациентска организация, резервен член; доц. Сашо Асьов - началник на Клиниката по ортопедия и травматология в УМБАЛ „Света Анна“, гр. София, резервен член.\r\nСправка на сайта на Фонда за лечение за деца показва, че досегашния редовен член на БНТ е била Мария Чернева, а от страна на БЧК - проф. Красимир Гигов.  ", "date": "2018.08.22", "title": "Освободиха предсрочно двама редовни членове на \"Фонда за лечение на деца\""}
{"url": "https://www.actualno.com/asia/narasna-brojat-na-jertvite-ot-zemetresenieto-v-indonezija-news_691096.html", "text": "  506 са вече жертвите от силното земетресение в Индонезия, съобщи Anadolu Agency.     Според изявление на Сутопо Първо Нугрохо, говорител на Агенцията за управление на бедствията в Индонезия, 506 души са били убити при земетресенията през последните две седмици, допълва агенция \"Фокус\".   Според Нугрохо близо 75 000 къщи са били повредени и 431 436 души са били принудени да напуснат домовете си. Операциите за търсене и спасяване продължават.\r\nНа 5 август земетресението с магнитуд 7,0 разтърси остров Ломбок.  През последните 15 дни са регистрирани най-малко 800 вторични труса. На 18 и 19 август нови земетресения с магнитуд по-висок от 6,0 разтърсиха този остров.   ", "date": "2018.08.22", "title": "Нарасна броят на жертвите от земетресението в Индонезия"}
{"url": "https://www.actualno.com/europe/vyv-finlandskata-armija-shte-nablegnat-na-bezmesnite-hrani-news_691099.html", "text": "  Въоръжените сили на Финландия за в бъдеще ще наблягат на безмесните ястия, а един ден ще бъде задължително изцяло вегетариански, заяви майор Ея Пулки, служител в логистичния център на финландската армия.     \"От есента в армейските столови ще има много повече вегетарианска храна. Един от дните в седмицата ще бъде изцяло вегетариански\", каза Пулки.   От въоръжените сили на скандинавската държава твърдят, че през последните години делът на месото постоянно намалява за сметка на храните с растителен произход, а вегетарианците и веганите винаги имат опции за обяд, предаде БГНЕС.\r\n\"Въвеждането на вегетариански ден не е свързано с желание за икономия на средства. Главната причина е ползата от растителната храна и приносът на месопроизводството за изменението на климата\", се казва в официално съобщение на Министерството на отбраната на Финландия.  Въоръжените сили на Норвегия обявиха подобна инициатива още през 2013 година. Тогава Осло също реши да въведе задължителен вегетариански ден за своите военни. Основната причина за решението и тогава бяха глобалното затопляни, климатичните промени и здравословния начин на живот.   ", "date": "2018.08.22", "title": "Във финландската армия ще наблегнат на безмесните храни"}
{"url": "https://www.actualno.com/crime/verijna-katastrofa-na-stolichen-bulevard-news_691115.html", "text": "  Верижна катастрофа между четири автомобила е станала днес сутринта между бул. „Иван Гешов” и ул. „Гюешево”, в посока булевард \"България\" в столицата.     Все още не е ясно как се е стигнало до инцидента, информира bTV.   Един човек е откаран в болница с леки наранявания\r\nДвижението е затруднено и се извършва само в средната лента.  ", "date": "2018.08.22", "title": "Верижна катастрофа на столичен булевард"}
{"url": "https://www.actualno.com/society/vijte-koga-prez-septemvri-shte-ima-dyjd-i-zahlajdane-news_691098.html", "text": "  Ще има захлаждане на времето в началото на следващата седмица, а около 5-ти септември, 10-ти септември и 20-ти септември ще има също по-хладно време – с по-силен вятър, с валежи. Такава прогноза направи синоптикът от НИМХ Анастасия Стойчева.     Тя обаче успокои пред Нова телевизия, че като цяло септември ще е приятен месец, ще има дни, които са си летни. Стойчева напомни, че астрономическото лято приключва чак на 23 септември. Тя добави и, че вече сутрин, на места в някои котловини са измерени температури от порядъка на 11-12 градуса по Целзий.   Иначе в понеделник, 27 август, ще дойде западен-северозападен вятър, който ще издуха най-топлите пластове на морската вода, което ще доведе до краткотрайно понижение на температурите специално на водата – до 22-24 градуса. Захлаждането от понеделник ще доведе до спад на температурите – от 5 до 10 градуса по Целзий. То ще е краткотрайно, увери Стойчева.  ", "date": "2018.08.22", "title": "Вижте кога през септември ще има дъжд и захлаждане"}
{"url": "https://www.actualno.com/europe/eksplozija-razlulja-gryckija-grad-pireja-news_691111.html", "text": "  Мощна експлозия разтърси пристанищния град Пирея в Гърция, съобщи вестник \"Прото Тема\", предаде БГНЕС.     Според информацията инцидентът се е случил около 02:00 местно време. Очевидци съобщават, че преди експлозията в близост до една от сградите, където се е случило това, е спрял автомобил, от който е излязъл мъж. Оставил е неопределен предмет пред входа на сградата, след което е изчезнал.   Няма пострадали в резултат на експлозията, но са нанесени сериозни щети на сградата, както и на автомобили, паркирани на улицата.\r\nВъв връзка с инцидента районът, в който се е случил, е затворен. Целта на нападението в момента се изяснява.  ", "date": "2018.08.22", "title": "Експлозия разлюля гръцкия град Пирея"}
{"url": "https://www.actualno.com/health/deep-cosmetics-i-kolagenyt-za-stegnata-i-gladka-koja-bez-brychki-news_691123.html", "text": "  Младата и опъната кожа има високо съдържание на колаген - около 80%. С напредването на възрастта започваме да губим от него, като този процес започва още в доста младите ни години - от 25-годишнината ни нататък. По-бавното или бързо губене на колагена зависи и от нашите навици, напр. неправилна диета, липса на достатъчно течности, продължително стоене на слънце, податливост на стресови състояния, хормонални смущения.     По същество колагенът е протеин, който участва в правилното функциониране на много органи и системи в нашето тяло. Може и е препоръчително да се приема и под формата на хранителна добавка за някои болестни състояния, както и има приложение в редуцирането на теглото. За запазването на младостта и еластичността на кожата ни обаче той е задължителен и няма аналог. При това принципът е, че трябва да добавим колагена в ежедневната си грижа за кожата около 30-те години, за да предотвратим бързото му изчерпване. Много по-лесно и ефективно е да пазим красотата на кожата, а не да чакаме да видим първите бръчки и тогава да търсим решения.\r\nВ дерматологичната и козметична грижа колагенът може да реши проблеми като поява на вдлъбнатини и гънки по кожата; видими белези от акне, бръчки и други дефекти на структурата на кожата. Той има свойството да регенерира и ревитализира, осигурявайки здравина и цялост на кожата. Усещането е за здрава, обемна и мека кожа, а видимият ефект се изразява в блясъка и сиянието на нашата кожа.\r\nКолагенът има много типове, като някои от тях преобладават в тялото ни. Съответно и действието на тези типове е различно, така че трябва да се ползва точният вид. Ефективността на анти-ейдж козметиката изключително много зависи от точния тип колаген. Съвременните формули включват и растителни стволови клетки, както и пептиди, което гарантира заличаването на съществуващите бръчки, гънки и линии, а също и възпрепятстването на образуването на нови.  Уникална комбинация от посочените вещества и субстанции заедно с масла от естествен произход е цялата козметична серия на . Философията на компанията е да предостави цялостна грижа за кожата, което включва компютърна диагностика със специално създаден апарат, разработване на цялостна схема за третиране на кожата от експерти и предлагане на специализирана козметика за преодоляване на козметични и дерматологични проблеми.\r\nКозметичните препарати на Дийп Козметикс се борят успешно със следите на остаряването и за разрешаването на редица дефекти по кожата. Натуралният състав позволява използването на серията за всякакъв тип кожа, без да предизвиква странични ефекти, алергии или неразположения. В същото време ефектът след дори краткотрайна употреба на продуктите е като след ботокс инжекция и лифтинг процедури. Тези, които са се подлагали на подобни процедури, знаят и колко неприятна страна имат те.\r\nИзисква се и период на възстановяване преди да дойде радостта от новата визия. Ето защо съвременното разбиране за грижа за кожата и като цяло за тялото е да се акцентира на навременните неинвазивни мерки, които да имат щадящо действие. Качествената козметика, която е плод на многогодишни изследвания от специалисти в областта, предлага такъв подход, осигурявайки максимален ефект. Несъмнено колагенът има голяма роля за осигуряването на оптимално състояние на кожата, запазването на структурната и цялост и мекотата и. Всичко това в огледалото и в очите на околните се отразява в една - единствена дума – красота.    ", "date": "2018.08.22", "title": "Deep Cosmetics и колагенът за стегната и гладка кожа без бръчки"}
{"url": "https://www.actualno.com/music/orlin-pavlov-trygva-na-turne-news_691118.html", "text": "  Завладяващият глас и покоряващата усмивка на Орлин Павлов ще зарадват многобройните фенове с национално турне през есента.     Началото ще бъде поставено на 1 октомври 2018 г. с първия му голям самостоятелен концерт в Зала 1 на НДК. Турнето продължава с концерт в Пловдив на 5 октомври в комплекс С.И.Л.А., следва Бургас на 13 октомври в Държавната опера и Варна на 15 октомври във Фестивален и конгресен център. Последната фиксирана дата е 20 октомври, когато Орлин Павлов ще излезе на сцената в ДКС \"Васил Левски\" във Велико Търново.   Изпълнителят ще представи пред публиката най-емблематичните си хитове и обичани от всички песни, както и новия си албум, който съвсем скоро ще бъде факт. Турнето и албумът носят заглавието \"Още малко...\" на едноименното парче, изпълнявано от Орлин, което стана известно покрай сериала \"Скъпи наследници\".\r\nЗа да е пълна емоцията на сцената, заедно с него ще излязат едни от най-добрите български музиканти, с които Орлин Павлов вече подготвя безкомпромисно музикално преживяване.  \"Поп концерт с приятели, щипка джаз и капка \"Каффе\". Това е магията, която ме носи вече 15 години и която ще претворя на сцената\", споделя самият той.   Билетите за всички градове вече са в продажба и могат да се закупят в мрежата на Eventim.bg.", "date": "2018.08.22", "title": "Орлин Павлов тръгва на турнe"}
{"url": "https://www.actualno.com/europe/vyv-velikobritanija-zabraniha-prodajbata-na-jivotni-v-magazini-news_691152.html", "text": "  Магазините за животни и продавачите на животни във Великобритания няма да могат да продават малки кученца.  Така ако някой иска да си купи или осинови домашен любимец на по-малко от 6 месеца ще трябва да отиде до развъдник или приют, съобщи BBC.     От 1 октомври ще влезе в сила забрана за продажба на котки и кучета на по-малко от 8 седмици. Активистите подкрепят това решение, но предупреждават за „евентуални вратички” в новия закон, пише БГНЕС.\r\nЗабраната е с цел да се намалят лошите последици за здравето на животните, причинени от лошите условия, в които се гледат в магазините.\r\nТова е победа за кампанията Закона на Лъки, която призова за тази забрана.     Кампанията е кръстена на кученце от породата Кавалер Кинг Чарлз шпаньол, което стана жертва на фермите за раздвъждане.\r\nПетицията за въвеждане на този закон беше подписана близо 150 00 души и беше обсъдена в парламента през май.\r\nКаролин Киско, секретар на Канел Клуб заяви, че този закон ще \"спре страданието на много кучета и ще изпрати много силно послание на хората купуващи си кученца, че никога не е добре да си взимат домашен любимец от място, различно от това, в което животното е родено и израснало заедно с майка си.\"       Китаристът на групата Queen Брайън Мей, който също подкрепя закона заяви, че е „време за празнуване”.\r\nОт Федерацията на индустрията за домашни животни заявиха, че фермите за кученца трябва да бъдат затворени, но се боят, че чрез този закон те само ще минат „в сивия сектор”.\r\nДруго правило, което ще влезе в сила на 1 октомври ще бъде изискването продавачът на домашни любимци да включи номера на лиценза си в рекламата, както и къде е издаден, както и да показва кученцата заедно с майка им преди продажбата.", "date": "2018.08.22", "title": "Във Великобритания забраниха продажбата на животни в магазини"}
{"url": "https://www.actualno.com/business/ukrainski-i-kitajski-med-podbivat-cenata-na-bylgarskija-news_691064.html", "text": "  \"Вносът на украински и китайски медх подбива цената на българския. Проблемите на пчеларите са много. Те са както вътрешни, така и външни.\" Това каза Николай Гайдов, председател на пчеларско сдружение „Акация 1899“. Според него няма организация, която да обединява пчеларите и която да защитава техните интереси.     По думите му външните са неглижиране от страна на правителството. Гайдов добави, че очаква през следващия програмен период средствата за пчеларите да се увеличат. В момента производителите на мед получават целеви средства по т.нар. Национална програма за пчеларство, припомня агенция \"Фокус\".   \"Това са субсидии, които обаче стигат до едва 1500 души при регистрирани над 4000. Тези средства са недостатъчни, но проблемът е друг, че те може би не са разпределени както трябва. Те се разпределят по различни мерки и т.н. Някои от мерките не са добре планувани, не се усвояват. Вярно е, че се прехвърлят в други мерки. Очакваме тези средства да бъдат удвоени от ЕС през 2020 година. Въпрос на координация на министерството и между самите пчелари да могат да бъдат разпределени тези средства, както биха искали пчеларите. Според мен е добре да се вземе тяхното мнение и да се разпределят средствата там, където е необходимо и по пера там, където биха могли да подобрят състоянието на отделните пчелари\", коментира още Гайдов.\r\nКато друг проблем той посочи реализацията на продукцията на едро, която е много слаба, с много ниски цени.  \" . Има и други болести, които в крайна сметка не се котират от научните сфери в пчеларството. Пчеларите не знаят как да лекуват своите пчелни семейства и срещу какво. Може би трябва да бъде направен един мониторинг на заболяванията на пчелните семейства, какъвто в момента правят във Франция\", коментира Гайдов.   ", "date": "2018.08.22", "title": "Украински и китайски мед подбиват цената на българския"}
{"url": "https://www.actualno.com/cinema/zapochvat-dni-na-ruskoto-kino-v-bylgarija-news_691070.html", "text": "  От днес, 22 август до 30 август 2018 година ще се проведат Дни на руското кино. Нови руски киноленти ще се излъчват на две площадки – от 22 до 28 август в Руския културно-информационен център в София, а от 25 август до 30 август – във Фестивалния и конгресен център във Варна.     Проектът се реализира в рамките на международното културно сътрудничество в областта на киното между Руската Федерация и Република България, насочен е към укрепване на двустранните отношения в областта на киното и продължава да запознава българските зрители с многостранната култура на Русия, предаде БГНЕС.   В програмата на прожекциите от фестивала влизат съвременните руски филми: „Салют-7” на режисьора Клим Шипенко, „Блокбастер” на режиьора Наташа Тюлпанова, „Нашествието” на Федор Бондарчук, „Селфи” на режисьора Николай Хомерики, „Подхвърлен” на Иван И. Твердовский, „Давай!” на Кирил Плетньов и „Монах и демон” на Николай Достал.\r\nЦеремонията по откриването на фестивала в София ще се състои на 22 август от 19.00 часа в Руския културно-информационен център.  ", "date": "2018.08.22", "title": "Започват дни на руското кино в България"}
{"url": "https://www.actualno.com/balkani/v-syrbija-obmisljat-vryshtaneto-na-zadyljitelnata-voenna-slujba-news_691121.html", "text": "  Президентът на Сърбия Александър Вучич заяви, че Белград обмисля връщането на задължителната военна служба, съобщава електронното издание на водещия сръбски ежедневник Kurir, като уточнява, че съответното изявление държавният глава на западната ни съседка е направил в рамките на обръщение по повод приемането на два ремонтирани „МиГ-29“, закупени по-рано от Русия.     „Разглеждаме повторното въвеждане на военна служба за мъжете за три или шест месеца, в продължение на няколко години“, разкри сръбският президент. Това трябва да се случи през 2020-2021 г., предаде \"Фокус\".   Вучич призова младите хора да учат във военни институции, защото, съгласно думите му, ги очаква добро бъдеще в тях.\r\nВ речта си на военновъздушната база „Батайница“ край столицата Белград, Вучич увери, че сега сръбската армия е „по-силна, отколкото е била в миналото“. Той изрази надежда, че на ВВС на страната няма да се налага да се справят с врагове, но ако все пак това се случи, ще изпълнят добре задачата си.  По отношение на закупуването на въоръжение от Русия, президентът на Сърбия подчерта: „Камък по камък – дворец. Никой не е в състояние да придобие нещо (въоръжение – бел.р.) при такива добри условия, както ние – благодарение на подкрепата на Русия. Точни данни и цифри не могат да бъдат оповестени, тъй като са поверителни“.   Задължителната военна служба в Сърбия бе премахната преди седем години.", "date": "2018.08.22", "title": "В Сърбия обмислят връщането на задължителната военна служба"}
{"url": "https://www.actualno.com/celebrate/sv-mychenici-agatonik-zotik-teoprepij-i-drugi-news_557722.html", "text": "  Христовият мъченик Агатоник живял в Никомидия при царуването на император Максимиан. Той отвръщал елините от поклонение на идолите и ги привеждал към Христа. Бил задържан за мъчения от комита Евтолмий. Когато този комит, изпратен от императора в понтийската област, за да измъчва християните, след като плувал с кораб, пристигнал на едно място, наречено Карпин, намерил там свети Зотик и неговите ученици, които изповядвали Христа. Евтолмий осъдил учениците му на кръстна смърт, а свети Зотик взел със себе си.     Като се върнал в Никомидия, той задържал Принципс, научен на светата християнска вяра от свети Агатоник; като го вързал заедно с Агатоник, Зотик и с други християни, сред които били Теопрепий, Акиндин и Севириан, той завел всички в Тракия, където пристигнал и самият император, за да предаде там всички на мъчения.\r\nКогато светиите се намирали в областта Потама, комитът предал на смърт свети Зотик, Теопрепий и Акиндин, тъй като те вече не можели да ходят, поради получените по-рано рани и язви.   А като пристигнали в околностите на Халкидон комитът предал на смърт свети Севириан, който дръзновено изповядал Христа; а другите мъченици заедно със свети Агатоник завел във Византия и там ги измъчвал известно време; после заедно с тях пристигнал в Силимврия, на едно място, наречено Амус, защото там пребивавал Максимиан.  Там светият мъченик Агатоник, а също и всички християни, доведени с него от Никомидия, били изтезавани и измъчвани за последен път, след което били осъдени на смърт и посечени, като пострадали за името на Христа, нашия Бог.\r\nВ същия ден се чества паметта на преподобна Антуса, на свети свещеномъченик Атанасий, епископ и на двамата слуги на Антуса - Харисим и Неофит.   Света Антуса, дъщеря на богати родители от град Селевкия, след като приела кръщение, се подвизавала 23 години в пустинята. Атанасий, епископ на Тарс Киликийски, който кръстил света Антуса, бил посечен с меч при царуването на Аврелиан (270-275); от същата смърт загинали и Харисим и Неофит, които се кръстили заедно с господарката си. Света Антуса се преставила в мир дълго време след тяхната мъченическа кончина (след повече от 20 години).    По молитвите на Пресветата наша Владичица Богородица и Приснодева Мария, Господи Иисусе Христе, Боже наш, помилуй нас. Амин. ", "date": "2018.08.22", "title": "Св. мъченици Агатоник, Зотик, Теопрепий и други"}
{"url": "https://www.actualno.com/business/rabotnata-sedmica-v-bylgarija-edna-ot-naj-dylgite-v-es-news_691067.html", "text": "  Резултати от проучване на Eurostat показват, че работната седмица в България е една от най-дългите в Европейския съюз. Страната ни е втора в класацията на държавите от Съюза.     Изследването, направено в началото на август показва, че у нас работна седмица продължава приблизително 40 часа и 8 минути, съобщи bTV.   Средната стойност за всички държави в ЕС е малко над 37 часа. Първенци са гърците с 42 работни часа на седмица.\r\nЗа сравнение   Според Асоциацията на индустриалния капитал ефективно се работи в 60% от работния ден.   \" – по брутен вътрешен продукт на глава от населението България е на последно място в ЕС\", смята Васил Велев от АИКБ.", "date": "2018.08.22", "title": "Работната седмица в България - една от най-дългите в ЕС"}
{"url": "https://www.actualno.com/music/proshtavame-se-s-muzikanta-ivajlo-krajchovski-news_691069.html", "text": "  На 22 август семейство, приятели, колеги музиканти и фенове на легендарната българска група ФСБ ще се простят с музиканта Ивайло Крайчовски.     Басистът почина внезапно на 57-годишна възраст.\r\nИвайло Крайчовски е български музикант, бас китарист в групата „ФСБ\" и инициатор за създаването на група „Стари муцуни\" с ветерана на българския рок Георги Минчев. През богатата си музикална кариера взема участие в създаването на албумите на редица български поп певци, рок групи и джазови формации. Бил е музикален директор на „София филм фест\", зам.-председател на Българската изпълнителска асоциация и член на асоциацията на звукозаписните студиа в България.   Ивайло Крайчовски не веднъж публично е заявявал, че е единственият човек на планетата, който е имал щастието от фен на ФСБ да се превърне в член на групата.  Поклонението пред музиканта е в сряда, 22 август, от 16 часа в църквата \"Свети Седмочисленици\" в София.\r\nПоклон пред паметта му!", "date": "2018.08.22", "title": "Прощаваме се с музиканта Ивайло Крайчовски"}
{"url": "https://www.actualno.com/america/73-po-rihter-do-bregovete-na-venecuela-cjalata-strana-e-v-panika-video-news_691078.html", "text": "  Земетресение от 7,3 по Рихтер удари в Атлантическия океан, недалеч от бреговете на Венецуела, показват данни от официалния сайт на Европейския средиземноморски сеизмологичен център (EMSC).     Трусът е станал на 32 километра от град Карупано, но дълбочината е била голяма - епицентърът е бил на 123 километра под земята. Земетресението е ударило на на 160 километра западно от Порт-ъф-Спейн - столицата на Тринидад и Тобаго.   Силният трус е бил усетен във Венецуела - чак в столицата Каракас, която е на 600 километра от епицентъра, но няма данни за човешки жертви, не е обявена и опасност от цунами, пише Агенция \"Фокус\". Земетресението е било \"запечатано\" на телевизионни кадри по време на проправителствен митинг в Каракас, в подкрепа на Николас Мадуро.   Снимкови кадри обаче показаха, че има сериозни щети по т.нар. Кула на Давид в Каракас - 52-етажна сграда, чиито най-горни етажи буквално са се наклонили, като Кулата в Пиза. Хората от околните сгради са били евакуирани незабавно. Венецуелските власти призоваха хората да запазят спокойствие пред природното явление.     Междувременно силен трус беше регистриран и в района на архипелага Вануату в Тихия океан - 6,6 по Рихтер. Земетресението е станало час след това до Венецуела - след 1:30 часа българско време. Трусът е бил на 80 километра източно от град Норсуп и на 195 километра северно от столицата Порт Вила на дълбочина от 10 километра.    Земетресението е усетено силно на целия архипелаг. Няма информация за пострадали хора и нанесени материални щети. Не е обявена опасност от възникване на цунами.", "date": "2018.08.22", "title": "7,3 по Рихтер до бреговете на Венецуела, цялата страна е в паника (ВИДЕО)"}
{"url": "https://www.actualno.com/society/prognoza-za-vremeto-22-avgust-srjada-news_691060.html", "text": "  Днес ще бъде слънчево. В следобедните часове, главно над северните и планинските райони ще има временни увеличения на облачността, но ще е почти без валеж. Ще продължи да духа слаб, в Източна България до умерен вятър от изток-североизток. Максимални температури между 29° и 34°, в София 29°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.     Атмосферното налягане ще бъде малко по-високо от средното за месеца и през деня ще остане без съществена промяна.   Над Черноморието ще бъде слънчево с до умерен вятър от изток-североизток. Максималните температури ще са 27–29°. Температурата на морската вода е 26-27°. Вълнението на морето ще бъде 2-3 бала.\r\nНад планините ще бъде слънчево, след обяд с купеста облачност, но вероятността да превали краткотрайно е малка. Ще духа умерен вятър от изток-североизток. Максималната температура на височина 1200 метра ще е около 22°, на 2000 метра – около 14°.  През следващите три дни ще бъде предимно слънчево с временни увеличения на облачността, главно над планинските райони. В четвъртък и петък на изолирани места там ще превали краткотраен дъжд. Ще продължи да духа до умерен изток-североизточен вятър, през втория ден по Черноморието север-североизточен, с който температурите съвсем слабо ще се понижат и максималните ще са предимно между 28° и 33°. През почивните дни вятърът ще се ориентира от юг, температурите ще се повишат с 1-2 градуса и в събота максималните ще са между 29° и 34°. На места, главно в Западна Стара планина и Рило-Родопската област, ще има краткотрайни валежи с гръмотевици.   ", "date": "2018.08.22", "title": "Прогноза за времето - 22 август (сряда)"}
{"url": "https://www.actualno.com/america/trymp-zagazi-advokatyt-mu-prizna-za-nezakonni-plashtanija-zaradi-seks-aferi-news_691080.html", "text": "  Американският президент Доналд Тръмп със сигурност е преживял много неприятни часове през последното денонощие, след като федерален съд бившия ръководител на президентската му кампания Пол Манафорт, а бившият адвокат на Тръмп - Майкъл Коен, обяви пред съда, че настоящият държавен глава на САЩ му е наредил да извършва незаконни плащания по време на кампанията през 2016 година.     С думите си пред съда Коен се призна за виновен в нарушение на федерални закони относно харченето на средства от предизборна политическа кампания, уточнява лявото британско издание The Guardian. Юристът обаче обяви, че му е било наредено да направи въпросните плащания - от Тръмп.   Бившият адвокат на Тръмп призна, че е извършил плащания на порнозвездата , както и на , бивш модел на Playboy. На Сторми били дадени 130 000 долара, а на Макдугъл - 150 000. Плащанията към двете са били направени, за да мълчат за сексуалните си връзки с Тръмп. Милиардерът обаче отрича да е знаел за тези плащания.\r\nСега Коен може да влезе в затвора за срок от 3 до 6 години пред три до шест години затвор, след като се призна за виновен и във финансови и банкови измами и укриване на данъци (4,3 млн. долара в срок от 5 години, като не е платил 1,3 млн. долара дължими данъци, а не е декларирал и ипотека за 14 млн. долара), пише Агенция \"Фокус\". Коен се съгласи да не обжалва, ако присъдата е от 46 до 63 месеца.   . Той обаче би могъл да бъде подложен на процедура по импийчмънт, ако демократите спечелят контрола над Конгреса през  ноември.   Обвиненията срещу Коен, макар и да не са свързани с разследване за руската намеса в изборите през 2016 година, могат да го накарат да сътрудничи на разследването, водено от Робърт Мълър. Засега бившият адвокат на Тръмп отказва да сътрудничи на Мълър по този въпрос.", "date": "2018.08.22", "title": "Тръмп загази - адвокатът му призна за незаконни плащания заради секс афери"}
{"url": "https://www.actualno.com/education/31-svobodni-mesta-za-uchiteli-sa-objaveni-v-oblast-silistra-news_691063.html", "text": "  31 свободни места за учители са обявени в област Силистра към 20 август. Това съобщиха за Радио „Фокус“ – Шумен от Регионалната служба по заетостта в Русе. В Бюрото по труда в Силистра, в чийто обхват попадат общините Силистра, Ситово и Кайнарджа, са обявени 24 позиции за учители. Две са местата за старши учител – по английски език, гимназиален етап и по електроника, автоматика, комуникационна и компютърна техника, гимназиален етап.     Две позиции са заявени за учители по български език и немски език, и две за педагози по немски език. Обявени са места за учител по растениевъдство и животновъдство, по химия и опазване на околната среда, гимназиален етап, по биология и здравно образование, гимназиален етап, по философия, гимназиален етап, по физика и астрономия, гимназиален етап, по география и икономика, гимназиален етап, по история и цивилизация, гимназиален етап, учител в детска градина – предучилищна педагогика, учител по информатика и информационни технологии, математика и физика, прогимназиален етап, учител по география и икономика, история и цивилизация и философски цикъл, прогимназиален етап, по теоретично обучение – мебелно производство, по английски език, гимназиален етап по практическо обучение – транспортна техника, по практическо обучение – механизация на селското стопанство, земеделска техника, по английски език и български език, по теоретично обучение – интериорен дизайн, по математика – висше образование. В Бюрото по труда в Тутракан, което обхваща общините Тутракан и   Главиница, има заявка за 7 свободни учителски позиции. На 4 часа се търсят учител по физическо възпитание и спорт, прогимназиален етап, учител по музика, прогимназиален етап и учител по биология, прогимназиален етап, работа с компютър, с минимим 10 години професионален опит. Изискване за най-малко 10-годишен опит има за позицията старши учител по математика и физкултура, прогимназиален етап, работа с компютър. Не се изисква професионален опит за педагогически съветник – висше образование, педагогика/социална педагогика/психология, работа с компютър, учител по история, прогимназиален етап, работа с компютър, учител по химия, прогимназиален етап, работа с компютър. В Бюрото по труда в Дулово, в чийто обхват попадат общините Дулово и Алфатар, няма обявени свободни работни места за учители, възпитатели или друг училищен персонал.", "date": "2018.08.22", "title": "31 свободни места за учители са обявени в област Силистра "}
{"url": "https://www.actualno.com/chronicles/syzdadena-e-aziatskata-banka-za-razvitie-news_691061.html", "text": "  Азиатската банка за развитие (на английски: Asian Development Bank) е регионална банка за развитие, създадена на 22 август 1966 г. за насърчаване на икономическото и социалното развитие в Азия и Тихоокеанския басейн чрез заеми и техническа помощ.     В нея членуват 67 държави (към 2 февруари 2007 г.) - 48 от региона и 19 от други части на света. Нейната мисия е да помогне на своите развиващите се страни-членки за намаляване на бедността и подобряване на качеството на живот на своите граждани.   Работата на Азиатската банка за развитие (ADB) е насочена към подобряване на благосъстоянието на хората в Азия и Тихия океан, най-вече на 1,9 милиарда души, които живеят с по-малко от 2 долара на ден. Въпреки многото успехи регионът на Азия и Тихия океан остава дом на 2/3 от бедните хора в света.\r\nБазирана е в Манила, Филипините.  ", "date": "2018.08.22", "title": "Създадена е Азиатската банка за развитие"}
{"url": "https://www.actualno.com/europe/estonija-i-latvija-misljat-da-iskat-obezshtetenie-ot-rusija-zaradi-syvetskata-okupacija-news_691087.html", "text": "  Министърът на правосъдието на Естония Урмас Рейнсалу и неговият латвийски колега Дзинтарс Расначс възнамеряват да поискат от Русия финансови компенсации за щетите от \"съветската окупация\", твърди в свой материал ТАСС, цитирана БГНЕС.     \"Министрите на правосъдието на Естония и Латвия подчертават колко важно е периодът на съветска окупация да не бъде забравян и разглеждат възможността да изискат от Руската федерация, правоприемник на Съветския съюз, да възмезди щетите\", се казва в прессъобщение на правосъдното министерство на Естония.   Още през юни посланикът на Русия в Литва Александър Удалцов определи като безсмислени претенциите на Балтийските страни към Русия за изплащане на компенсации за загубите от периода на \"съветска окупация\". Според него \"никое официално лице в Русия няма да седне да обсъжда подобни безсмислени и безперспективни проекти, още повече, когато присъства терминът \"окупация\".\r\nЛитва, Латвия и Естония подписаха преди три години съвместна декларация за необходимостта от съвместни действия за получаване на финансова компенсация за причинените щети от т.нар. съветска окупация. Вилнюс смята, че страната би могла да получи обезщетение в размер на 30 млрд. американски долара.  ", "date": "2018.08.22", "title": "Естония и Латвия мислят да искат обезщетение от Русия заради съветската окупация"}
{"url": "https://www.actualno.com/europe/samolet-kacna-avarijno-v-rusija-zaradi-zapalen-dvigatel-news_691081.html", "text": "  Самолет на авиокомпанията Red Wings, изпълняващ вътрешен полет от град Уфа за Сочи, е кацнал аварийно малко след излитането заради запалване на двигател, предаде Агенция \"Фокус\", позовавайки се на руския информационен гигант ТАСС.     Самолетът Ту-204 се е наложило да се върне на летището в Уфа малко след излитането заради запалване на двигател. На борда му е имало 202 души. Летателната машина е кацнала и пътниците са евакуирани по надуваемите аварийни ръкави, като никой не е пострадал.   Противопожарните служби на летището са ликвидирали пожара без сериозни щети. На пасажерите е оказана психологическа помощ. Red Wings е предприела мерки по тяхното превозване до Сочи с друг самолет.\r\nЗапочнало е разследване на инцидента. Летището в Уфа работи нормално.  ", "date": "2018.08.22", "title": "Самолет кацна аварийно в Русия заради запален двигател"}
{"url": "https://www.actualno.com/america/osydiha-bivshija-shef-na-kampanijata-na-donald-trymp-news_691079.html", "text": "  Пол Манафорт, бившият ръководител на президентската кампания на Доналд Тръмп, беше осъден по 8 обвинения - по 5 обвинения за подаване на фалшиви данъчни декларации, 2 обвинения в банкова измама и 1 за недеклариране на чуждестранни банкови и финансови сметки. Присъдата е първата, която бива постигната от специалния прокурор Робърт Мълър във връзка с разследването му за руската намеса в американските президентски избори, припомня CNN. Тя дойде, след като съдебното жури заседаваше четири дни по случая.     Срещу Манафорт имаше 10 обвинения, но нито едно не беше пряко свързано с руската намеса - т.е. дали е взел пари от Русия, за да помогне с тях на Тръмп да стане президент. По същество . . Потенциално присъдата на Федералния съд в Александрия, Вирджиния, означава, че Манафорт може да влезе до края на живота си в - , но вече има предположения, че посредством споразумение Манафорт може да престои зад решетките за само .   Доналд Тръмп също вече коментира новината, като обяви бившия си сътрудник за добър човек и напомни, че присъдите не са свързани с руска намеса в президентските избори на САЩ. Американският президент не пропусна обичайните си приказки по темата - че разследването за руската намеса е \"лов на вещици\" и \"позор\".   Представянето на доказателства \"за\" и \"против\" Манафорт продължи 12 дни. Пред съда бяха изложени общо 388 доказателства в подкрепа на тезата, че началникът на кампанията на Тръмп трябва да отговаря за данъчна и банкова измама – най-вече за скрити от американските данъчни банкови сметки в чужбина, които Манафорт не вписва в данъчната си декларация. Основен момент в тезата на обвинението е, че Манафорт е измамил с 16 млн. долара Federal Savings Bank, като му е помагал директорът на банката Стив Калк, който е искал пост в администрацията на Доналд Тръмп.   Основно укритите сметки и доходи от чужбина на Манафорт касаят работата му за бившия украински президент Виктор Янукович, който беше свален от поста си с вълната от протести, известна като \"Майдан\". Преди време в публичното пространство се появи информация, че Манафорт има 15 и повече сметки в Кипър и те са били затворени точно преди да се наложи редица кипърски банки да бъдат поставени под специален държавен надзор заради банковата криза на Острова на Афродита.\r\nПо време на предварителния процес Рик Гейтс - друг от свързаните с Тръмп американски бизнесмени, посочи, че украински олигарси са плащали на Манафорт, а връзката, през която Манафорт е получавал скъпи подаръци – например часовници и дрехи, е кипърска юридическа фирма, препоръчана от Олег Дерипаска – един от приближените до Владимир Путин олигарси. А бившият гуверньор на Централната банка на Кипър Паникос Деметриадис (на поста до 2014 година) посочи в своя статия за EUObserver, че два трансфера на пари през най-голямата кипърска банка – Bank of Cyprus, касаещи Манафорт – за 900 000 долара и 1 млн. долара, са били маскирани като заеми. Това е станало в периода 2014 – 2015 година – след всички взети мерки, включително за сигурност, през периода 2012 – 2013 година заради кипърската банкова криза. Чак през 2015 година Bank of Cyprus прекратява работата си с Манафорт, но защо е отнело толкова време да бъде взето това решение, пита Деметриадис.    В цялата история ключово се оказва името на министъра на търговията на САЩ Уилбър Рос – човекът, който стои в основата на спасяването на хазартния бизнес на Доналд Тръмп в Атлантик Сити. Според The Wall Street Journal Рос е бил човекът, който е изиграл основна роля за това едни руски акционери в Bank of Cyprus да отстъпят пред други – по-конкретно пред Виктор Векслберг. Векселберг е един от седемте руски олигарси, на които САЩ наложи санкции като хора, печелещи от режима на Владимир Путин. И Рос, и Векселберг влизат в Bank of Cyprus в близък период от време – Рос става неин вицепрезидент. А според The Wall Street Journal кипърски политици са ходили при Уилбър Рос с идеята да го привлекат – гледната точка на Паникос Деметриадис е, че ако това е вярно, то Кипър е послужил като своеобразен брокер между американски и руски интереси.   ", "date": "2018.08.22", "title": "Осъдиха бившия шеф на кампанията на Доналд Тръмп"}
{"url": "https://www.actualno.com/europe/rusija-potvyrdi-che-shte-dostavi-c-400-na-turcija-prez-2019-godina-news_691082.html", "text": "  Русия ще започне доставката на зенитноракетния комплекс \"Триумф\" (С-400) за турската армия през 2019 година, предава Анадолската агенция, цитирана от БГНЕС.     От руската държавна компания за износ на оръжейна продукция \"Рособоронекспорт\", която се намира в списъка със санкции на Съединените американски щати, са съобщили, че доставката на системата от ново поколение С-400 за Анкара ще започне още през следващата година.   Припомняме, че заради тази сделка засега САЩ отложи доставката на изтребители F-35 за Турция. Предстои Пентагона да изготви доклад по случая, на базата на който да бъде взето окончателно решение - през тази есен.    ", "date": "2018.08.22", "title": "Русия потвърди, че ще достави C-400 на Турция през 2019 година"}
{"url": "https://www.actualno.com/sciencelogy/facebook-s-masova-chistka-zaradi-dezinformacija-ot-rusija-i-iran-news_691086.html", "text": "  Достъпът до 652 Facebook страници и профили, които са били част от координирана дезинформационна кампания, е бил преустановен, съобщават от компанията на Марк Зукърбърг.     Част от страниците и профилите, които са разпространявали неверни твърдения в Съединените американски щати, Обединеното кралство, Латинска Америка и Близкия Изток, са свързани с Русия и Иран и са били част от група, която назовава себе си Liberty Front Press, пише БГНЕС. Свалено е също съдържание, за което има данни, че е свързано с групи, които преди време са били свързани с руските военни. То обаче не е било насочено към американска аудитория, нито е имало връзка с иранските страници.   Facebook провежда разследване, в сътрудничество с американските правоохранителни органи.\r\nСобственикът и изпълнителен директор на Facebook Марк Зукърбърг заяви, че компанията се стреми да идентифицира фалшивите страници, групи и акаунти, за да направи социалната мрежа едно по-сигурно място.  ", "date": "2018.08.22", "title": "Facebook с масова чистка заради дезинформация от Русия и Иран"}
{"url": "https://www.actualno.com/blagoevgrad/goce-delchev-otkaza-da-prieme-bokluka-na-obshtina-blagoevgrad-news_691076.html", "text": "  Общинският съвет в Гоце Делчев отхвърли предложението на зам.- министъра на околната среда и водите Николай Кънчев, в което се настоява депото за твърди и битови отпадъци, което обслужва общините Гоце Делчев, Гърмен и Хаджидимово, да започне да събира отпадъците на община Благоевград. Това каза за Агенция „Фокус“ председателят на Общинския съвет в Гоце Делче, Ангел Гераксиев.     По думите му сметището в община Гоце Делчев на 50%-60% вече е запълнено, като му остават още около 3 години живот.   \"Ако Благоевград заемат 10% от оставащия свободен капацитет на сметището, значи след 2 години ние трябва да търсим място, където да депонираме\", уточни Гераксиев и добави, че запълването на капацитета на сметището е предпоставка за повишаване на таксите и цените за сметосъбиране и сметоизвозване.\r\n\"Законът всъщност позволява да се направят тези промени и боклука на община Благоевград да се събира в депото на община Гоце Делчев, независимо от нашето несъгласие“, посочи той. Според него ако това предложение бъде въведено, население в порядъка на 60 хил. ще претърпи увеличение на цените за смет.  \"По този начин не се разрешава въпросът на община Благоевград, а се отваря проблем на още три общини\", каза още Ангел Гераксиев. „Разстоянието Благоевград-София е по-малко от това Благоевград-Гоце Делчев, в София при това има цял завод, който би могъл да поеме този боклук и съответно по един или друг начин да го преработи“, коментира още председателят на общинския съвет.   Той каза, че по време на извънредното събрание на общинския съвет е приета протестна декларация, която ще бъде изпратена до Министерството на околната среда и водите и до Министерски съвет. „В общините Гърмен и Хаджидимово също се проведоха извънредни заседания, на които също позицията беше за отхвърляне на предложението на зам.-министъра“, коментира още Ангел Герасков.", "date": "2018.08.22", "title": "Гоце Делчев отказа да приеме боклука на Община Благоевград"}
{"url": "https://www.actualno.com/cosmos/dokazano-ima-led-na-lunata-news_691090.html", "text": "  Учени успяха да потвърдят наличието на лед на Луната, предава АФП.     От години изследователите съобщават за подобна вероятност, но досега липсваха категорични доказателства.   \"За първи път учените разполагат с ясни доказателства за наличието на замръзнала вода на повърхността\", заяви Шуай Ли от Института за геофизика и планетология в Хавай.\r\nЛедът, който се намира предимно в кратери на лунните полюси, беше забелязан от индийската сонда „Чандраян — 1“, изстреляна през 2008 година.  Учените от НАСА са анализирали химическите карти, които \"със сигурност доказват, че има замръзнала вода на повърхността на Луната“, допълва БГНЕС.   Полюсите на Луната са „изключително студени“ с температури, достигащи до — 157 градуса по Целзий.\r\nАмериканската космическа агенция има планове да организира пилотиран полет до Луната през следващото десетилетие. За последен път това сториха мисиите „Аполо“ през 70-те години на 20 век.    ", "date": "2018.08.22", "title": "Доказано: Има лед на Луната"}
{"url": "https://www.actualno.com/america/razuznavaneto-na-sasht-rusija-se-mesi-no-ne-e-samo-tja-news_691085.html", "text": "  Русия прави опити да отслаби и раздели Съединените американски щати, заяви високопоставен представител на американските разузнавателни служби, предаде БГНЕС.     Усилията на Москва, насочени срещу Съединените щати, съвсем не се ограничават до предполагаемата намеса в изборния процес, смята въпросният човек.\r\n\"Ние продължаваме да регистрираме широка пропагандна кампания на Русия, която се опитва да отслаби и раздели САЩ. Тези усилия не се ограничават единствено до изборите, но безусловно засягат въпроси, свързани с изборите\", каза Майкъл Мос по време на заседание на правната комисия в Сената.\r\nСпоред Мос Москва се опитва да \"проникне [в компютърните системи] и да открадне информация за кандидатите [на изборите] и правителствените служители\".  От разузнаването на Съединените щати обаче подчертават, че Русия \"не е единствената страна, която има интерес да повлияе на вътрешнополитическата обстановка\" в САЩ. \"Знаем, че има и други, които разполагат с необходимия потенциал за оказване на влияние\", допълни Мос.", "date": "2018.08.22", "title": "Разузнаването на САЩ: Русия се меси, но не е само тя"}
{"url": "https://www.actualno.com/europe/merkel-otiva-v-azerbajdjan-da-tyrsi-poveche-gaz-news_691083.html", "text": "  Увеличаването на доставките на каспийски газ за Европейския съюз ще бъде основна тема по време на визитата на канцлера на Германия Ангела Меркел в Азербайджан на 25 август, пише авторитетният британски ежедневник The Financial Times, предаде БГНЕС.     Според неназован източник Германия има \"значителен интерес\" към проекта за Южен газов коридор, чрез който през Турция към Европа да потече природен газ от находището Шах Дениз. Берлин се надява по същия тръбопровод да получава още ирански и туркменски газ.   Съгласно британската медия Германия е подложена на все по-силен натиск от страна на Съединените американски щати заради участието на германски компании в строителството на \"Северен поток 2\".\r\nВ рамките на тази седмица Меркел ще направи кавказка обиколка като посети Грузия, Армения и Азербайджан. Според Министерството на външните работи на ФРГ визитата канцлера в Баку има за цел \"разширяване на двустранното сътрудничество\".  ", "date": "2018.08.22", "title": "Меркел отива в Азербайджан да търси повече газ"}
{"url": "https://www.actualno.com/asia/sasht-otkaza-da-govori-s-talibanite-na-sreshta-v-rusija-za-afganistan-news_691084.html", "text": "  Международната среща за Афганистан, насрочена за началото на септември в Москва ще премине без присъствието на американски представители, предаде БГНЕС.     \"Съединените щати нямат намерение да вземат участие в московския формат [на консултации за Афганистан] на 4 септември\", съобщиха от Държавния департамент.   \"По принцип ние подкрепяме инициативи, които са предложени и ръководени от афганистанци и имат за цел мирното урегулиране [на конфликта] в Афганистан. На базата на резултатите от предишните срещи в московския формат, ние смятаме, че е малко вероятно въпросната инициатива да доведе до какъвто и да е било напредък в тази посока\", допълват от американското външно министерство.\r\nОт МВнР на Руската федерация поканиха 12 държави, включително САЩ, да вземат участие в консултациите за Афганистан, които ще започнат на 4 септември в руската столица. За първи път са поканени и представители на политическото представителство на талибаните в Доха.  Москва многократно подчертава необходимостта от стартирането на процес за национален диалог в Афганистан с участието на талибаните, които са една от водещите военнополитически сили в страната.   ", "date": "2018.08.22", "title": "САЩ отказа да говори с талибаните на среща в Русия за Афганистан"}
{"url": "https://www.actualno.com/america/zaradi-ubijstvo-ot-strana-na-policai-los-andjelis-plashta-195-mln-dolara-obezshtetenie-news_691095.html", "text": "  Властите в Лос Анджелис ще заплатят близо 2 млн. долара на роднините на бездомник, убит от местната полиция през 2015 година, предаде БГНЕС.     Градският съвет на най-големия град в американския щат Калифорния одобри с 12 на 2 гласа договореното през май месец извънсъдебно споразумение, което предвижда изплащане на обезщетение в размер на 1,95 млн. долара.   На 1-ви март 2015 година 43-годишният Чарли \"Африка\" Кюнанг, роден в Камерун, е прострелян от местната полиция в квартала \"Скид Роу\", известен като сборище на бездомници. Видеоклип от инцидента, заснет от случаен минувач и публикуван по интернет, предизвика масови протести срещу полицейските действия.\r\nПолицията отказа да повдигне криминални обвинения срещу извършителите, които, според тогавашния началник на органите на реда Чарли Бек, са действали при самозащита. През май тази година обаче федерален съд реши, че полицаите, застреляли Кюнанг, дължат обезщетение на роднините му.  ", "date": "2018.08.22", "title": "Заради убийство от страна на полицаи, Лос Анджелис плаща 1,95 млн. долара обезщетение"}
{"url": "https://www.actualno.com/starazagora/blokada-na-pytja-sofija-burgas-zaradi-kariera-za-varovik-pri-nikolaevo-news_691097.html", "text": "  11 села в Средна гора са готови на пътна блокада заради бъдеща кариера. Кариерата е за варовик и трябва да е в землищата на селата Едрево, Оряховица и Братя Кунчеви.     Протестът включва затваряне на пътя София – Бургас, като той ще е още днес – в 11:30 часа. Става въпрос за блокада при разклона за град Николаево. А един от кметовете на населените места сподели пред Нова телевизия, че преди години пак е имало намерения за откриване на кариера за варовик и доломити, но тогава недоволството на хората спряло проекта.   Сега градоначалникът твърди, че се очаква да бъдат изсечени 800 декара гора, отделно има популации на диви животни – като благороден елен, а кариерата щяла да е съвсем близо до вододайната зона на село Едрево. Той добави, че при силен вятър праховите частици ще стигнат до град Николаево.\r\nХубавото ни село ще загине, и без това малко хора останаха, сподели една от жителките на Едрево.  ", "date": "2018.08.22", "title": "Блокада на пътя София - Бургас заради кариера за варовик - при Николаево"}
{"url": "https://www.actualno.com/cite/medicinskata-obshtnost-trjabva-da-ima-kuraja-da-govori-i-da-se-uchi-ot-tezi-neshta-news_691100.html", "text": "  Това заяви д-р Стойчо Кацаров пред Нова телевизия заради поредния смъртен случай в лечебно заведение в България - този на Ренета Томова, в Сливен.     Според Кацаров нещата вече са стигнали до положение, в което лекарското съсловие инстинктивно отрича всичко, защото иска да се защити поради много необосновани обвинения.", "date": "2018.08.22", "title": "Медицинската общност трябва да има куража да говори и да се учи от тези неща"}
{"url": "https://www.actualno.com/america/obichate-seks-na-otkrito-otidete-v-meksiko-news_691089.html", "text": "  Властите в мексиканския град Гуадалахара са приели разпоредба, с която изрично се разрешава практикуването на секс на открито, предава РИА „Новости“.     След встъпването в сила на новия закон, полицията няма да има право да задържа или глобява ексхибиционисти, хора, които правят любов на публични места, освен в случаите, когато действията им не предизвикват проблеми за останалите гражданите, допълва БГНЕС.   Основен мотив на градската управа за иновативното решение е да позволи на полицията да се концентрира върху борбата с по-значимата престъпност, а не да се занимава с хора, които нямат достатъчно средства да наемат хотелска стая.\r\nПротивниците на новия закон смятат, че той само ще улесни насилниците и педофилите.  ", "date": "2018.08.22", "title": "Обичате секс на открито? Отидете в Мексико"}
{"url": "https://www.actualno.com/analysis/kolko-hora-stavat-jertva-na-lekarski-greshki-news_691073.html", "text": "  След шокиращите случаи на смърт при родилки през последния месец възниква въпросът за медицинските грешки. В началото на годината CNBC публикува материал за изследване на медицинските грешки в Съединените щати – страната с най-високо качество на медицинските услуги в света.     Според скорошно проучване в института Джон Хопкинс повече от 250 000 души в Съединените щати умират всяка година поради медицински грешки, което ги прави трета водеща причина за смърт след сърдечни заболявания и ракa, пише    Други проучвания отчитат дори по-високи стойности, като твърдят, че броят на смъртните случаи от медицинска грешка е 440 000 годишно. Причината за несъответствието е, че лекарите рядко отбелязват върху смъртните актове човешките грешки и системните дефекти, като причина за смъртта. Центровете за контрол и превенция на заболяванията използват обаче точно смъртните актове, за да публикуват статистически данни за смъртните случаи в национален мащаб.\r\nЕкипът на проучването в \"Джон Хопкинс\", ръководен от д-р Мартин Макари, призовават Правителството да промени начина, по който събира данни от смъртни актове.  Д-р Макари определя, че смърт поради медицинска грешка, е резултат най-често на недостатъчно квалифициран персонал, грешка в диагнозата или лечението, системен дефект или предотвратим неблагоприятен ефект. Това включва технически и технологични проблеми включително с компютри и ИТ технологии, объркване на дозите и/или видовете лекарства, приложени на пациентите, хирургични усложнения, които не са диагностицирани, инфекции и др.\r\n\"Понастоящем Центровете използват система за събиране на смъртни случаи, която само приравнява причините за смъртта, възникващи от болести, болестни състояния и наранявания\", заяви Макари в писмо, което приканва Правителството да промени начина, по който събира жизненоважната здравна статистика на страната.   \"В повечето случаи е виновна системата, а не отделния индивид\" каза Макари. Проучването за пациентите в САЩ, публикувано през 2016 г., изследва данни за смъртността в продължение на осем последователни години. Изследователите открили, че въз основа на общо 35,416,020 хоспитализации е имало обобщена честота на смъртните случаи в резултат на медицински грешки от 251,454 на година - или около 9,5% от всички смъртни случаи.    Медиците са посветени, грижещи се за хората - каза д-р Крис Джери, - но те са хора и хората правят грешки.\r\nД-р Макари казва, че могат да се появят обикновени усложнения, особено от ненужни медицински грижи. Според него \" \". Те включват най-често свръхпредписване на лекарства след операция, особено на опиоидите. Лекарите, каза той, са насърчавани от компании за лекарства, понякога чрез парични плащания, да предписват техните продукти.    Ние не водим статистика, особено такава, която се смята за неблагоприятна, освен когато не е възможно да се избегне. Детската смъртност например не може да се скрие. Процентът на вътреболничните инфекции, обаче може да се скрие, още повече, че регистрацията им зависи от добрата воля на лечебното заведение, а никой не иска да признае наличието им. България е сред лидерите в Европа по най-малък брой вътреболнични инфекции.   ", "date": "2018.08.22", "title": "Колко хора стават жертва на лекарски грешки?"}
{"url": "https://www.actualno.com/health/hrani-koito-mojete-da-si-hapnete-kysno-vecher-bez-ugrizenija-news_691133.html", "text": "  Много от нас обичат да прилапват по нещо късно вечер. Това не е особено полезен навик, но е важно най-вече какво ядете. Според скорошни проучвания има определени храни, които са най-подходящи за късните хапвания, пише BrightSide. Ето някои от тях:         Хумусът е прекрасен източник на протеин, особено домашно приготвеният. Ако сте гладни, топнете си морков в хумус и можете да заспите хем сити, хем с чиста съвест.   Учените са единодушни, че киселото мляко е безопасна храна в късните часове – богато на протеини, малко мазнини, ниска масленост. Ако добавите и малко боровинки, ще си осигурите истинско нискокалорично пиршество.    Звучи невероятно, но пуканките са безопасни за консумация в „забранените” часове от денонощието. Имайте предвид обаче, че това не се отнася за пуканките в пликчета за микровълнова фурна, които са натъпкани с мазнина, а за леки, въздушни пуканки без захар, които да не навредят на фигурата ви.     ", "date": "2018.08.22", "title": "Храни, които можете да си хапнете късно вечер без угризения"}
{"url": "https://www.actualno.com/targovishte/tyrgovishte-otdava-pod-naem-1025-oreha-news_691128.html", "text": "        Началната тръжна цена на дърво е 5 лева и е за прибиране на тазгодишната реколта, се сочи в обявление на местната управа.   Орехите са в кв. Бряг и селата Бистра, Васил Левски, Горна Кабда, Голямо Соколово, Давидово, Кръшно, Ловец, Лиляк, Маково, Острец, Овчарово и Съединение. Повечето са край местни пътища.\r\nТъргът ще се поведе на 30 август и ще спечели този, който даде най-висока цена. При предложена еднаква цена, търгът ще продължи между кандидатите с явно наддаване.  ", "date": "2018.08.22", "title": "Търговище отдава под наем 1025 ореха"}
{"url": "https://www.actualno.com/healthy/glavnijat-sekretar-na-bls-propuskyt-ne-e-lekarska-greshka-news_691109.html", "text": "  \"Неуспешната интубация не се води лекарска грешка. . Не мога да кажа, че това е била причината... При пълната анестезия носоглътката се променя. Както няма двама еднакви души, така няма и еднакви анатомични дадености при пациентите. Всеки отива със своите дадености, каквото и да се направи ние не можем, не сме в състояние да предвидим всичко на 100%.\" Това каза главният секретар на Българския лекарски съюз (БЛС) Стоян Борисов в коментар за смъртта на родилката от Плевен. Припомняме, че на 21 август бе оповестено, че проверката е установила за което ще бъде образувано административно-наказателно производство.     \"Тези акушеро-гинеколози, които бяха обвинени ( за смъртта на родилката в Плевен), сега се оказва, че нямат никаква вина\", каза още Борисов.   Той допълни, че се наблюдава силно недоверие не само към цялата здравна система: \"Едва ли не всеки недостатък в здравеопазването се приписва на лекарската гилдия и непрекъснато се обвинява\".\r\nБорисов протестира срещу твърдението за \"скачане върху корема на родилката\":  \"Вие го вменявате, вие трябва да разсъждавате и да кажете, че това няма как да стане. Това са неверни твърдения. може да е имало по-силен, но не скачане по корема\", обясни Борисов в коментар за починалата родилка Ренета Томова в сливенската болница.   По думите му новият стандарт по акушерство и гинекология е бил отменен и е в сила старият. Борисов уточни, че не във всички държави имало такъв стандарт: \"Медицината е изкуство и ние си работим по това, което сме учили\".\r\nПо-рано пред Нова телевизия д-р Стойчо Кацаров заяви, че \"медицинската общност трябва да има куража да говори и да се учи от тези неща\".    Според Кацаров нещата вече са стигнали до положение, в което л    ", "date": "2018.08.22", "title": "Главният секретар на БЛС: Пропускът не е лекарска грешка"}
{"url": "https://www.actualno.com/america/kongresmen-republikanec-syshto-otiva-na-syd-zaradi-finansovi-zloupotrebi-news_691092.html", "text": "  Конгресмен от Републиканската партия и неговата съпруга са обвинени във финансови злоупотреби с предизборни средства, предаде БГНЕС.     Според обвинението Дънкан и Маргарет Хънтър са източили 250 хиляди долара за период от 7 години, които са използвали за ваканции до Хавай, Италия, зъболекарски процедури, билети за театър и редица други разходи, несвързани с избирателни кампании. В изявление, разпространено от прокурор Адам Брейвърман, се твърди, че 41-годишният Хънтър и 43-годишната му съпруга \"редовно са използвали предизборните средства като лични банкови сметки\".   Хънтър е потомствен политик, чийто баща също е бил член на Американския конгрес.\r\nОбвиненията в измама, подправяне на документи, конспирация и нарушаване на финансовите правила за финансиране на политически кампании са плод на едногодишно федерално разследване.  Обвиненията са пореден удар срещу Републиканската партия. Те идват в един и същ ден с новините, че двама бивши близки сътрудници на президента на Съединените щати Доналд Тръмп бяха ефективно осъдени. Става въпрос за бившия му адвокат , който призна за незаконни плащания заради секс афери на Тръмп, както и за бившия ръководител на кампанията му .   ", "date": "2018.08.22", "title": "Конгресмен-републиканец също отива на съд заради финансови злоупотреби"}
{"url": "https://www.actualno.com/balkani/lideryt-na-bivshite-komunisti-i-segashni-upravljavashti-v-rumynija-ima-opit-za-prevrat-news_691088.html", "text": "  Антиправителствените протести в Букурещ от 10 август представляват \"опит за държавен преврат\", заяви лидерът на управляващата Социалдемократическа партия (СДП) Ливиу Драгня в интервю за телевизия \"Антена 3\", предаде БГНЕС. Припомняме, че .     \"Видях един провалил се опит за държавен преврат. За това се говореше в социалните мрежи: вече няма да има закони и правосъдие, да свалим правителството и вземем властта\", каза Драгня.   Драгня, който е и председател на Камарата на депутатите на румънския парламент, смята, че протестите против правителството на СДП имат подкрепата на мултинационалните компании, които знаят, че той не гледа през пръсти на неплащането на данъци.\r\n\"Има една група от крупни компании, които действат така, че да постигнат висока печалба, без обаче да заплащат данъци в държавния бюджет. Става въпрос за няколко мултинационални компании и няколко банки… Те финансират протестното движение и подстрекават собствените си служители да участват в него\", подчерта Драгня.  Председателят на управляващата партия коментира и въпроса за отстраняване на президента Клаус Йоханис. „В партията има сериозно брожение. [Пита се] защо не сме започнали протести пред вратите на президентството. Много е възможно да започнем. В края на месеца има заседание на изпълнителния комитет на СДП, на което ще вземем решение\".   В петък, 10 август, над 80 000 души излязоха на площад \"Виктория\" в центъра на румънската столица, за да се включат в протест против правителството. Протестиращите бяха основно хора живеещи извън пределите на страната. Те са недоволни от промените в Наказателния кодекс, които затрудняват осъдителни присъди за корупция на политици и чиновници, данъчната система и пенсионната реформа, системата за социална помощ. Хората настояват също за развитие на икономиката, селското стопанство и предприемачеството, както и за въвеждането на електронно гласуване.\r\nНапрежението ескалира, когато част от демонстрантите се опитаха да пробият загражденията. Полицията използва сълзотворен газ, за да ги разпръсне. При сблъсъците пострадаха 452 души. 70 от тях, включително 11 служители на жандармерията, са настанени в болница. По време на безредиците бяха задържани 33 души.    Президентът и премиерът на страната се разминаха в оценките си за протеста и реакциите на органите на реда. Румънският президент Клаус Йоханис осъди действията на жандармерията срещу антиправителствената демонстрация. А румънският премиер Виорика Дънчила категорично осъди насилието по време на антиправителствената демонстрация. Според нея то е дело на \"организирани групи, които са се възползвали от гражданския протест\", но не на органите на реда.", "date": "2018.08.22", "title": "Лидерът на бившите комунисти и сегашни управляващи в Румъния: Има опит за преврат"}
{"url": "https://www.actualno.com/crime/sofijanec-otkradna-kryst-ot-cyrkva-v-rodopsko-selo-news_691129.html", "text": "   става ясно от съобщение на полицията в Смолян.     Вчера  77-годишният отговорник на църквата „Св. Пророк Илия“ подал жалба, в която съобщава, че около 18 часа установил липсата на дървен кръст от храма с размер 50/40 см.   Полицаи от управлението в Мадан посетили църквата, за да направят оглед и в резултат на оперативно-издирвателни мероприятия е установен 30-годишен софиянец, който е задържан за 24 часа.", "date": "2018.08.22", "title": "Софиянец открадна кръст от църква в родопско село"}
{"url": "https://www.actualno.com/asia/sauditska-arabija-za-pyrvi-pyt-shte-ekzekutira-jena-politicheski-aktivist-news_691142.html", "text": "        29-годишната Изра ал-Гомгам бе арестувана заедно със съпруга си Муса ал-Хашем още през декември 2015 г. за организирането на антиправителствени протести в източната провинция Катиф, пише The Independent. \r\nПо-рано този месец специализиран криминален съд в Рияд осъди Гомгам и петима други души на смърт чрез обезглавяване. \r\nЗатова сега активисти лобират присъдата да бъде отменена или смекчена на обжалването, което предстои през октомври. Промяна може да разпореди крал Салман, който обаче досега винаги е ратифицирал криминалните наказания в кралството.     Според организации за защита на човешките права екзекутирането на Гомгам ще постави \"опасен прецедент\" за жените активистки в консервативната страна.\r\nОткакто е в затвора, на Изра ал-Гомгам не ѝ е било разрешено да се срещне с адвокат.\r\nВ миналото тя е призовавала за освобождаването на политически затворници и за край на антишиитската дискриминация, упражнявана от властта.       ", "date": "2018.08.22", "title": "Саудитска Арабия за първи път ще екзекутира жена политически активист"}
{"url": "https://www.actualno.com/asia/kitaj-i-indija-otnovo-pochvat-da-si-govorjat-shto-se-otnasja-do-voenni-vyprosi-news_691094.html", "text": "  Посещението на министъра на отбраната на Китай Вей Фенхе в Индия означава, че двете съседни страни възобновяват контактите си във военната област. Това заключение прави вестник China Daily, предаде БГНЕС.     Визитата на члена на Държавния съвет на КНР и министър на отбраната Вей Фенхе ще \"спомогне за укрепване на взаимното доверие, поддържане на контактите, развитие на сътрудничеството между военните, подкрепа на регионалния мир и сигурността на общата граница\", отбелязва изданието.   Вей Фенхе пристигна в Индия вчера (21 август) на четиридневно официално посещение. Сред основните цели на визитата е намаляването на напрежението по границата между двете страни, засилване на комуникацията и доверието.\r\nПреди една година в района на платото Доклам на границата между Индия, Китай и Бутан избухнаха стълкновения между китайски и индийски гранични войски. Малко по-късно Делхи и Пекин заявиха, че работят за урегулиране на конфликтната ситуация.  ", "date": "2018.08.22", "title": "Китай и Индия отново почват да си говорят що се отнася до военни въпроси"}
{"url": "https://www.actualno.com/curious/ujasjavashtite-predskazanija-na-srybskija-nostradamus-news_691173.html", "text": "        Днес този безценен ръкопис се съхранява у правнука на Захарович – Деян Маленкович, пише \"Труд\".   Предсказанията на Тарабич с удивителна точност се сбъдват през ХХ век след свалянето на сръбската кралска династия на Обреновичите.\r\nТарабич предсказал много съдбоносни събития на миналия век: убийството на сръбския крал Александър и съпругата му Драга през 1903 г., началото на войната между страните от Балканския съюз и Турция (1912 г.) и победата на Сърбия и нейните съюзници (България, Гърция и Черна гора), началото на Първата световна война (1914 г.), нападението на хитлеристка Германия срещу Югославия (1941 г.) и победата на СССР, установяването на комунистическия режим на Тито в Югославия, войната на Балканите през 1991 – 1995 г., изобретяването на телевизията, компютъра и интернет и мн. др. Всичко, което предсказал Тарабич по отношение на славянските народи и държави, се сбъднало с невероятна точност и последователност.  \"Човечеството ще бъде поразено от странна болест, срещу която никой няма да може да намери лекарство. Всеки ще казва: „Зная, зная, защото съм мъдър и опитен”, но всъщност хората ще остават в неведение. Те ще мислят, ще мислят, но няма да могат да намерят нужното лекарство, което с Божия помощ биха намерили навсякъде и дори в самите себе си.”\r\n„Човек ще се отправи в други светове и ще открие там безжизнени пустини, но и тогава ще е уверен, че знае повече от самия Бог. Хората ще полетят до Луната и до звездите в търсене на живот, но няма да открият подобен на нашия. Той ще съществува там, но те няма да разберат, че това е живот. Там няма да видят нищо, освен вечна божествена благодат, но с цялото си сърце и душа ще усетят красотата и величието на Господа. Този, който замине към тези места и не вярва в Бога, когато се върне, ще каже: „Вие, съмняващите се в Господа, отидете там, където бях, и ще видите силата Му!”.   „Колкото повече хората знаят, толкова по-малко ще обичат и ще се грижат един за друг. Ненавистта между тях ще стане толкова силна, че те ще започнат повече да се грижат за различни устройства, отколкото за своите близки. Човекът ще се доверява повече на устройството, отколкото на съседа си.”    „В Далечния север ще се появи малък човек, който ще започне да учи хората на любов и съчувствие, но около него ще има много лицемери и затова ще му е много трудно. Малкият човек ще остави след себе си мъдри книги и всички казани от него думи. Тогава хората ще видят, че са се лъгали.”\r\n\"Тези, които четат и пишат различни книги с цифри, ще мислят, че знаят повече от всички. Тези хора ще живеят според своите сметки и ще правят това, което им казват цифрите. Сред тях ще има и добри, и зли. Злите ще тровят въздуха и водата, ще сеят чума над морета, реки и гори и хората бързо ще умират от различни болести. Добрите и мъдрите ще видят, че всички тези цифри не струват и пукната пара и водят света към гибел, след което ще започнат да търсят мъдрост и размишления.”    „Когато добрите започнат повече да размишляват, това ще ги доближи до божествената мъдрост, но ще е прекалено късно, защото злите вече ще успеят да опустошат Земята и народът ще започне да умира масово. Тогава хората ще избягат от градовете и ще търсят планини с три кръста, където да могат спокойно да си починат. Тези, които успеят, ще спасят себе си и семействата си, но за кратко, защото ще настъпи голям глад. В градовете и селата храната ще е в изобилие, но ще е отровена. Който издържи до края, ще оцелее, защото Светият дух ще го спаси и ще го приближи до Бога.”\r\n„В тази война ще изобретят най-разнообразни и странни гюлета за оръдия. Когато си взривяват, вместо да убиват, ще омагьосват всичко живо – хора, армии, добитък. Под действието на тази магия те ще спят, вместо да се сражават, но след това ще се съвземат.”   „Ние няма да се сражаваме в тази война, другите ще се бият над главите ни. Горящи хора ще падат от небето. И само една страна, на края на света, заобиколена от големи морета, с размера на нашата Европа (вероятно Австралия), ще живее в мир и безгрижно… Нито в нея, нито над нея няма да се взриви нито едно оръдейно гюле. Този, който избяга и се скрие в планините с трите кръста, ще намери убежище и ще бъде спасен. Той ще живее в бъдеще в изобилие, щастие и любов, защото няма да има повече войни…”.", "date": "2018.08.22", "title": "Ужасяващите предсказания на сръбския Нострадамус"}
{"url": "https://www.actualno.com/europe/shofior-s-avtomobil-s-gazovi-butilki-atakuva-kmetstvo-v-holandija-news_691145.html", "text": "  Мъжът с автомобил, в който е имало газови бутилки, умишлено се блъснал тази нощ в сградата на кметството в холандски град на границата с Германия и е загинал в последвалия пожар. Това съобщи телевизионната компания НРК.     Инцидентът се е случил в малкото селище Бемел до град Арнем близо до границата с Германия. В колата е имало две бутилки с газ, едната от които е избухнала при сблъсъка. Лумнал е огън, в резултат на който автомобилът е изгорял и сградата на кметството е сериозно пострадала. Тъй като инцидентът се е случил около 2:00 часа сутринта, с изключение на нападателя, никой не е бил наранен.   Пожарната бригада, пристигнала на мястото, бързо е изгасила огъня и е открила трупа на мъжа. Идентичността на водача не е установена, но полицията съобщи, че вече има заподозрян. Сградата на кметството ще бъде затворена цял ден, допълни БГНЕС.\r\nОрганите на реда смятат, че е малко вероятно това да е авария. Водачът е действал съвсем съзнателно, карайки през тревата и заобикаляйки препятствията - стълбове и пейки - за да стигне до сградата на общинския съвет.  Полицията заяви, че разследването има правдоподобна версия за самоличността на лицето, намиращо се в колата и починало в резултат на инцидента. Тази информация обаче не беше разкрита, тъй като на този етап става дума само за подозрение.   ", "date": "2018.08.22", "title": "Шофьор с автомобил с газови бутилки атакува кметство в Холандия"}
{"url": "https://www.actualno.com/asia/zapada-otnovo-predupredi-asad-za-himicheskoto-oryjie-news_691091.html", "text": "  Съединените американски щати, Франция и Великобритания за пореден път обвиниха властите в Сирия в извършването на нападения с химическо оръжие и заявиха готовност за ответни действия при нов инцидент от подобен характер, предаде БГНЕС.     \"На годишнината от ужасяващото нападение със зарин в Източна Гута, САЩ, Великобритания и Франция отново осъждат използването на химически оръжия от режима на Асад… Нашата позиция относно използването на химическо оръжие от режима на Асад остава непроменена. Както вече демонстрирахме, ние ще отвърнем подобаващо на всяка бъдеща употреба на химическо оръжие от режима на Асад\", се казва в заявление, разпространено от постоянното представителство на Съединените щати в ООН.   \"Призоваваме страните, подкрепящи Асад, да използват влиянието си, за да осигурят изпълнението на международните норми, забраняващи използването на химически оръжия\", се казва още в документа.\r\nНа 21 август 2013 година в резултат на нападение с нервнопаралитичен газ зарин в Източна Гута загинаха, по различни данни, между 280 и 1700 души. Независимо, че специалният доклад на ООН не установи съпричастност на правителството на Башар Асад към нападението, САЩ и други западни държави хвърлят вината за инцидента на Дамаск.  ", "date": "2018.08.22", "title": "Запада отново предупреди Асад за химическото оръжие"}
{"url": "https://www.actualno.com/cars/skoda-proizvede-1-milion-suv-avtomobila-news_691175.html", "text": "  Чешката компания Skoda записа поредното впечатлявщо постижение, след като произведе 1 милион SUV-автомобила. Юбилейната машина е Skoda Кaroq с 1,5-литров бензинов турбодвигател с мощност 150 к.с. и 7-степенна роботизирана скоростна кутия с две съединителя. Кросоувърът вече е доставен на клиент в Испания.     Първият SUV на чехите е произведен още през 2009 г., като това е моделът Yeti. Той беше спрян преди година, след като от него бяха продадени над 684 000 бройки в цял свя. Мястото на Yeti зае именно Karoq, от който са продадени над 88 000 екземпляра.    В гамата на Skoda е и по-големият кросоувр Kodiaq, който се предлага и във версия със 7 места. От модела вече са продадени 216 000 бройки. Само преди 2 месеца компанията представи и SUV-модела Kamiq, предназначен за пазара в Китай. От енго вече са купени над 11 000 автомобила.  Догодина гамата кросоувъри на чешкия проиводител ще бъде попълнена от електрически всъдеход, който е направен в стила на концептуалвия модел Vision X. На автосалона в Женева през пролетта беше показан прототип на този модел.   ", "date": "2018.08.22", "title": "Skoda произведе 1 милион SUV-автомобила"}
{"url": "https://www.actualno.com/interview/vinoto-i-ljatoto-vylshebnite-eleksiri-za-pylnocenna-pochivka-news_690144.html", "text": "             Вече в София, но заредена след една дълга и много прекрасна почивка с море, планина и вълнуващи пътешествия. След като лятото дълго време отказваше да се настани трайно при нас, сега се опитвам да му се насладя максимално. Абсолютно вярно! Виното има тази магическа сила да ни кара да се усмихваме. Разбира се, говоря за не повече от 1-2 чаши…    Повече може и да ни разплачат . Виното е напитка, която отпуска и носи едно такова леко усещане за щастие. Без слънце, море, пътешествия, любими хора, красиви емоции, прекрасни вина.    е вдъхновено от лазурните брегове на Ривиерата, от слънчевите плажове, красивите гледки и изобщо идеята за незабравимото пътешествие по тези места ... То е направено от типичния за района на южна Франция сорт \"Гренаш ноар\" и чудесно се съчетава със средиземноморски тип храна - миди, скариди, раци, риба, салати, леки ястия с пиле и др. Това е виното, което за никъде не бърза, но и не закъснява да ви донесе удоволствие и усещане за лекота. е Пино Гриджо от района на Венеция (Венето). Това е виното, което носи духа на този уникален град и неговите традиции в правенето на добро вино. Когато се уморите от разходките по улиците на Венеция и ви се прииска да поседнете в някое от местните винени барчета (bacari), ще ви сервират чаша точно такова вино заедно с (Cicchetti - типичните за него малки хапки подобни на испанските \"тапас\"). Веднага ще усетите удоволствието от тази комбинация, заедно с приятната наслада от красотата на града, която е наситила другите ви сетива. - районът, в който се раждат най-добрите вина Совиньон блан с света, и който се е превърнал в една от емблемите на Нова Зеландия. SkyJack ви предлага вкус, с който ще отлетите много нависоко. А е виното, което буквално преобръща представите ни за удоволствие със своите невероятни аромат и вкус. То ни разказва историята на един предприемчив шотландец, който оставя значима следа и преобръща света на виното като засажда първите насаждения Совиньон Блан в далечните земи на Нова Зеландия.\r\nПреди близо 200 години, когато една болест (Филоксера) покосява лозовите масиви в Европа, смели и предприемчиви хора се опитват да спасят любимата напитка - виното, пренасяйки и засаждайки винени сортове в земите от Новия свят - Нова Зеландия, Австралия, Америка и др. Така откриват нови територии за виното и благодарение на това, днес можем да се наслаждаваме на евопейските сортове с толкова очарователен характер от страни извън Европа. Ето как една криза е създала \"нови възможности\" и е направила света на виното и не само - по-интересен.\r\nИскам да спомена и още две чудесни летни вина в потфолиото ни: и . - леко пенливо, ароматно, и много свежо, което перфектно ще ви разхлади в летните жеги. То идва от областта Пиемонт в Северна Италия и носи характера на красивите хълмове с лек бриз, типични за този район. Виното е кръстено на града Канели, от който произхожда.  На етикета е изобразено Куче \"Мастиф\" (символ на града), което кара Vespa. Вината Canei се предлагат в два вкуса – \"с вкус на праскова\" и \"с вкус на бъз\". . Испания е страна, в която виното е навсякъде и винаги. Испанците, в не по-малка степен от французите или италианците, вярват, че храната без вино не е удоволствие. Вината Viñas del Vero носят името на реката Веро, която минава през района Сомонтано, известен с живописните си тесни долини и каньони сгушени между красиви хълмове и планини, където се намира избата Viñas del Vero. VINAS DEL VERO - Macabeo & Chardonnay & Sauvignon Blanc е с ярък златист цвят с нежни нюанси, загатващи неговата впечатляваща свежест. Ароматът е наситен, с богата комплексност и комбинация от плодови, цветни и тревисти нотки. Вино с приятен и съблазнителен вкус, изключително плодово и пивко. Да, Domaine Boyar е най-голямата българска компания произвеждаща изцяло вино, но през последните години се развихме и като един от най-големите вносители на престижни марки вина от цял свят. Така, че за нас не е новост популяризирането на вина от други световни винени дестинации. Ние представяме в България вината на няколко от най-големите световни и престижни винени компаниии - Constelation Brands, Accolade wines, Barton & Guestier, Paul Mass, Chateau de Barne, Lungaritti, Gonsales Bayas и др. Първо на изключителните енолози, които работят в Domaine Boyar, и на качествените вина, които създават, и разбира се, на целия ни екип. Защото правенето на добро вино никак не е лесна работа. Като се започне от доброто грозде, което трябва да се отгледа с много познания, да се обере навреме, и после всички процеси на неговото създаване искат много грижа, наблюдение, абсолютна хигиена и така нататък. Процесът е дълъг.\r\nНай-важното, е че в България се създават изключителни вина и те по нищо не отстъпват на световните и това е неоспорим факт. Всички медали, които всяка година печелим, го доказват. Това помага на отварянето на световните пазари за нашите вина все повече и се надяваме скоро българските вина да се позиционират все по-високо по рафтовете в чужбина. О, не бих могла да избера! Била съм в много от областите на Франция, Италия, Испания и изобщо в повечето известни винени дестинации и навсякъде откривам нещо уникално неповторимо, завладяващо, което да искам да ме върне пак там. Това е най-интересното в напитката вино - че чрез него вие пътувате по света, опитвате света.    ", "date": "2018.08.22", "title": "Виното и лятото - вълшебните елексири за пълноценна почивка"}
{"url": "https://www.actualno.com/politics/kiril-vojnov-e-naznachen-za-vremenno-izpylnjavasht-funkciite-na-predsedatel-na-damtn-news_691181.html", "text": "  Правителството одобри Кирил Войнов за временно изпълняващ функциите на председател на Държавната агенция за метрологичен и технически надзор (ДАМТН). До сега длъжността председател на агенцията се изпълняваше от Петър Славчев Горновски.     Към настоящия момент той е в невъзможност да извършва задълженията си за продължителен период от време, поради здравословни причини. За да се осигури нормалното функциониране на ДАМТН и да не се препятства дейността й, се налага до завръщането на титуляря да бъде определен временно изпълняващ функциите на председател, съобщиха от пресцентъра на МС.   До момента Кирил Михайлов Войнов изпълнява длъжността заместник- председател на ДАМТН. Той притежава необходимото ниво на образование и професионална компетентност да изпълнява функциите на председател на Държавната агенция за метрологичен и технически надзор. Предлаганата кандидатура е съобразена с изискванията на Закона за администрацията.", "date": "2018.08.22", "title": "Кирил Войнов е назначен за временно изпълняващ функциите на председател на ДАМТН"}
{"url": "https://www.actualno.com/plovdiv/amerikanskijat-arhitekt-lij-skolnik-goljamata-bazilika-v-plovdiv-shte-byde-jivo-mjasto-news_691176.html", "text": "  Американският архитект Лий Сколник и екипът му, специализиран в експонирането на артефакти в музеи, ще работят по проекта за представянето на находките в Голямата епископска базилика в Пловдив, предаде БГНЕС.     Строителното разрешение за сградата е излязло преди десетина дни, днес президентът на фондация \"Америка за България\" Нанси Шилър представи пред медиите арх. Сколник и екипа му. Идеята е музеят да бъде живо пространство, в него да има място за уроци за деца, за концерти и културни прояви, а със средствата на новите технологии - мултимедии, интерактивни експонати, дигитални програми, технологично подпомогнати исторически възстановки, иновативен дизайн находките да бъдат представяни чрез историите на истински хора, живели по тези места.   Очаква се археологическият обект, забележителен най- вече с удивителните си съхранени мозайки от два времеви пласта да бъде готов за посетители през септември 2019 година. След повече от 30 години забрава, откритите в началото на 80-те мозайки- над 2 000 кв.м. ще оживеят вече в рамката на културно средище, което буквално пренарежда новата физиономия на града. Около бъдещата сграда в момента оживено се прекрояват улици и площади така, че тя да попадне във фокуса на панорамата. Фондация \"Америка за България\" финансира проекта, започнат през 2014 година с 8.5 млн. лв., още толкова влага община Пловдив. Мозайките имат шанс да попаднат в списъка на обектите от световното културно наследство на ЮНЕСКО като сериен обект, включващ Малката базилика, Епископската базилика и вила Ирини в съседство.", "date": "2018.08.22", "title": "Американският архитект Лий Сколник: Голямата базилика в Пловдив ще бъде живо място "}
{"url": "https://www.actualno.com/healthy/lekarkata-kojato-padna-ot-7-mi-etaj-v-stolicata-e-stabilna-i-adekvatna-news_691139.html", "text": "  35-годишната лекарка, която падна от 7-ия етаж на жилищна сграда в столицата, е контактна и адекватна. Това каза изпълнителният директор на УМБАЛСМ „Н.И. Пирогов“ проф. Асен Балтов по време на пресконференция за състоянието на лекарката, която падна от висок етаж на столичен блок и за чието лечение бяха организирани акции по събиране на кръв и средства, предаде репортер на Агенция „Фокус“.     \"Искам да благодаря на колегите, които са свършили прекрасно своята работа. До момента на жената са направени 12 интервенции. Това което е най-важно е, че тук се използва един нов подход при лечението на такива тежки травми, който позволява ние постепенно да възстановим функциите и живота на пациента във вида, в който всеки би искал да изглежда, когато напуска една болница. Това не е единствения такъв случай – това е показен случай за работата на „Н. И. Пирогов“ и неговите екипи, които се отзовават винаги и правят всички по силите си\", заяви той.   \"Тя в момента е в реанимация, за да бъдем по-спокойни ние. Тя е контактна, адекватна. Предстоят и още няколко интервенции, които не са животозастрашаващи. Такива случаи се възстановяват изключително бавно и трудно. Започваме раздвижване на всички стави\", каза още проф. Балтов. По думите му една такава травма е свързана с голяма кръвозагуба, а кръводарители трудно се намират, но в случая кръводарителската кампания е била успешна.", "date": "2018.08.22", "title": "Лекарката, която падна от 7-ми етаж в столицата, е стабилна и адекватна"}
{"url": "https://www.actualno.com/crime/za-edin-den-kat-otne-desetki-shofiorski-knijki-news_691184.html", "text": "  Само за вчерашния ден (21 август) КАТ е отнела 62 шофьорски книжки заради нарушения на пътя, съобщават от МВР.     Санкциите са част от ежедневния засилен контрол по пътищата на страната.   През вчерашния ден са проверени 5375 моторни превозни средства и 7230 души. Установени са общо 4186  нарушения, от които 1264 са за управление на МПС с превишена скорост.  Издадени са 2133 фиша и 789 акта за установени  административни  нарушения.\r\nПо време на осъществените проверки на място са връчени общо 335 електронни фиша  ", "date": "2018.08.22", "title": "За един ден - КАТ отне десетки шофьорски книжки"}
{"url": "https://www.actualno.com/society/borisov-za-protestirashtija-radiohor-shefyt-na-radioto-i-sem-da-si-svyrshat-rabotaa-news_691132.html", "text": "  Надявам се шефът на радиото и СЕМ да  си свършат работата с радиохора, защото са под нашия прозорец. Това  заяви преди днешното правителствено заседание Бойко Борисов, който  попита министъра на културата Боил Банов дали вече се работи по  проблема, предаде БГНЕС. „Не може децата да ги оставим да  седят пред Министерски съвет, да си поемат отговорността“, категоричен е  премиерът. „Мисля, че ще бъдат решени  нещата добре за всички“, категоричен е министърът на културата. Преди  срещата Банов посрещна официално хора заедно с председателя на СЕМ София  Владимирова. Детският радиохор излезе тази  сутрин на протест пред МС с искане да има приемственост между настоящата  и новата диригентка.        Майки пък се оплакаха, че Родителите са притеснени, че предстои  ключова подготовка за хора в Кранево, а нямат яснота за новия диригент,  който ще отговаря за бъдещето на децата.  ", "date": "2018.08.22", "title": "Борисов за протестиращия радиохор: Шефът на радиото и СЕМ да си свършат работаа"}
{"url": "https://www.actualno.com/asia/v-sirija-sa-vouvali-343-ruski-generali-i-63-000-bojci-news_691224.html", "text": "  Министерство на отбраната на Русия огласи нови данни за количеството руски военнослужещи, участвали в сирийската операция. В сравнение с края на миналата година числата са се увеличили значително – от 48 000 на 63 000 души. Само генералите, които Кремъл е изпратил в сирия, са 434, предаде БГНЕС.     След началото на операцията през септември 2015 г. руското военно министерство не огласяваше броя на бойците, участващи в нея. На журналистите се налагаше да изчисляват техния брой по косвени признаци – например по броя на наградите. През март 2016 г. медиите обърнаха внимание на фащкта, че руското министерство на отбрана обяви търг за закупуването на 10 000 меда „Участник във военната операция в Сирия“ .   През февруари 2017 г. на сайта за държавни поръчки беше публикувана поръчката на 20 000 такива награди.\r\nПрез декември 2017 г. министърът на отбраната Сергей Шойгу за първи обяви официално, че „безценен боен опит в сирия получиха над 48 000 военнсолужещи от руската армия“.  В YouTube руското военно министерство публикува много детайли, обединени под заглавието „Военна операция на въоръжените сили на Руската федерация в Сирийската Арабска Република – резултати в цифри“. О тях става ясно, че в операцията са участвали 63 102 военнослужещи, от които 25 738офицери и 434 генерали. Посочва се, че бойната авиация е извършила 39 000 полета като от стратегическите самолети са нанесени 66 удара с крилати ракети с въздушно базиране. Според Кремъл действията на руската армия в Сирия са причинили смъртта на 86 000 бунтовници и 830 от техните лидери.   ", "date": "2018.08.22", "title": "В Сирия са воювали 343 руски генерали и 63 000 бойци"}
{"url": "https://www.actualno.com/europe/avstriec-beshe-hvanat-s-previshena-skorost-42-pyti-podred-news_691225.html", "text": "  Пекар е бил глобен с 3 000 евро за превишена скорост на един и същ път в Австрия.     Хеймо Лалнер е бил хванат 42 пъти от едно и също устройство всеки ден от докато се връща от работа в три часа сутринта, съобщава Би Би Си, цитирана от БГНЕС.   Той е казал пред австрийските медии, че не е могъл да види знака за ограничение на скоростта от 30 км./ч. в тъмното и си е карал със стандартните 50 км./ч.\r\nОтнело е повече от месец, за да пристигне първият фиш, като до тогава той е бил засечен още десетки пъти.  През февруари Лалнер започнал своята работа на около 30 мин. каране от дома си. Първият си фиш за превишена скорост той получава през май.\r\n„Тогава аз предположих, че ще дойдат още много и ще ми излезе доста скъпо”, каза той.   Лалнер заявил, че не е видял камерата, която е била разположена близо до училище, защото районът винаги е бил тъмен в средата на нощта.    Колата му е хваната от инфрачервена камера, която не се нуждае от светкавица, за да снима.\r\nОт всички 50 пътувания той е бил заснет с 50 км./ч. в 42 последователни пъти.\r\nТой е платил 42 фиша, защото е искал да избегне дългият и скъп процес по обжалването им.   Лалнер е споделил пред германски медии, че „няма как да заведеш дело срещу всички глоби накуп, така че трябваше да завета 42 отделни дела”.\r\nТой споделя, че полицията е намалила глобата му с 300 евро, но все пак ще трябва да отмени плановете си за почивка.   ", "date": "2018.08.22", "title": "Австриец беше хванат с превишена скорост 42 пъти подред"}
{"url": "https://www.actualno.com/society/remontyt-pri-vitinja-trjabva-da-prikluchi-do-dva-meseca-zapochvat-dejnosti-na-am-trakija-i-hemus-news_691153.html", "text": "   Това каза техническият ръководител на ремонта на съоръжението при тунел \"Витиня\" Светослав Латинов по време на инспекцията на ремонтните дейности, предаде „Фокус“. Светослав Латинов уточни, че ремонтът на съоръжението е започнал през май.     \"През този период сме извършили ремонт на долната конструкция на съоръженията, на колоните. Имаше доста проблеми по тях\", каза той и уточни, че те вече са отстранени. \"Също така са боядисани, което дава предпоставка за един доста дълъг период на експлоатация, без да е необходимо да се прави нещо допълнително. Сменени са лагерите на тази конструкция. В момента сме се концентрирали върху работата на връхната конструкция\", поясни техническият ръководител на ремонтите.    , допълни Глосов и уточни, че има план за действие за ремонта на 17 моста, които са в лошо състояние. „На магистрала „Хемус“ се ремонтират три мостови съоръжения, предстои ремонт на още две през следващите месеци. По автомагистрала „Тракия“ след няколко предстои да започне започне ремонтът на две от съоръженията. Две се ремонтират. Може би малко по-късно и още едно“, каза инж. Глосов. „За всеки един мост има изготвена спецификация на база на обследване какво трябва да бъде направено“, каза той и уточни, че АПИ работи повече от година по ремонта на мостовите съоръжения. Според него в следващите две-три години трябва да бъдат ремонтирани съоръженията по автомагистралите и второкласните пътища. По думите му за ремонта на тези съоръжения само по автомагистралите са необходими над 130 млн. лв.  На въпрос къде са пробойните на виадуктите, инж. Глосов поясни, че става въпрос за пропуски още от самото изпълнение преди повече от 30 години и липсата на поддръжка.   ", "date": "2018.08.22", "title": "Ремонтът при \"Витиня\" трябва да приключи до два месеца, започват дейности на АМ \"Тракия\" и \"Хемус\""}
{"url": "https://www.actualno.com/business/bivshi-direktori-na-ktb-sys-signal-za-borisov-za-nerednosti-pitat-za-142-mln-leva-news_691214.html", "text": "   . Това се твърди в публикация на блога „ “.     Съгласно сигналите, става въпрос за \"фалшифициране на първата частична  сметка за разпределение на суми от наличните в масата на  несъстоятелността\", както и \"съмнителни начални тръжни ценови позиции за  продажба на редица активи\" на КТБ. Подаващите сигнала се оплакват, че  само от Президентството са им обърнали внимание, но без да има ефект. Всички други сигнализирани иснтитуции са казали, че това не е от  компетенциите им.   В писмото до Борисов се изразява притеснение от \"начина и обемите, с  който се харчат парите от масата на несъстоятелността. Към датата на  встъпване в длъжност на първите синдици през март 2015 г. наличните  парични средства на банката са точно 517 620 000 лева, видно от баланса  към 31.03.2015 г., оповестен на официалния сайт на банката. Две години  по-късно през март 2017 г. синдиците изготвят първата сметка за  разпределение, видно от обявеното в Търговския регистър по партидата на  банката. Сумата по сметка на банката е или увеличението на размера на парите по сметка на банката е само .  Същевременно в този двугодишен период (от март 2015 г. до февруари 2017  г.) синдиците са събрали от кредитополучатели и осребряване на други  активи точно , което може да се провери от техните месечни отчети, които са оповестени на официалния сайт на ФГВБ. \", ако тези пари са похарчени.\r\nВ писмото са изброени и конкретни примери за сигнали до синдиците на  КТБ и конкретни синдици на юридически лица - „Ем Стрийт“ ЕООД,  „Никкомерс 01“ ЕООД, „Булит 2007“ ЕООД, „Витро Инвест“ ЕООД, „Евробилд  2003“ ЕООД.  Заради случилото се, Зяпков и Христов са изпратили писмо до премиера Бойко Борисов. В него те описват \"пропуски на квесторите и синдиците на КТБ, както и констатират допуснати директни кражби на активи на банката и на нейните кредитополучатели\".  И твърдят, че на сигналите им не са обърнали внимание прокуратурата, УС на БНБ, УС на Фонда за гарантиране на влоговете в банките, Министерството на финансите, синдиците на КТБ Кристи Маринова, както и синдиците на някои дружества-кредитополучатели.   Двамата бивши директори на КТБ са категорични, че сигналите им касаят държавни дружества, които \"са пряко очакващи удовлетворение от подготвената сметка за разпределение\". Става въпрос за Агенция за приватизация и след приватизационен контрол „АЕЦ Козлодуй ЕАД, Булгаргаз ЕАД, Булгартрансгаз ЕАД, Летище София ЕАД, Български енергиен холдинг ЕАД, Гаранционен фонд, Електроенергиен системен оператор ЕАД, Мини Марица изток ЕАД, НЕК ЕАД, НКЖИ, Терем ЕАД, Кинтекс ЕАД, Топлофикация София ЕАД, Южноцентрално държавно предприятие ДП МБАЛ Св. Анна, МБАЛ Света Марина, Национален дарителски фонд 13 века България, Фонд за компенсиране на инвеститорите.", "date": "2018.08.22", "title": "Бивши директори на КТБ със сигнал за Борисов за нерeдности, питат за 142 млн. лева "}
{"url": "https://www.actualno.com/politics/priet-e-pravilnik-za-prilagane-na-zakona-za-dyrjavnite-pomoshti-news_691188.html", "text": "  Министерският съвет прие Правилник за прилагане на Закона за държавните помощи. Правилникът е изготвен във връзка с приетия на 24 октомври 2017 г. Закон за държавните помощи (ЗДП) и на основание § 4, ал. 1 от Преходните и заключителните разпоредби на ЗДП, където е предвидено в срок до една година от неговото влизане в сила правителството да приеме правилник за прилагането му, съобщиха от пресцентъра на Министерски съвет.     Приетата с Правилника уредба ще подпомогне администраторите на помощ и бенефициерите при предоставянето на законосъобразни помощи чрез използване на национален и европейски финансов ресурс. Целта е да се подобри финансовата дисциплина в публичния сектор и да се снижат фискалните рискове.   Правилникът определя реда и условията за прилагане на ЗДП. Обособените му части следват разделите на закона и регламентират основните дейности от момента на планиране, разработване и съгласуване на мерки за помощ, през изпълнението на процедурите по уведомяване, до задълженията за докладване, регистриране и съхраняване на данни.\r\nПриетият от правителството документ отразява и новите моменти в европейските правила и практика по държавните помощи, засегнати на законово равнище. Той регламентира реда, формата и начина за представяне пред Европейската комисия на уведомленията за държавни помощи и за изготвяне на оценка за съответствие на държавната помощ с правилата за групово освобождаване.  Предвидени са разпоредби, уреждащи както обмена на информация по държавните помощи с Комисията, така и формата, съдържанието, сроковете и начина за информиране при предоставяне на минимални помощи и помощи, освободени от уведомяване. Практически са разяснени задълженията за водене на архиви и регистри, както и работата с информационните системи на Европейската комисия, използвани в държавите членки на ЕС.   Правилникът допринася също за минимизиране на рисковете от предоставяне на неправомерна помощ, за подобряване на качеството на разработваните мерки за подпомагане, както и за усъвършенстване на механизмите за координация и изпълнение на решенията на ЕК в областта на държавните помощи. Чрез него се гарантира и съответствие между поставените цели и очакваните резултати от модернизираната в периода 2012 - 2016 г. обща европейска правна рамка по държавните помощи.\r\nОчакваните резултати от приемането на Правилника обхващат създаване на среда и процедури за координация и информационен обмен по държавните помощи по такъв начин, че Република България да продължи да спазва задълженията си по Договора за функционирането на Европейския съюз и общите за държавите членки технически изисквания.    ", "date": "2018.08.22", "title": "Приет е Правилник за прилагане на Закона за държавните помощи"}
{"url": "https://www.actualno.com/europe/zaradi-politikata-na-trymp-evropa-shte-trjabva-da-polaga-poveche-usilija-za-svojata-bezopasnost-news_691261.html", "text": "  Европа ще трябва да полага повече усилия за осигуряване на безопасността на континента, поради политиката на американския президент Доналд Тръмп. Това заяви германският външен министър Хайко Маас, отговаряйки на въпроси в социалната мрежа.     „Във връзка с политиката на Доналд Тръмп ще се наложи, ние в Европа, да правим повече за нашата безопасност“, констатира Маас. „Няма как да не ни се наложи да отделим повече пари за отбрана“, подчертава той. Но също отбелязва, че няма реална алтернатива на САШЩ като партньор в НАТО. „В бъдеще ще се промени само разпределението на задачите“, смята министърът\r\nМаас заяви също, че като „министър на външните работи на Германия ще се старае да действа по начин, по който европейците да обединят своите сили.“ „Нашите национални интереси имат име и това име е Европа, няма как като отделни държави в дългосрочна перспектива да се утвърдим в глобалния свят“, отбелязва той и обобщава ‚че в Съвета по безопасност на ООН прз 2019 г. Германия ще положи усилия за по-тясна координация на действията между представените там европейски страни.\r\nЩо се касае до отношенията на ЕС със САЩ Маас отбеляза, че „Съединените щати – това не е само Белият дом“. И в бъдеще ще се нуждаем от работоспособен трансантлантически алианс, заключава той. Но в същото време, външният министър не счита, че политиката на санкции, наложена от САЩ по отнощение на други страни „ще проработи“. „Това ще предизвика ответни мерки и само ще навреди на всички. По-добре е да се търси диалог и решения, основани на преговори, дори ако това е отегчително и тежко“, пише Маас, цитиран от БГНЕС.  Тръмп нееднократно е заявявал, че европейските страни и преди всичко Германия, инвестират малко в отбраната. Той изисква отделените средства за отбрана да достигнат 2 % от БВП.", "date": "2018.08.22", "title": "Заради политиката на Тръмп, Европа ще трябва да полага повече усилия за своята безопасност"}
{"url": "https://www.actualno.com/europe/striptijz-v-italianski-fontan-vbesi-vicepremiera-na-stranata-snimki-news_691228.html", "text": "  Двама англоговорящи туристи, които се издирват от полицията за разсъбличане в центъра на монументален италиански фонтан, бяха наречени \"идиоти\" от вицепремиера на страната.     Мъжете са заснети да се разсъбличат във фонтана на площад \"Пиаца Венеция\" в Рим, като единият сваляйки бельото си е позирал с удоволствие за снимките. Кадрите предизвикаха възмущение и поведението им беше наречено \"невъзпитано\".\r\nИталианският вътрешен министър и вицепремиер Матео Салвини заяви: \"Италия не е тяхна собствена баня\", предаде БГНЕС.   Видеоклипът, публикуван в интернет, показва двойката по гащи, хилейки се и къпейки се във фонтана на \"Алтаре де ла Патрия\" - паметник в чест на първия крал на Италия след обединението на страната. Паметникът съхранява също и Гробницата на незнайния воин, в памет на всички паднали войници.\r\nДвамата мъже се смеели и се шегували помежду си във водата, след което единият от тях свалил бельото си и се усмихнал на камерата.\r\nНякои от минувачите са се забавлявали от гледката и са правели снимки, а други са поклащали глави и са се приближавали към тях, за да им кажат да излязат от фонтана.    Местната полиция съобщи, че инцидентът е \"незаконен и обиден\" и се е опитала да открие двамата мъже. Тя заяви, че двамата са чужденец и \"местен англоговорящ\".  Заместник-министър-председателят на страната Матео Салвини написа в Twitter: \"Знам как да ги възпитам, ако бъдат хванати.\"\r\nМеждувременно заместник-кметът на Рим Лука Бергамо осъди тяхното поведение, което коментира: \"То обижда всеки един от нас, националната памет на нашата страна и падналите в боя, на когото паметникът е посветен. Ние сме изправени пред поведение, което демонстрира глупост и невежество, липса на уважение към историята на Рим и Италия. Ако бъдат идентифицирани от местната полиция, която работи активно за залавянето им, те ще получат възможно най-голямото наказание\".    ", "date": "2018.08.22", "title": "Стриптийз в италиански фонтан вбеси вицепремиера на страната (СНИМКИ)"}
{"url": "https://www.actualno.com/education/pravitelstvoto-otpusna-56-mln-lv-za-dejnostite-po-programata-za-osigurjavane-na-syvremenna-obrazovatelna-sreda-news_691183.html", "text": "  Правителството осигури общо 5 618 978 лева за дейностите по Националната програма „Осигуряване на съвременна образователна среда“, одобрена през 2018 г, съобщиха от МС.     С 2 869 295 лева ще бъдат закупени 111 хиляди ученически шкафчета от 588 общински училища. В тях учениците ще могат да съхраняват учебници, учебни комплекти, помагала и други материали, както и екипи за физическо възпитание и лични вещи. Този модул бе въведен като една от мерките за олекотяване на ученическите раници.   83 общински училища ще получат 793 337 лева за оборудване на стаи в полуинтернатни групи за часовете по интереси. Финансира се закупуване на обзавеждане, консумативи и материали, книги и игри.\r\n320 615 лева се отпускат за ремонт и оборудване на учебни кабинети за професионална подготовка и учебно-производствени бази на 8 училища, както и за осигуряване на учебни видеофилми и софтуерни продукти.  1 635 731 лева са за купуване на уреди, прибори, пособия, реактиви и други консумативи за обезпечаване на експерименталната работа по учебните предмети биология и здравно образование, физика и астрономия и химия и опазване на околната среда в VII и в IX клас за 1879 общински училища.   Необходимите средства за изпълнение на националните програми за 2018 г. се осигуряват от бюджета на МОН.", "date": "2018.08.22", "title": "Правителството отпусна 5,6 млн. лв. за дейностите по програмата за осигуряване на съвременна образователна среда"}
{"url": "https://www.actualno.com/crime/otkriha-135-ampuli-testosteron-pod-sedalka-na-mikrobus-na-mp-lesovo-news_691179.html", "text": "  18 кутии, съдържащи 135 ампули тестостерон, откриха митническите служители на Митнически пункт Лесово под седалка на микробус с немска регистрация.     Превозното средство пристигнало на МП Лесово от Турция на 20.08.2018 г. около 23 часа вечерта, съобщиха от Агенция „Митници”, цитирана от БГНЕС.   Шофьорът, който пътувал със спътник, заявил пред митническите служители, че няма нищо за деклариране. При последвалата митническа проверка на превозното средство и багажа на пътниците, митническите служители откриват под дясната седалка до водача на микробуса, в картонен кашон с поставени отгоре лични вещи, 13 кутии, съдържащи по 10 ампули по 1ml инжекционен разтвор с надписи „Testosterone Enanthate 250\" и 5 кутии, съдържащи по 1 брой ампули по 10 ml с надписи „Testosterone Enanthate-Medivia\".\r\nКонтрабадните общо 135 ампули тестостерон във фабрични опаковки са иззети. Шофьорът на автомобила - немски гражданин, е посочил в писмените си обяснения, че ампулите са негови и ги е закупил в Турция за свой приятел в Германия. Срещу нарушителя е съставен акт за нарушение на разпоредбите на Закона за митниците.  ", "date": "2018.08.22", "title": "Откриха 135 ампули тестостерон под седалка на микробус на МП Лесово"}
