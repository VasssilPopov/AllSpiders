{"url": "https://www.actualno.com/curious/arestuvaha-aktiora-vins-von-news_679017.html", "text": "  Полицията в Калифорния арестува актьора Винс Вон за каране на автомобил под въздействието на алкохол или наркотици, съобщи TMZ.  В 4 часа сутринта в неделя полицаите спрели автомобила, управляван от актьора. След това той е отведен в полицейското управление и все още остава в ареста. В колата е имало още един човек, допълва БГНЕС.   Представители на актьора не са коментирали инцидента.   Известният предимно като комик Винс Вон призна миналата година, че е стигнал до момента, в който иска да се отдалечи от комедията. Макар да е известен предимно със смешните си сцени, най-новият му филм е престъпният трилър Brawl in Cell Block 99.\r\nАктьорът, който е на 48 години, сподели, че така е намерил нещо различно в сравнение с предишните си филми. В Brawl in Cell Block 99 той влезе в ролята на бившия алкохолик Брадли Томас, който губи работата си като автомонтьор и на кръстопът в живота си, чувства, че няма по-добри вариант от това да бъде наркотрафикант.       Тогава Вон каза, че веднага е харесал сценария на продукцията, защо главният герой не се вписва в традиционните представи.", "date": "2018.06.10", "title": "Арестуваха актьора Винс Вон"}
{"url": "https://www.actualno.com/europe/francija-i-germanija-tyrsjat-kompromis-za-reformi-v-evrozonata-news_678983.html", "text": "  Франция и Германия са решени да постигнат компромис по предложенията на президента Еманюел Макрон за решителни реформи на еврозоната, заяви френски правителствен източник пред Франс прес след разговори между двете правителства.  Париж и Берлин се надпреварват да преодолеят пропастта между амбициозната програма на Макрон за реформи в ЕС и по-сдържания и разумен подход на канцлера Ангела Меркел с наближаването на срещата на високо равнище на еврозоната на 29 юни.   Френският министър на финансите Бруно Льо Мер прекара около 14 часа в събота в хотел в Париж със своя германски колега Олаф Шолц, предаде АФП, цитирана от БГНЕС.   Макар преговорите, които продължиха до ранните часове на неделя, да не доведоха до споразумение, министрите обсъдиха \"всички нерешени въпроси\" и постигнаха \"значителен напредък\", каза източникът.\r\n\"Все още имаме работа, преди да се споразумеемв по пътна карта\", продължава източникът, добавяйки \"няма споразумение за нищо, докато няма споразумение за всичко\" и че Льо Мер и Шолц планират по-нататъшни преговори през следващата седмица.    Макрон е на път да помири европейците с Европейския съюз, след като години на строги икономии и масови миграционни потоци стимулираха възхода на популистките и националистическите партии. Той се възползва от британското гласуване за напускане на блока като шанс за по-тясна интеграция, с цел да се предприемат значителни промени преди европейските избори през май 2019 г.   Но Германия и други северноевропейски държави се сепнаха от призивите му да дадат на еврозоната свой собствен голям фонд \"за тежки дни\", опасявайки се, че фискално по-разумният север ще трябва да поеме някои негативи заради по-разточителния юг.\r\nВ интервю миналата седмица, дни след като евроскептичното правителство влезе в Италия, Меркел направи някои отстъпки.    Тя каза, че най-голямата икономика на еврозоната ще подкрепи призива на Макрон за инвестиционен фонд, който да помогне на по-бедните европейски страни да наваксат в областта на науката, технологиите и иновациите.\r\nРазмерът на фонда обаче остава основна причина за раздора, като Меркел казва, че трябва да бъде \"в долния край на двуцифрено число в милиарди евро\", докато Макрон призова за бюджет в размер на \"еквивалента на няколко процента от БВП на еврозоната \".   Меркел също така разясни предложенията си за усъвършенстване на фонда за спасяване на еврозоната в Европейски валутен фонд - при строги условия за отпускане на заеми и при условие, че държавите-членки запазят надзора над органа.\r\nКабинетът на Макрон приветства отстъпките и по време на посещение в Берлин в петък Льо Мер призова Германия „да отиде и по-нататък“.\r\n\"Това е смел отговор, който върви в правилната посока\", каза Льо Мер пред АФП. „Достатъчен ли е? Не. Мислим, че вие трябва да продължите напред и че това е уникална историческа възможност да постигнем значителен напредък към по-добро интегриране на еврозоната\", каза той.", "date": "2018.06.10", "title": "Франция и Германия търсят компромис за реформи в еврозоната "}
{"url": "https://www.actualno.com/europe/shvejcarija-zatjaga-pravilata-za-hazarta-news_678986.html", "text": "  Швейцарските гласоподаватели одобриха блокирането на базираните в чужбина сайтове за залагания в референдум във връзка с нов закон за хазарта, предназначен да предотврати пристрастяването, съобщи БГНЕС.  Над 72,9% от гласоподавателите излязоха в подкрепа на новия закон за хазарта, показват окончателните резултати, като също така показват, че само около една трета от избирателите са гласували.\r\nГласуването олицетворява смазващо поражение на противниците на закона, които събраха 50 000 подписа, необходими за промяна на закона чрез референдум, предупреждавайки, че ограниченията в интернет на закона представляват сериозна заплаха за свободите онлайн.   Швейцарското правителство казва, че Законът за хазарта, който вече е приет от двете камари на парламента, актуализира законодателството за цифровата ера, като в същото време повишава защитата срещу пристрастяването.\r\nЗаконът, който се очаква да влезе в сила през следващата година, ще бъде сред най-строгите в Европа, позволявайки само на казина и игрални компании, сертифицирани в Швейцария, да оперират в страната, включително и в интернет.    Това ще даде възможност на швейцарските компании за първи път да предлагат онлайн хазарт, но ще блокират основно чуждестранни компании от пазара.\r\nТози аспект на закона в частност стимулира коалиция, съставена главно от младежките крила на различни политически партии, за да инициира референдума.\r\nПротивниците критикуват Берн в използването на \"методи, достойни за авторитарна държава\", с мярка, която твърдят, че е \"цензура на интернет\".    \"Това поставя много опасен прецедент\", каза Лузиян Францини, съпредседател на младежкото крило на Зелените и ръководител на кампанията срещу новия закон, пред АФП преди гласуването.\r\nШвейцарският министър на правосъдието Симонета Сомаруга обаче настоява, че това, че само \"швейцарските компании\" могат да продават хазартни услуги, е \"абсолютно необходимо\", за да се гарантира, че всеки се придържа към строги правила, като блокиране на известни зависими.\r\nСпоред Addiction Switzerland около 75 000 души в малката алпийска нация с население от 8,3 милиона души страдат от пристрастяване към хазарта, което струва на обществото повече от половин милиард швейцарски франка (половин милиард долара) годишно.\r\nБерн също иска всички приходи на дружествата да бъдат облагани с данъци в Швейцария, като приходите спомагат за финансирането на мерките срещу наркоманиите, както и на програмите за социална сигурност и спорт и култура.\r\nСпоред правителството швейцарските комарджии харчат около 250 милиона швейцарски франка годишно в нерегулирани залагания в чужбина, които не плащат нищо в публичните каси.   Сомаруга каза, че е нужен новият закон за хазарта \"за да спре това кръвотечение\".   Според агенция GREA, която се занимава с пристрастяване, швейцарските компании за хазартни игри и залагания са вкарали близо 1,7 милиарда швейцарски франка през 2016 г., от които повече от половината отиват за \"обществено добро\".\r\nНо опонентите твърдят, че Швейцария може да спечели повече пари, като отпуска концесии на чуждестранни компании, които се съгласяват да бъдат регулирани и облагани с данъци, и обвинението е, че законът е предимно голям късмет за швейцарските казина.\r\n* Новината е обновена в 18:20ч.", "date": "2018.06.10", "title": "Швейцария затяга правилата за хазарта"}
{"url": "https://www.actualno.com/cosmos/astronomi-otkriha-3-planeti-podobni-na-zemjata-news_678976.html", "text": "  Испански астрономи от Университета в Овиедо откриха две нови планетни системи и три подобни на Земята планети, съобщи БГНЕС.  Първата система се намира на приблизително 160 светлинни години от Земята. Тя съдържа най-малко три каменисти планети, чийто радиус е приблизително равен на земния, а масата представлява 1.4, 0.9 и 1.3 от земната. Небесните тела се въртят около червено джудже на период от съответно 5.2, 7.8 и 10.1 дни. Температурата на звездите достига 3450 келвина, което е 1,5 пъти по-малко, отколкото на Слънцето.   Във втората система главната звезда е червено джудже с температура 3800 келвина. Около нея се въртят две супернови, превъзхождащи Земята по размер два пъти, а по маса – пет пъти. Те правят едно завъртане около своето светило съответно за 6 и 20 дни.   В бъдеще изследователите се надяват да проучат атмосферата на планетите, а също така да определят техния състав. Астрономите предполагат, че планетите са твърде горещи и по тази причина на тях няма живот.\r\nНай-богата на земеподобни планети се смята системата TRAPPIST-1, която се намира на 39,5 светлини години от Слънцето в съзвездието Водолей. Там наведнъж са открити 7 такива планети, три от тях се намират в така наречената \"обитаема зона\".       ", "date": "2018.06.10", "title": "Астрономи откриха 3 планети подобни на Земята "}
{"url": "https://www.actualno.com/politics/bsp-podkrepja-proektite-za-modernizacija-na-armijata-news_678992.html", "text": "  БСП дава политическа подкрепа за двата проекта за модернизация на въоръжените сили. Това са решили на днешното си заседание на Националния съвет социалистите, предаде репортер на БГНЕС.  Предстои пленумът да гласува официална позиция на БСП по отношение на модернизацията на българските въоръжени сили, уточниха на брифинг от партията.   За пореден път ще се потвърди ангажимента на БСП към процеса на модернизация на въоръжените сили, посочи Атанас Зафиров, член на ИБ на БСП. Той уточни, че партията подкрепя и двата проекта. „Даваме политическа подкрепа, която е под условие - ако възникнат съмнения за корупционни практики, то ние сме готови да оттеглим тази подкрепа“, подчерта Зафиров.   Проектите за модернизиране на армията са за закупуване на нов тип изтребители за армията и техника и оборудване за пехотата с прогнозна стойност 3.26 млрд. лв.\r\nБГНЕС припомня, че в петък парламентът одобри проектите за инвестиционен разход за модернизация на Сухопътни войски и Военновъздушните сили. За гласуваха 151 народни представители, 7 бяха против. Тогава председателят на БСП Корнелия Нинова заяви от от парламентарната трибуна, че „БСП за България“ ще подкрепи проектите за модернизация на българската армия, защото изпълняват поставените от тях условия. Тя обясни, че левицата е поставила условие да не се надхвърлят 2% от БВП. „Проектите, които ни представи Каракачанов, не надхвърлят 2% от БВП. Първото ни условие е изпълнено“, допълни тя в петък. Като второ условие Нинова посочи тогава - да бъдат ангажирани фирмите от българската отбранителна индустрия и българската икономика по линия на офсет и индустриалното сътрудничество, подобно на това, което прави Румъния. „В проектите, които ни представи Каракачанов, имат ангажименти. Следователно и второто ни условие вече е изпълнено“, каза Корнелия Нинова.       ", "date": "2018.06.10", "title": "БСП подкрепя проектите за модернизация на армията"}
{"url": "https://www.actualno.com/showbusiness/sinyt-na-fara-foset-e-obvinen-v-opit-za-ubijstvo-news_678990.html", "text": "  Синът на филмовите звезди Фара Фосет и Райън О'Нийл е обвинен в опит за убийство, след като според полицията участвал в серия от атаки, придружени с насилие, срещу непознати, предаде БГНЕС.  Твърди се, че 33-годишният Редмънд О'Нийл е намушкал жертвата си на плаж в Лос Анджелис само за да го гледа.   Три часа по-късно оставил друга предполагаема жертва да лежи в локва кръв, след като го намушкал по лицето, в шията и горната част на тялото.   Твърди се, че е извършил общо пет случайни атаки между 2 и 5 май тази година.\r\nПолицията заяви, че е свързан с престъпленията, след като е бил арестуван по подозрение, че е ограбил магазин в Санта Моника, заплашвайки персонала с нож, на 8 май.       \"След арестуването на О'Нийл поредицата от придружени с насилие престъпления приключи и детективите откриха, че О'Нийл съответства категорично на описанието на заподозрения в тези престъпления\", се казва в изявление на полицейското управление в Лос Анджелис.\r\nО'Нийл остава в ареста в шерифството в Лос Анджелис.\r\nПрез 2009 г. има присъда за притежание на наркотици.       Той е единственото дете на Фара Фосет, която почина от рак през 2009 г.", "date": "2018.06.10", "title": "Синът на Фара Фосет е обвинен в опит за убийство"}
{"url": "https://www.actualno.com/curious/dneven-horoskop-za-11-uni-news_679000.html", "text": "     Този понеделник е крайно време да се заемете с това, което отлагате толкова отдавна и дори сте дали обещание да направите. Ако все пак решите да пасувате не се сърдете на последиците.    Този понеделник се опитайте да станете по-рано от обикновено. Очаквайте обаждане от приятели и бъдете готови да тръгнете на път.     Денят няма да ви предложи препятствия и конкуренция, което може да го направи доста скучен. Бихте могли обаче да си поставите предизвикателство, за да бъдете по-активни. Този понеделник ще се чудите къде и как да похарчите едни пари. Ако се замислите – не е задължително да го правите още сега. Запазете ги, за да може да си вземете нещо повече след време.        Този понеделникще имате повишена нужда от ласки и любов. Обърнете се към половинката си за това. Ако нямате такава започнете да търсите още днес. Ако днес ви се прииска нещо по-интересно и ново, помислете колко време сте прекарали с половинката си напоследък. Ако подходите без предразсъдъци ще откриете един нов човек в негово лице.    Този понеделник ще ви се наложи да вземете доста трудно решение. Да, то ще ви навлече ограничения, но в случая е необходимо да се съобразите с тях.   Този понеделник не правете от мухата слон. Понякога просто трябва да останем обикновени хора и да се наслаждаваме на обикновените неща.    Добрите намерения са нещо много хубаво, но не винаги са най-подходящото за получателя им. Ако не ви е искана услуга или съвет най-добре не предлагайте нищо. Този понеделник е добре да оставите язвителните подмятания за друг път. Точно днес те са способни да направят много бели, които ще ви е трудно да поправи.    Този понеделник няма да е един обикновен ден. Ще трябва да отговорите на нечии критики. По-скоро не трябва да им отговаряте изобщо, но ще ви измъчат. А ако си припомните колко страхотна личност е – може и само да ви разсмеят. Каквото сте намислили едва ли ще се случи точно по начина, по който сте си го представяли. Вместо да се ядосвате оставете се да бъдете водени от изненадата и няма да съжалявате.", "date": "2018.06.10", "title": "Дневен хороскоп за 11 юни"}
{"url": "https://www.actualno.com/america/danychnata-reforma-v-sasht-udar-vyrhu-svetovnija-biznes-news_678973.html", "text": "  Световният бизнес търпи по-големи щети от данъчната реформа в Съединетите щати, отколкото от налагането на мита върху алуминия и стоманата, заяви за БНР . Една от първите големи реформи в програмата \"Америка на първо място\" беше намаляването на корпоративния данък щати, което трябва да облагодетелства местния бизнес, пропомня Кролаге:  \"Много експерти се опасяват от намаляване на инвестициите в техните собствени държави и в същото време предполагат, че ще увеличат инвестициите заради данъчната реформа. Това важи изключително много за Латинска Америка. Там около 40 % от експертите споделят това притеснение. Висок е процентът на подобни отговори и от други развиващи се икономики, най-вече в Азия\".   Азиатският пазар ще бъде най-сериозно ударен и от въведените мита. „Китай беше сред държавите, в която повечето експерти смятаха, че страната им ще понесе много големи загуби заради промяната в американската търговска политика“, посочи още Кролаге.   Още преди да измести фокуса на срещата на Г-7 върху Русия, американският президент Доналд Тръмп даде да се разбере, че по никакъв начин няма да направи крачка назад в търговската си политика. Нито лидерите на останалите шест държави, нито анализаторите имаха очаквания за пробив в преговорите и потушаване на напрежението, предизвикано от налагането на мита върху алуминия и стоманата, внасяни от Европейския съюз, Китай, Мексико и Канада. В предаването „Събота 150“ експерти анализираха политическата и икономическата цена на търговската война. :\r\n\"Струва си да си спомним, че предшественикът на Тръмп - президентът Барак Обама, по време на предизборната си кампания твърдеше, че ще излезе от НАФТА, ако за шест месеца споразумението не бъде променено и че ще преименува Китай на \"манипулатор на валута\". Той обаче стана президент и каза: \"Е, аз няма да ги правя тези неща\". Ние просто имаме президенти, които обещават разни неща в кампанията си, които да им донесат по-голяма подкрепа и след това не ги изпълняват. Сега нещата са малко по-различни.  В Съединените щати има задълбочен дебат върху това дали Тръмп наистина мисли нещата, които говори, и дали трябва да го вземаме насериозно или не. Много анализатори прогнозираха, че като много успешен бизнесмен, Тръмп ще бъде такъв и като президент. Като се има предвид първата година от мандата му, донякъде това се потвърди. Той намали данък \"печалба\" и много хора от бизнес средите харесват това. Ясно е, че той си пада по митата и обича да уволнява хората. Някои си мислеха, че това са празни приказки, но не - той го направи“.    Преди да започне търговска война, първата сериозна реформа беше в данъчната политика, припомни Карла Кролаге от Мюнхенския институт IFO. Тя е един от авторите на изследване как американската политика в областта на данъчното облагане и търговията влияе върху компаниите от различни държави:   \"По отношение на данъчната политика повечето експерти смятат, че Съединените щати ще спечелят, но техните собствени държави ще изгубят. Това е по-скоро тълкувано като пренасочване на постъпленията, при митата ситуацията се оценява като такава, в която всички ще изгубят. Отговорите на експертите, особено когато говорим за данъци, варират и според държавата, която представляват. Съседните на Съединените щати държави - като Канада например или тези, които имат много добре развити инвестиционни проекти, не дават толкова негативни отговори. Когато експертите са от по-отдалечени региони - например Германия или Ирландия, очакванията за негативен ефект върху собствените им държави и целия Европейски съюз са много по-големи\".\r\nНе така стоят нещата с въвеждането на митата върху алуминия и стоманата, добавя Дорийн Боманс, която е съавтор на изследването. Компаниите от всички изследвани държави от Латинска Америка и Азия, са категорични, че от тази ситуация губят всички. Канада, Мексико и Китай вече въведоха реципрочни мерки, а при Европейския съюз няма влезли в сила такива.    \"Най-предпочитаната възможност от всички беше сътрудничество с останалите държави. Някои от тях директно отговориха, че не искат ответни реакции. Малцина са тези, които подкрепят въвеждането на мита в отговор на американските. Въвеждането на обратни санкции не е просто политически сигнал, а реално обстоятелство, което ще затрудни европейските компании да търгуват с американските си партньори\". - аналитичното звено на британското списание \"Икономист\", прогнозира известна изолация на Съединените щати:   \"Трябва да правим разлика между политическа и икономическа изолация. Администрацията на президента Тръмп наистина погазва отношенията си с дългогодишните си партньори от Европейския съюз и страните от НАФТА. Тръмп действа по агресивен и непредсказуем начин, което може да направи Съединените щати изолирани в политически план. Аз не очаквам да се стигне до дипломатически пробив и обръщане на тази тенденция.\r\nВ чисто икономически план - очаквам да има известна изолация, защото е сигурно, че Съединените щати ще продължат политиката с вече наложените тарифи. Тук вече включвам и Китай. Мисля, че заедно с Канада, Мексико и Европейския съюз ще се стигне до пропорционална реакция. Със сигурност ще бъдат нанесени сериозни щети на тези икономики. Аз обаче не очаквам ситуацията да се влоши толкова, че да говорим за пълна изолация или за допълнително увеличаване на напрежението и истинска търговска война. Засега ние имаме само дискусия и сравнително ограничен негативен ефект\".\r\nОтветните мерки срещу американските мита са върху стоки, които ще ударят определени щати.Съединените щати навлизат в изключително чувствителен период заради междинните избори през ноември, подчерта Кейлин Бърч.\r\n\"Съвсем очаквано е да видим засилващ се политически натиск, след като ефектът от наложените мита започне да \"хапе\" икономиките на някои щати. В Мексико ще има президентски избори следващия месец. Това означава, че по време на кампанията поне ще трябва да се ограничи максимално ефектът от наложените търговски мита\".      Или казано другояче - и във вътрешнополитически, и в международен план - погрешен ход в неподходящото време, въпреки че се търси решение на сериозен проблем, пояснява Филип Леви:\r\n\"Това е сериозен въпрос - по какъв начин се подхожда към решаването на проблемите - с конструктивен диалог или чрез нанасяне на удари. За съжаление, администрацията на президента Тръмп вместо да удари Китай, реши да удари по-голямата част от нашите съюзници\".", "date": "2018.06.10", "title": "Данъчната реформа в САЩ - удар върху световния бизнес"}
{"url": "https://www.actualno.com/curious/sedmichen-horoskop-za-11-17-uni-news_679003.html", "text": "     Седмицата ще ви потопи в най-дълбоките ви и лични тайни. Много е важно да знаете, че може да си позволите да искате бляновете ви да се осъществят, но и да различавате реалността от желанията си. На този етап е добре да бъдете по-предпазливи в действията си. След време може да разберете, че някои от желанията ви не ви съответстват и дори ще се чудите как е било възможно да ви хрумне подобно нещо. Освен това най-добре не ги обсъждайте с никого, особено с половинката си, за да не я уплашите с интензивността на чувствата си.    От началото на тази седмица настъпва период, в който е добре да се разделите с някои ограничения в живота ви. Опитайте се да направите това с премерен риск. Краят на седмицата ще ви предложи предизвикателство, свързано с образованието ви. Възможно е да пропадне пътуване зад граница. Съдбата ще ви компенсира богато за пропуска, така че не се ядосвайте много. Пазете гърлото си и не прекалявайте със студените напитки, особено ако са газирани.     Седмицата започва с шанса да се освободите от всичко, което ви тежи в живота. Още в понеделник запретнете ръкави и не се колебайте да се разделите с всичко ненужно, това което само ви товари, но не води до никакви резултати. Вторник е добре да бъдете по-твърди в отстояването на интересите ви, свързани с висшето образование или преговори с чужденци. Тази седмица препятствията няма да са малко, но ще бъдат напълно преодолими. В понеделник ще трябва да мобилизирате максимално дисциплината си. С напредването на дните ще усещате нарастваща нужда от любов. Все още не е настъпило времето за това, така че не насилвайте събитията. Скоро ще може да се радвате на своите романтични моменти. През почивните дни не пропускайте да мечтаете активно.     Седмицата може да започне скучно, съгласно вашите представи, а всъщност ще ви донесе голяма доза спокойствие и хладнокръвност. Необходимо е да „охладите“ емоциите си, а не да търсите да ги предизвикате насила. В противен случай вторник може да ви донесе прекалено голям излишък от чувства, с които няма да знаете как да се справите. В последните дни на периода може да си подарите кратка отпуска край вода. Седмицата ще ви подари възможността да поемете по нови пътища. Отдавна го планирате, така че няма защо да се правите на изненадани или притеснени. Това е време, в което да действате без да се обръщате назад. Вероятно ще имате някои неприятни разговори, но сериозните стъпки в живота често са придружени от подобни събития. Когато си вярваме и Съдбата е на наша страна.    Колкото повече вяра имате в нещата, толкова по-лесно ще постигнете целите си, а резултатът ще бъде по-дълготраен. Във вторник и сряда ще ви се наложи да положите повече усилия. Сега е важно да не споделяте идеите и плановете си, най-вече онези от тях, които са свързани с работата ви. В личен план не пришпорвайте нещата, за да не уплашите партньора си. Има риск и да пропаднат плановете ви за лятото - бъдете търпеливи и толерантни.   Тази седмица отговорностите може да ви отдалечат от партньора ви, затова във втората част на седмицата обърнете повече внимание на общуването с него. Намерете време за романтична вечеря и не жалете средства и сили всичко да е като в приказките. През почивните дни планирайте съвместна дейност, която да ви сближи и да се почувствате екип. Припомнете си началото на връзката ви и подновете обещанията един към друг.    Началото на седмицата ще ви сблъска с интересни предизвикателства. Най-важното от тях ще е свързано с юридически въпроси, а другото с внезапно изникнало обстоятелство в личния ви живот. Не губете и минута време за действие. Нещата няма да са толкова страшни, тъй като във вторник ще получите нужната емоционална подкрепа, за да продължите уверено напред. В личен план е време да предприемете по-сериозна стъпка в отношенията ви. От вас се очаква важен отговор. Седмицата е подходяща за активни действия и влагането на малко повече настойчивост и благородна агресия. през първите дни от периода ще бъдете подкрепяни от нужните хора. В средата на седмицата намалете активността и не давайте воля на емоциите и чувствата си, особено ако сте в офиса или по време на преговори. Почивните дни не правете абсолютно нищо, освен да разтоварвате мозъка и тялото си.    Седмицата ще протече така, както вие желаете, сякаш събитията ще следват вашите мечти. Използвайте дадената ви възможност, за да насочите хода на събитията, в желаната от вас насока. Най-успешни ще сте в дейностите, в които се изисква максимална съсредоточеност, хладнокръвие и дисциплина. Най-много енергия и инициатива проявете във вторник. Това се отнася, както до работата, така и до личния живот. След средата на седмицата отпуснете педала и се съсредоточете върху хубавите неща от ежедневието и създайте нови удоволствия. Седмицата може да ви изненада с непредвидено изкушение, което да внесе промени в личния ви живот. Ще трябва да приемете, че нещата не винаги се развиват по начина, по който на нас ни се иска. Упорството ви може да доведе до неприятни ситуации. Не си го причинявайте, както на себе си, така и на другите. Най-трудно ще бъде да намерите баланса между отговорността и удоволствието, но така ще получите най-доброто, което заслужавате, така че усилията ще си струват!", "date": "2018.06.10", "title": "Седмичен хороскоп за 11-17 юни"}
{"url": "https://www.actualno.com/burgas/pojar-v-nivi-kraj-kameno-sprja-dvijenieto-po-am-trakija-news_678998.html", "text": "  Временно движението в двете посоки по АМ \"Тракия\" в района на Камено при км 334 беше ограничено.  За около час пожарът беше локализиран, но движението в района остана затворено до пълното възстановяване на видимостта. Това съобщи за Агенция „Фокус“ говорителят на ОДМВР-Бургас.   Магистралата беше затворена за движение и в двете посоки, заради горяща в близост нива. Водачите използваха обходния маршрут по стария път Карнобат-Айтос-Бургас.   ", "date": "2018.06.10", "title": "Пожар в ниви край Камено спря движението по АМ \"Тракия\" "}
{"url": "https://www.actualno.com/america/aligator-izjade-jena-vyv-florida-news_678994.html", "text": "  Алигатор е убил и изял жена във Флорида, докато тя разхождала кучетата си.  Полицията била извикана в природен парк във Флорида, след като човек, който се разхождал, заявил, че видял алигатор да завлича жена във водата. Според органите на реда 47-годишната Шизука Мацуки е била убита, предаде БГНЕС.   По-късно рейнджърите заловиха 4-метров алигатор, докато издирваха останки от жертвата. След като го изкормили, намерили в стомаха му човешка ръка.   Свидетел каза, че видял кучетата на Мацуки сами и лаещи край водата. Властите отбелязват, че едно от кучетата имало голяма прясна рана, когато пристигнали.\r\nОт комисията за дивата природа на Флорида подчертаха, че нападенията на алигатори са рядкост и че жителите на Флорида имат шанс от 1 на 3,2 милиона да бъдат ухапани от земноводния хищник.       Местните коментираха, че районът е известен с алигаторите и в резултат на това на хората, разхождащи кучетата си, винаги им се казва никога да не пускат любимците си от верижката.\r\nХедър Пората, която живее наблизо до мястото на инцидента, заявила: \"Във всяко място с вода във Флорида, трябва да знаете, в един или друг момент има алигатор.\"", "date": "2018.06.10", "title": "Алигатор изяде жена във Флорида"}
{"url": "https://www.actualno.com/crime/pijanijat-shofior-ot-varna-bil-s-14-predishni-narushenija-news_678989.html", "text": "  41-годишният шофьор на автобус, който тази сутрин беше арестуван преди да потегли на курс за ученическа екскурзия, има издадени 14 постановления за нарушения на Закона за движение по пътищата. Това съобщи за Радио „Фокус“ – Варна говорителят на Областната дирекция на МВР Ивана Милева.  По думите ѝ две от наказателните постановления, наложени на шофьора – през 1999 година и 2006 година, касаят именно шофиране в нетрезво състояние. Ивана Милева добави че водачът е бил лишен от правоспособност за управление на моторно превозно средство. Той е бил осъден за тези две нарушения.   Говорителят на Областната дирекция на МВР каза още, че водачът е тръгнал преди 8.30 часа, по-рано от предварително обявеното и от времето за задължителната проверка на полицаите. Тя отказа да даде повече информация къде точно в страната е трябвало да пътуват учениците, но обясни, че не става въпрос за съвсем малки деца. Веднага след като е установено, че шофьорът на автобуса е пиян и дрогиран, пътниците са били прехвърлени на друг автобус с друг водач, който е потеглил към избраната от тях дестинация. Милева припомни, че тази сутрин, малко след 8.30 часа е извършена полицейска проверка на автобус „Еос“, чиито 41-годишен водач е употребил алкохол с концентрация 1,27 промила в издишания въздух.   На по-късен етап направените тестове са установили, че същият е употребил и наркотични вещества. Той е бил е задържан на момента за срок до 24 часа. Районната прокуратура е информирана за инцидента. По данни на говорителя на Областната дирекция на МВР проверката, извършена сутринта е във връзка със задължението на полицията да проверява за алкохол и наркотични вещества всички водачи на автобуси, които тръгват за ученически екскурзии. ОДМВР получава предварително информация за ученическите екскурзии, които се организират от варненските училища. При всяка екскурзия се извършва проверка непосредствено преди тръгване.", "date": "2018.06.10", "title": "Пияният шофьор от Варна бил с 14 предишни нарушения"}
{"url": "https://www.actualno.com/blagoevgrad/dylyg-arheologicheski-sezon-na-herakleja-sintika-news_678981.html", "text": "  Трудно може да кажем с точност колко ще продължи вторият археологически сезон на Хераклея Синтика, защото както стана ясно и от решението на Министерски съвет за отпускането на допълнително 100 хил. лв. за обекта, първо трябва да се наблюдават самите археологически проучвания и ако има резултати, които изискват допълнително финансиране, то това ще се случи. Това каза за Радио \"Фокус\" – Пирин директорът на Исторически музей – Петрич Сотир Иванов.  \"Казвам това на база позитивните намерения, които има спрямо обекта. Със сигурност мога да кажа, че работим поне 2 месеца, но все пак нека видим какво ще излезе, защото около този форум могат да излязат представителни сгради, които да са свързани с управлението или религиозния култ в античния град\", каза още Иванов. Той добави, че това би било много важно откритие, което ще предизвика допълнителен интерес. \"Освен проучването ние правим и най-малкото аварийна консервация, за да може всичко, което открием, да бъде достъпно за посетителите и да бъде свързано с туризма. Според отчети на Министерството на туризма културно-историческият туризъм все повече и повече ще увеличи своя процент в общия дял на приходите от туризма за България и това е много важно перо\", подчерта Иванов.   Той отбеляза, че това е важна тенденция не само за България, но и за Европа като цяло. \"Надявам се, че ние ще бъдем лидери в предлагането на такъв археологически продукт, защото Петрич е особено важен не само за развитието на музейното дело в България, но и защото ние сме трансграничен район и даваме пример на нашите съседи\", отбелязва Иванов.   ", "date": "2018.06.10", "title": "Дълъг археологически сезон на Хераклея Синтика"}
{"url": "https://www.actualno.com/curious/princ-filip-stava-na-97-godini-news_678968.html", "text": "  Принц Филип, съпругът на британската кралица Елизабет II, навършва 92 години. Вече 70 години херцогът на Единбург е главната семейна опора на монарха.  Великобритания отбеляза в събота 9 юни така наречения официален рожден ден на 92-годишната кралица, която по традиция чества два рождени дни. Филип обаче така и не се появи на традиционния за този ден парад на Кралската конна гвардия. Той не се показа и на балкона на Бъкингамския дворец, където се събраха представителите на Уиндзорската династия.   Неговото отсъствие накара вестник \"Дейли експрес\" да предположи, че херцогът може би не е в Лондон, а си почива в Уиндзорския замък или имението Сандрингам в графство Норфолк.   Престолонаследничката, принцеса Елизабет и лейтенант Филип Маунтбатън /английския превод на фамилията Батенберг/ сключват брак в Уестминстърското абатство на 20 ноември 1947 г. Двамата имат четири деца – принцовете Чарлз, Ендрю и Едуард и принцеса Анна.\r\nВ края на лятото на 2017 г. принц Филип официално се оттегли от задълженията си като член на кралското семейство, макар че продължава да придружава кралицата на различни мероприятия.       Неговите задължения се състоят в придружаването на монарха по време на визити в страната и чужбина. Единбургският херцог винаги присъства на повечето събития с участието на кралица Елизабет II. Принц Филип почти никога не дава интервюто и изявления.\r\nНа 20 ноември миналата година кралицата и херцогът отбелязаха \"платинена сватба\" - 70 години от сключването на брака си.", "date": "2018.06.10", "title": "Принц Филип става на 97 години"}
{"url": "https://www.actualno.com/america/moje-li-zatvornik-da-stane-prezident-v-brazilija-news_678975.html", "text": "  Луис Инасио Лула да Силва остава далеч напред в проучванията на общественото мнение за кандидатите за президентския пост на изборите в Бразилия през октомври, въпреки че е в затвора от два месеца.  Тридесет процента от бразилците ще гласуват за Лула, който беше президент от 2003-2010 г., според изследователите на Datafolha, цитирани от БГНЕС.   Лула, който е затворен в централата на федералната полиция в южния град Куритиба от 7 април, изтърпява 12-годишна присъда за вземане на апартамент като подкуп.   72-годишният ляв политик държи, че е невинен, заявявайки, че случаят е политически мотивиран.\r\nПредишното проучване на Datafolha, публикувано малко след като Лула стана затворник, му даде 31% подкрепа.       Според Datafohla 21% от анкетираните нямат предпочитания за президент, а 17% ще подкрепят крайно десния кандидат Жаир Болсонаро и 10% бившия министър на околната среда Марина Силва.\r\nВ петък Лула получи пълна подкрепа от страна на неговата Работническа партия (РТ), която заяви това в писмо.\r\nПо време на управлението на Лула бразилците преживяха икономически бум, които извади над летвата на крайната бедност милиони бразилци.       ", "date": "2018.06.10", "title": "Може ли затворник да стане президент в Бразилия?"}
{"url": "https://www.actualno.com/asia/erdogan-avstrija-iska-vojna-mejdu-krysta-i-polumeseca-news_678934.html", "text": "  След като правителството на Австрия взе решение да затвори седем джамии,  които се ползват с финансиране от Анкара, и да изгони до 40 имами от  пределите на страната, държавният глава на Турция Реджеп Тайип Ердоган  обеща отговор на мерките на Виена, които той описа като „нов кръстоносен  поход“, \"война между кръста и полумесеца\", пише германският национален ежедневник Die Welt.  \"Вие си мислите, че ние няма да реагираме, ако правите нещо подобно?“, закани се Ердоган на предизборен митинг в Анкара в събота. „Правите това и очаквате, че ние ще стоим безучастни? Това не означава,  че и ние няма да предприеме някои стъпки“, закани се турският лидер, без да уточнява какви мерки ще предприеме Анкара.   На 8 юни австрийският канцлер обяви, че се затварят 7 джамии на територията на страната. Австрийските власти също така ще екстрадират голям брой имами и техните семейства.   „Паралелните общества, политическият ислям и радикализацията нямат място  в нашата страна“, бяха думите, с които Курц обяви решението на  управляващите във Виена. Имамите, които ще бъдат заставени да напуснат Австеия, са духовници на  „Турско-ислямския съюз за културно и социално сътрудничество в Австрия\", припомнят от ИА \"Фокус\".\r\nОснование за тези драстични мерки са нормите в Закона за исляма /2015 г./, които изискват лоялно отношение на мюсюлманите към австрийските обществени норми и принципи.       ", "date": "2018.06.10", "title": "Ердоган: Австрия иска война между кръста и полумесеца"}
{"url": "https://www.actualno.com/asia/donald-trymp-kacna-v-singapur-news_678985.html", "text": "  Самолетът на американския президент Доналд Тръмп се приземи в базата на сингапурските ВВС Пая Лебар. Американските телевизии показаха \"на живо\" кацането на Еър Форс 1. След това от летището кортежът с президента на САЩ се отправи към хотел \"Шангри Ла\", където той ще бъде настанен.  На 12 юни в хотел \"Капелла\", на остров Сентоса, ще се проведе историческата среща на върха между Тръмп и севернокорейския лидер Ким Чен Ун. Американският президент възнамерява в началото да проведе кратка среща на четири очи със севернокорейския лидер. Заедно с тях в стаята ще бъдат само преводачите. Едва след това към лидерите ще се присъединят техните най-близки съветници, уточнява „Блумбърг“. По време на срещата ще участва и по-малката сестра на Ким Чен Ун.   Междувременно стана ясно, че Сингапур ще изхарчи близо 20 милиона долара за мерки за сигурност и други разходи за историческата среща. Това заяви министър-председателят на страната Ли Сян Лун, цитиран от Sputnik.   „Ако ме попитате колко ще струва всичко това, бих казал повече или по-малко, около 20 милиона долара. Възможно е да възстановим малка част от това, но мисля че е разход, който сме готови да заплатим и това е нашият принос към международните усилия, които са в нашия дълбок национален интерес“, заяви Ли пред репортери.\r\nТой допълни, че парите ще бъдат изразходвани за поддържането на засилени мерки за сигурност и комуникации по време на срещата.       Според него, срещата ще даде тласък на статута на Сингапур на световната сцена.\r\n„Това ни дава публичност. Фактът че сме избрани за място на срещата, казва нещо за отношенията на Сингапур с Америка, със Северна Корея, както и мястото ни в международната общност“, заяви премиерът.", "date": "2018.06.10", "title": "Доналд Тръмп кацна в Сингапур"}
{"url": "https://www.actualno.com/africa/pojar-unishtoji-glasovete-ot-iztochen-bagdad-news_678995.html", "text": "  Пожар погълна най-голямото хранилище на бюлетини от парламентарните избори в Ирак в неделя. В него се съхраняваха бюлетините на гласувалите в източен Багдад, съобщава БГНЕС.  В Ирак се планира ръчното повторно преброяване на около 10 млн. подадени бюлетини поради съмнения за манипулации и измами по време на парламентарния вот, проведен на 12 май.   В резултат на гласуването изненадващо начело излезе шиитският свещеник и популист Моктада Садър.   Високопоставен представител на изборните власти каза пред АФП, че огънят е избухнал в хранилището, разположено в Ал Русафа, един от най-големите избирателни райони в източен Багдад. Около 60% от имащите право на глас(2 милиона души) в иракската столица подадоха своите бюлетини в Ал Русафа.\r\nДва часа след избухването на пожара огнеборци с десет пожарни коли все още се бореха с огнената стихия.       „Помещенията, където бяха складирани машините за гласуване и друго оборудване за изборите, са унищожени от огъня“, каза пред АФП Имед Джамил, представител на изборната комисия в района.“Кутиите с бюлетините бяха в друга стая“, каза той и добави, че инцидентът няма да навреди на повторното преброяване.\r\nВ сряда иракският парламент разпореди ръчно преброяване на бюлетините във всички изборни секции – макар и без да определя срок за свършване на работата – и уволни комисията, която наблюдаваше парламентарния вот.", "date": "2018.06.10", "title": "Пожар унищожи гласовете от Източен Багдад"}
{"url": "https://www.actualno.com/pazardjik/systezanie-po-ulov-na-riba-kraj-vetren-news_678935.html", "text": "  Състезание по улов на риба се провежда на язовира край град Ветрен. Това съобщи за Радио „Фокус“ – Пазарджик кметът на града Радослав Лютаков.  Той обясни, че възрастовите групи на участниците са в категориите са мъже, жени, юноши до 18 г. и деца до 14 г. „Наградите за призьорите от 1-во до 3-то място – риболовни принадлежности, са осигурени от Община Септември.   Ще има и специални награди – за най-малък участник и най-голяма уловена риба“, допълни Лютаков. Състезанието се организира за първа година, желаещите да участват в него трябва да носят и живарник.   ", "date": "2018.06.10", "title": "Състезание по улов на риба край Ветрен"}
{"url": "https://www.actualno.com/education/izpiti-po-anglijski-ezik-i-biologija-v-su-news_678937.html", "text": "  На 10 юни с изпити по английски език и по биология продължава втората кандидатстудентска сесия за учебната 2018/2019 г. на Софийския университет „Св. Климент Охридски“.  Изпитът по английски език е писмен и проверява езиковите знания и умения на кандидатите. Изпитът включва диктовка, тест (с 4 компонента) и кратко съчинение. Времетраенето му е общо около 4 часа. Диктовката има за цел да провери в каква степен кандидатът възприема и разбира английската реч и владее основите на правописа на езика. С теста се проверяват знанията на кандидатите по лексика и граматика и уменията им да разбират английски език при четене. С краткото съчинение се проверява способността на кандидата да се изразява писмено на английски език. Съчинението е по зададена тема с възможност за избор между две теми, за която не е необходима теоретична подготовка.   Кандидатстудентският изпит по биология е писмен, в две части с обща продължителност от четири астрономически часа.   Първата част е от 30 тестови задачи, включващи материал от VIII, IX и X клас. Задачите са със структуриран отговор - множествен избор с четири дистрактора (неправилни, но правдоподобни отговори) и единствен верен отговор. Задачите показват фактически знания по биология и основни логически и аналитични умения, припомня БГНЕС.\r\nВтората част е развиване на тема от учебния материал от IX и X клас. Тематичната част трябва да бъде разработена в рамките на училищния курс по биология. При оценяване на писмените работи ще се имат предвид следните критерии: вярно, точно, логично и изчерпателно представяне на биологичния материал; начин на интерпретиране на учебното съдържание и възможности за анализиране и съпоставяне на съществени факти; изчерпателно излагане и аргументиране на знанията; владеене и правилна употреба на биологичните термини; обща биологична и езикова култура на кандидата.       ", "date": "2018.06.10", "title": "Изпити по английски език и биология в СУ"}
{"url": "https://www.actualno.com/society/bpc-prie-da-pomogne-na-bratska-makedonija-news_678930.html", "text": "  \"Ние сме готови и днес да сторим всичко, което е по силите ни и което е в съгласие със свещените канони на светата Църква, за да подпомогнем нашите православни братя в днешна Македония.\" Това се казва в Патриаршеско и синодално послание по повод 1000-годишнината от учредяването на Охридската архиепископия.  \"Историческите съдбини на земите, в които по Божия воля всички ние живеем, и на християните, обитавали и обитаващи и днес този регион са сложни и превратни. Днес на Балканите съществуват съвсем различни в сравнение с далечното минало държавни и църковни реалности. Вследствие от различни обществено-политически процеси в този регион през годините са утвърдени нови държави и нови поместни Православни църкви – приемници на една или друга, съществувала в миналото църковна юрисдикция. Онова обаче, което продължава и днес да обединява всички нас – без изключение – е нашата от Христа Иисуса поверена ни спасителна православна християнска вяра. Онова, което и днес продължава да ни сплотява в едно, е единството ни в богочовешкото Тяло на светата и мъченическа Православна църква. Това беше и причината и главната наша подбуда Светият Синод на Православната ни църква да приеме предложената му от македонска страна роля на посредник, който да предприеме необходимите и възможни стъпки и действия пред останалите братски Православни църкви за уреждането на каноническия църковен статут на Православната църква в Република Македония, която повече от половин столетие страда от наложената ѝ църковна изолация. С този мотив и с това намерение възприехме в края на ноември 2017 г. и пристигналото от Република Македония желание и предложението да поемем върху си бремето на посредничеството за уреждане статута на Православната църква в тази страна. Което намерение обаче по никакъв начин не може да предполага каквото и да било нарушаване на вековните правила в Църквата\", пише още в посланието.\r\n\"През последната повече от половин година църковното и обществено внимание у нас е насочено с особена сила върху съседна Република Македония и по-конкретно върху темата за статута на Православната църква в тази страна, която за жалост в продължение на десетилетия пребивава вън от общение със семейството на поместните Православни църкви. Тази тема и този проблем придобиха острота във връзка с официално заявеното от ръководството на тази Църква желание Българската Православна Църква – Българска Патриаршия да приеме ролята на нейна майка-Църква, и така най-сетне да бъде уреден каноничният статут на Църквата в днешна Македония. Желание, което беше възприето с внимание и чувство за отговорност от българска църковна страна, но същевременно и недвусмислено отрицателно от някои братски Поместни църкви, които открито заявиха своето несъгласие с подобно развитие на македонския църковен въпрос\", пише още в посланието.      \"Част от големия проблем за статута на Православната църква в днешна Република Македония е въпросът за историческата съдба на съществувалата в миналото Българска Охридска архиепископия, от чието учредяване през настоящата 2018 година се изпълват хиляда години. Проведени бяха и предстоят чествания на тази важна годишнина, които са поредно свидетелство за дълбочината на разделението сред братските Православни църкви по този въпрос. \r\nСъщевременно, във връзка с отказа на Българската Православна Църква да участва в тържествата, проведени на 27 и 28 май в историческия храм на Божията Премъдрост в град Охрид, към Свещеноначалието на светата Българска Патриаршия бяха отправени незаслужени упреци, достигащи до обвинения в предателство – тежки упреци, които, независимо дали са били плод на неразбиране или на недоброжелателство, донесоха ненужна горчивина на цялата ни Църква, се казва в Патриаршеското и синодално послание, което е подписано от Партриарх Неофит и всички и митрополити.    В документа се припомня, че \"историята на Архиепископската катедра на древния и прославен в църковното минало Охрид е органична, безусловна част от историческата приемственост на родната ни Българска Православна Църква – Българска Патриаршия, както е записано и в приетия и утвърден от Шестия църковно-народен събор (2008 г.) неин Устав\", където четем: „Самоуправляващата се Българска православна църква – Българска Патриаршия е правоприемник на Плисковската архиепископия, Преславската патриаршия, Охридската архиепископия, Търновската патриаршия и Българската екзархия. Тя е единна и неделима”.   Такава е била – по Божия воля – историческата съдба на родната ни Православна църква, такива са фактите от хилядолетната, но и превратна българска история, и те не могат да бъдат променени и изопачени, независимо от конюнктурата на деня. Историческите извори и църковната ни памет ясно свидетелстват, че при основаването си през 1018 г. – в тъжната година на изгубването на българската държавна самостоятелност, покорилият България ромейски император Василий II учредява в Охрид не друга, а тъкмо Българска архиепископия, каквато тя остава до самото си закриване през 1767 г. – седем столетия и половина след своето учредяване. Този е бил начинът, по който императорът, останал в историята ни с прозвището „българоубиец”, е желаел да съхрани сред нашите предци паметта за тяхното славно и героично минало като Църква и като държава, както е ясно засвидетелствано и в грамотите, с които той учредява Охридската юрисдикция:\r\n„Постановяваме, – четем във втората от тези грамоти – щото сегашният светейши архиепископ да притежава и управлява всичките български епископства, както и всички други градове, които под властта на цар Петър и на Самуил се притежаваха и се владееха от тогавашните архиепископи… Защото, дори и да станахме владетел на тази страна (т. е. на България), ние запазихме непокътнати нейните права, като ги потвърдихме с наши хрисовули и сигилии”.    С това държавническо решение на императора Охрид – градът на българския и славянски просветител и Чудотворец Климент, където в дните на равноапостолния наш покръстител св. Борис I Михаил е процъфтявала дивна епископия и е работила една от първите български и славянски книжовни школи, е утвърден тогава като нова българска столица на духа, определена да пази, макар и частично, българската църковна и народностна памет. Затова и всички предстоятели на Охридската църква в дългите години на нейното съществуване изрично са добавяли в титлите си и титлата „Български” – защото такава е историята на тази църква и с това съзнание тя е живяла до самия край на насилствено прекъснатия си през 1767 г. живот. Затова и по-късно – в годините на възкресяването на българския дух – началото на организираното движение за завръщане на църковната ни самостоятелност е поставено тъкмо в Охрид, а дейците на църковната ни независимост настояват за възстановяване на Православната ни църква като приемник едновременно на Търновската патриаршия и на Охридската архиепископия. Защото тази памет е памет българска и тя ще остане такава както в Българската екзархия, така и във възстановената Българска патриаршия, която и до днес остава вярната духовна майка и кърмилница на поверения ѝ от Бога народ\", се казва още в посланието.", "date": "2018.06.10", "title": "БПЦ прие да помогне на братска Македония"}
{"url": "https://www.actualno.com/society/majkata-na-blysnatoto-ot-kmeta-na-tryn-dete-unizitelno-e-iskam-izvinenie-news_678938.html", "text": "  Анита Гълъбова поиска извинение от съдията по делото Михаил Алексов, заради оправдателната присъда на бившия кмет на Трън. В края на май кметът Станислав Николов, който блъсна 6-годишното й дете с джипа си, си тръгна без наказание от съда.  Не бяха ясни мотивите тогава. Преди два дни те бяха обявени: Николов е оправдан, защото катастрофата е станала случайно.   „Всичко това е унизително за мен”, каза в ефира на Нова ТВ майката на пострадалия Ивайло.   Тя каза, че при разглеждането на случая  магистратите са взели предвид само нещата, които оневиняват Николов.\r\n\"За мен институциите в Трън са зависими. Прокуратурата си свърши работата, но съдът – не. Той не защити едно невинно дете\", категорична бе Гълъбова.       ", "date": "2018.06.10", "title": "Майката на блъснатото от кмета на Трън дете: Унизително е. Искам извинение"}
{"url": "https://www.actualno.com/europe/mogerini-es-podkrepja-jordanija-s-20-mln-evro-news_678997.html", "text": "  Евросъюзът ще подкрепи икономиката на Йордания с 20 млн. евро, след като мерките на строги икономии предизвикаха протести, довели до оставката на премиера.  Това каза в Аман шефката по външната политика и сигурността на ЕС Федерика Могерини, цитирана от БГНЕС.   ЕС ще подкрепи Йордания \"с всички възможни средства, с които разполагаме, включително икономически и финансови средства\", каза Могерини по време на посещението си в Аман.   \"Това е страна, която играе жизненоважна роля в региона\", каза тя на пресконференция. \"Вие винаги ще имате от страна на ЕС пълна подкрепа на вашата реформаторска работа\".\r\nСредствата ще са насочени към „нуждите на йорданците, които са особено уязвими\", каза Могерини.       Йордания, близък съюзник на САЩ, който разчита в голяма степен на донори, се бори да обуздае задлъжнялостта си след осигуряване на заем от 723 млн. долара от Международния валутен фонд през 2016 г.\r\nМерките за строги икономии доведоха до покачване на цените на основните потребности в кралството, което доведе до гневни протести срещу предложенията за данъчно облагане - по-късно оттеглени - което принуди премиера Хани Мулки да подаде оставка на 4 юни.\r\nЙордания обвинява за икономическите си неволи нестабилността на региона и бремето на приемането на стотици хиляди бежанци, бягащи от войната в съседна Сирия.       Световната банка заяви, че Йордания има \"слаби перспективи за растеж\" тази година, докато 18,5% от населението в трудоспособна възраст е безработно.\r\nПо-късно в неделя Йордания трябваше да проведе разговори в Мека с един от големите си донори, Саудитска Арабия, както и с Обединените арабски емирства и Кувейт за начини да помогнат на Аман да преодолее икономическите проблеми.", "date": "2018.06.10", "title": "Могерини: ЕС подкрепя Йордания с 20 млн. евро "}
{"url": "https://www.actualno.com/politics/i-bsp-sreshtu-paket-mobilnost-news_678987.html", "text": "  Пленумът на БСП прие декларация, с която се обръща към социалистите в европарламента и ПЕС да атакуват мобилния пакет. Това каза евродепутатът от Групата на Прогресивния алианс на социалистите и демократите в Европейския парламент Петър Курумбашев по време на пресконференция след заседанието на Националния съвет на партията, съобщи Агенция „Фокус“.  Курумбашев поясни, че декларацията е била вътрешно адресирана социалистически. „Тази декларация, която приехме днес, е едно обръщение към нашите колеги от Групата на социалистите и демократите, затова тя е адресирана до Удо Булман като председател на групата и до Сергей Станишев като председател на Партията на европейските социалисти. В момента има гласуван с така съобщените ви решения мандат на транспортната комисия да отиде на преговори със Съвета и с Комисията, но също така съществува и парламентарна процедура този мандат да бъде атакуван и да се поиска прегласуване в пленарна зала. Това е нещото, което ние очакваме следващите дни да се случи“, поясни Курумбашев.   Той припомни, че са минали две гласувания – едното в транспортна и това в социалната комисии. „След резултатите от това гласуване посланието на западните държави беше не се занимавайте с каботаж, в замяна на това ще ви оставим да се занимавате с международния транспорт\", отбеляза Петър Курумбашев.   ", "date": "2018.06.10", "title": "И БСП срещу пакет \"Мобилност\""}
{"url": "https://www.actualno.com/politics/novinite-naj-vajnoto-za-denja-10-uni-news_679014.html", "text": "   .   Около 8:30 часа, при рутинна полицейска проверка на автобус във Варна, потеглящ за ученическа екскурзия, полицаите хванали шофьорът с 1,27 промила алкохол. По-късно стана ясно, че 41-годишният шофьор има издадени 14 постановления за нарушения на Закона за движение по пътищата.    Над 72,9% от гласоподавателите излязоха в подкрепа на новия закон за хазарта, показват окончателните резултати, като също така показват, че само около една трета от избирателите са гласували.     Първата система се намира на приблизително 160 светлинни години от Земята. Тя съдържа най-малко три каменисти планети, чийто радиус е приблизително равен на земния, а масата представлява 1.4, 0.9 и 1.3 от земната.     На 12 юни в хотел \"Капелла\", на остров Сентоса, ще се проведе историческата среща на върха между Тръмп и севернокорейския лидер Ким Чен Ун. Американският президент възнамерява в началото да проведе кратка среща на четири очи със севернокорейския лидер. Франция и Германия са решени да постигнат компромис по предложенията на президента Еманюел Макрон за решителни реформи на еврозоната, заяви френски правителствен източник пред Франс прес след разговори между двете правителства. Директорът на Българската агенция по безопасност на храните лично ще реши съдбата на кравата Пенка на 11 юни.    Световният бизнес търпи по-големи щети от данъчната реформа в Съединените щати, отколкото от налагането на мита върху алуминия и стоманата, заяви за БНР Карла Кролаге от мюнхенския институт IFO. ", "date": "2018.06.10", "title": "Новините: Най-важното за деня, 10 юни"}
{"url": "https://www.actualno.com/viewpoint/palestincite-zabraveni-ot-sveta-news_678952.html", "text": "  Палестинците днес са на дъното - без права, без приятели, без защита. Гонят ги от земите им, не ги допускат до нивите и кладенците им, разстрелват ги. Надеждата за тях е много малка, но все пак я има, пише Бетина Маркс - ръководител на фондация \"Хайнрих Бьол\" в Рамала за .  Никога досега палестинците не са били в толкова безизходна ситуация, както днес. 70 години след основаването на държавата Израел и 51 години след Шестдневната война, в която Израел си присвои палестински земи в ивицата Газа и на Западния бряг на река Йордан, палестинците са изправени буквално пред нищото. Всичките им надежди за собствена държава се сринаха. Мирният процес, започнал преди 25 години със споразумението от Осло, междувременно може да се счита за провален. Бившият израелски премиер Ариел Шарон още през януари 2001 година го обяви за мъртъв.\r\nА неговият наследник Бенямин Нетаняху изобщо не се свени да отхвърля основната идея от Осло за създаването на палестинска държава редом с израелската. При краткото си посещение в Берлин Нетаняху дори отрече, че Израел е окупирал палестински територии. Пред журналистите в германската столица той заяви, че още преди 4000 години Авраам бил дошъл по тези земи между Средиземно море и река Йордан, с което на практика основал правото на израелците да притежават въпросните територии. От думите на израелския премиер излезе, че в тяхната страна съвсем случайно имало и известен брой палестинци.    Колкото и абсурдно да звучи тази интерпретация, тя има горчиви последици за палестинците. Защото означава, че Израел засега търпи тяхното съществуване, но не признава претенциите им за собствена родина, равноправие и национално самоопределение. Правото на палестинците да се бунтуват срещу чуждата окупация, което се легитимира и от международното право, се тълкува от Израел като нелегална съпротива и тероризъм срещу законния владетел на страната.    Израелските затвори са пълни с палестинци, които не искат да се примирят с израелското господство. Дори малолетни палестинци биват изправяни пред израелските военни съдилища, където с почти стопроцентова сигурност ги очаква строга присъда. Всяка нощ тежко въоръжени израелски войници патрулират в окупираните територии, изкарват цели семейства от домовете им, заснемат младежите, за да ги идентифицират по-късно като бунтовници, хвърляли камъни, арестуват младите мъже, а напоследък и все повече жени.\r\nДори Рамала – градът, който според договорите от Осло, би трябвало да се намира изцяло под палестински контрол, и в който се намира седалището на палестинските автономни власти, не е пощаден от тези нощни хайки. В селата на Западния бряг на река Йордан, там където палестинците от дълги години насам биват изтласквани от земите си, и където им отказват достъп до техните ниви и кладенци, всички прояви на палестински бунт се наказват повече от строго – включително и с разстрел.\r\nПри протестите от последните седмици в покрайнините на ивицата Газа бяха убити над 100 души от израелски снайперисти. Сред жертвите имаше дори инвалиди и деца. Израел разполага с достатъчно куршуми за всички демонстранти, цинично каза депутатът от партията Ликуд Ави Дихтер, а армейското командване обяви в Туитър, че армията реагирала акуратно и премерено и че знаела съвсем точно къде попада всеки неин куршум.     Но не е само Израел, който разрушава надеждите на палестинците за свобода и самоопределение. Арабският свят до голяма степен също вече им е обърнал гръб. Египет се вълнува само от стабилността в собствената си страна и спокойствието на Синайския полуостров. Президентът Ал Сиси се интересува от правата на палестинците, също толкова малко, колкото и от правата на собственото си население. Саудитска Арабия и ОАЕ открито се стремят към установяване на дипломатически и икономически отношения с Израел и са готови да жертват солидарността си с палестинците в името на тази цел. А и Международната общност все повече бяга от своята отговорност.\r\nПод ръководството на Доналд Тръмп, САЩ категорично застанаха на страната на Израел. С признаването на Ерусалим за столица на Израел, САЩ на практика отхвърлиха легитимните права на палестинците. А със съкращаването на финансовите средства за помощната организация на ООН, подкрепяща палестинските бежанци, Вашингтон обрече стотици хиляди хора в Газа, на Западния бряг, както и в съседните страни на убийствена бедност.\r\n70 години след основаването на държавата Израел и произтеклата от това палестинска катастрофа, палестинците достигнаха най-ниската точка в своята история - без изгледи за национално самоопределение, без приятели и поддръжници. Въпреки тези мрачни изгледи остава една малка искрица надежда, защото напук на всички беди палестинското население между Средиземно море и река Йордан междувременно се увеличи до 6,5 милиона души. Това са милиони, чиято съдба е неразделно свързана с тези земи. Милиони, които няма да ги напуснат, независимо че днес са изоставени и забравени от света.", "date": "2018.06.10", "title": "Палестинците - забравени от света"}
{"url": "https://www.actualno.com/pazardjik/peti-mejdunaroden-tancov-festival-pystyr-svjat-v-panagurishte-news_679004.html", "text": "  Пети Международен танцов фестивал „Пъстър свят” ще се проведе в Панагюрище от 13 до 16 юли, съобщи за Радио „Фокус” – Пазарджик Радка Костуркова от общинската администрация.  Тя обясни, че фестивалът  има конкурсен характер, а възрастта на участниците трябва да е от 16 до  29 години. Във фестивала могат да участват танцови ансамбли за обработен  фолклор, които представят националните си танци.   Българските състави  представят два танца, като единият задължително трябва да бъде от  района, от който идва съставът. Във фестивала могат да участват танцови  фолклорни ансамбли от страната и чужбина, подали заявки за участие по  предварително одобрени от организационния комитет формуляри и материали  до 29-ти юни 2018 година”, уточни Костуркова.   Осигурени са награди за  победителите, а по време на фестивала ще бъде организирано училище за  танци – танцови Мастер класове.", "date": "2018.06.10", "title": "Пети Международен танцов фестивал \"Пъстър свят\" в Панагюрище "}
{"url": "https://www.actualno.com/gabrovo/bchk-samo-osem-sa-novite-spasiteli-v-gabrovo-news_678970.html", "text": "  Осем души са завършили курсовете на БЧК - Габрово за водни спасители на басейн тази година. Това съобщи за Радио „Фокус“ – Велико Търново директорът на Областния съвет на организацията Стефан Стойчев.  Той посочи, че 10 са преминалите курсове за спасители на открити водни площи и море. Курсовете за морски спасители могат да бъдат надграждащи тези за басейн или базисни – само за море.   \"Тези, които преминат надграждащ курс, получават удостоверение за завършен курс за спасител и за басейн, и за море, а тези, които преминат базисния курс за море, получават само за море, без да имат право да работят на басейни. Тази година всички, които завършиха курса за басейн, завършиха и този за море\", допълни Стойчев.   Той посочи, че преминалите обучение тази година са по-малко в сравнение с предходната 2017 година. Традиционно желаещите да упражняват професията са на възраст от 18 до 30 години. Рядко има случаи на по-възрастни хора, които преминават курсове за водни спасители.", "date": "2018.06.10", "title": "БЧК: Само осем са новите спасители в Габрово"}
{"url": "https://www.actualno.com/asia/japonec-ubi-edin-i-rani-dvama-s-noj-vyv-vlak-news_678942.html", "text": "  В Япония е арестуван мъж по подозрение, че с нож е убил един и е ранил други двама пътници на влак-стрела, съобщи БГНЕС.  Фаталните пробождания са нанесени късно вчера вечерта на борда на влака шинкансен (влак-куршум),пътуващ от Токио за Осака.   Полицията е задържала заподозрения, след като представители на реда нахлули във вагона , когато влакът спира на гара Одавара.   Влакът е превозвал повече от 800 пътници по време на инцидента.\r\nДлъжностни лица казват, че мъж, закаран в болница с рани по врата, по-късно починал от нараняванията си. Другите две жертви са жени.       Заподозреният Ичиро Коджима е 22-годишен.\r\nОт полицията казаха, че Коджима е избрал произволно жертвите си и бил въоръжен с \"многобройни остри предмети\", съобщи японската телевизия Ен Ейч Кей.\r\nСвидетелите казват, че пътниците са били облети със сълзи, когато се опитвали да избягат в паника.       \"Внезапно, много пътници забелязали ... хората са се паникьосали\", казва един от пътниците пред в. „Майничи Шимбун\".\r\nВ Япония такива нападения са рядкост, доколкото Страната на изгряващото слънце е с един от най-ниските като брой престъпления, придружени с насилие. През 2015 г. мъж умря, след като се самозапали, докато беше във влак-стрела. Жена загина и повече от 20 души получиха различни наранявания, след като огънят се развихри и обхвана редица вагони.", "date": "2018.06.10", "title": "Японец уби един и рани двама с нож във влак"}
{"url": "https://www.actualno.com/society/pss-loshi-uslovija-v-planinite-news_678936.html", "text": "  Лоши са условията за туризъм в планините. Това съобщиха за Агенция „Фокус“ от Планинска спасителна служба (ПСС) при БЧК. В сутрешните часове почти навсякъде е имало мъгла. На места в Централна Стара Планина и северните склонове на северните части на Рила започва да превалява дъжд. От снощните валежи навсякъде е мокро.  Прогнозите са, че около обяд и следобед отново ще има валежи, придружени с гръмотевици. Никъде съоръженията не работя. Не е имало инциденти с туристи през изминалото денонощие.\r\nИнформация за обстановката в планините може да намерите на телефоните на ПСС са: 02/ 9632000 и 088 1470   ", "date": "2018.06.10", "title": "ПСС: Лоши условия в планините"}
{"url": "https://www.actualno.com/business/prevozvachite-sreshtu-syzdavaneto-na-nova-avtomobilna-kamara-news_678944.html", "text": "  12 неправителствени организации поискаха среща с председателя на Народното събрание и председателя на Комисията по транспорт към парламента във връзка със Закона за Българска автомобилна камара, съобщиха от Камарата на автомобилните превозвачи в България.  Организациите в областта на превозите на пътници и товари са изпратили писмо за искане на среща на 13 юни 2018г. от 11.00 часа във връзка с внесения в деловодството на Народното събрание проект на Закон за Българска автомобилна камара.\r\nВ него те посочват, че законопроектът е бил внесен в деловодството на Народното събрание, в период, в който усилията на всички НПО-та са съсредоточени върху „Пакет за мобилност\" 1 и „Пакет за мобилност\" 2.   Организациите настояват да получат отговор, защо се налага създаването на тази камара, при положение, че няколко пъти на подобни срещи по-голямата част от бранша е твърдо против, както и защо не се спазват ангажиментите на основния инициатор Станислав Иванов за последващи срещи преди внасяне на законопроекта и ангажимента бранша сам да създаде структурата.\r\nПубликуваме пълния текст на писмото:    ДО\r\nПРЕДСЕДАТЕЛЯ НА 44-ТО НАРОДНО СЪБРАНИЕ Г-ЖА ЦВЕТА КАРАЯНЧЕВА    ПРЕДСЕДАТЕЛЯ\r\nНА КОМИСИЯТА ПО ТРАНСПОРТ,\r\nИНФОРМАЦИОННИ ТЕХНОЛОГИИ И\r\nСЪОБЩЕНИЯТА\r\nГ-Н ХАЛИЛ ЛЕТИФОВ\r\nИСКАНЕ   Уважаема госпожо Караянчева, Уважаеми господин Летифов,   На 18.05.2018г. тихомълком в деловодството на Народното събрание беше внесен Законопроект за Българска автомобилна камара, в период, в който усилията на всички нас са съсредоточени върху „Пакет за мобилност\" 1 и „Пакет за мобилност\" 2.\r\nВъпреки горното ние за пореден път се запознахме с последващи изменения в законопроекта и изказваме отново нашето становище, че това е едно лобистко предложение, което ще доведе до нарушаване на свободната конкуренция в бранша и ще е в интерес на определен кръг превозвачи, като същото почива на неверни мотиви.\r\nНастояваме за спешна среща на 13.06.2018г. от 11:00, на която да получим смислен отговор, защо се налага създаването на тази камара, при положение, че няколко пъти на подобни срещи по-голямата част от бранша е твърдо против, а също така и да получим отговор защо не се спазват ангажиментите на основния инициатор Станислав Иванов, за последващи срещи преди внасяне на законопроекта и ангажимента бранша сам да създаде структурата.\r\nС уважение,   Камара на автомобилните превозвачи в България\r\nНационално сдружение на българските превозвачи\r\nКорпорация на автомобилните превозвачи в България\r\nНационален съюз на превозвачите   Браншови съюз за стопанска инициатива\r\nСъюз на организациите в автомобилния транспорт\r\nНационално сдружение на автобусните превозвачи\r\nБългарска автотранспортна асоциация   Национална транспортна камара\r\nСъюз за иновации в автомобилните превози\r\nАсоциация за безопасност и култура в автомобилните превози\r\nСдружение на превозвачите за подготовка и квалификация в автомобилния транспорт\"", "date": "2018.06.10", "title": "Превозвачите срещу създаването на нова автомобилна камара"}
{"url": "https://www.actualno.com/asia/singapur-posreshtna-kim-chen-un-chaka-donald-trymp-news_678947.html", "text": "  Севернокорейският лидер Ким Чен Ун пристигна в Сингапур за срещата си с американския президент Доналд Тръмп на 12 юни.  Ким пристигна в Сингапур на борда на Боинг 747 на \"Еър Чайна\", който, според сайта за проследяване на полетите Flightradar24, излетял от Пхенян сутринта, привидно летящ към Пекин, след което промени номера на своя полет и се насочил на юг.    Външният министър на града-държава Вивиан Балакришан пусна в Twitter своя снимка как се ръкува с Ким на летище Чанги, а севернокорейският лидер беше откаран към центъра на града с лимузина “Мерцедес“, придружена от конвой от повече от 20 превозни средства.       Междувременно автобус с около 50 души, зо които се предполага, че са охраната на севернокорейския лидер Ким Чен Ун, пристигна в хотел „Сейнт Реджис“ в Сингапур, съобщи ТАСС.\r\nПреди заминаването си за Сингапур Тръмп заяви, че веднага ще разбере дали ще има резултат от срещата му с Ким Чен Ун, пише изданието Politico.\r\n„Мисля, че в рамките на първата минута ще разбера. Просто мое усещане. Така правя\", заяви Тръмп преди отпътуването си за историческата среща на върха в Сингапур.    „Знаете, някои казват, че можеш да харесаш някои в първите пет секунди. Е, мисля, че много бързо ще разбера дали ще се случи нещо подобно“ в Сингапур, коментира американският президент.   На въпрос дали в разговорите ще бъде повдигната темата за репресивните практики и нарушенията на правата на човека в Северна Корея, Тръмп бе категоричен, че „всеки въпрос\" ще бъде на масата за преговори. Съгласно думите му, че разговорите са насочени към установяването на диалог между двете страни, като крайната им цел е ядреното разоръжаване на Северна Корея.\r\nСевернокорейският лидер трябва да е наясно каква добра възможност има, предупреди Тръмп, защото тя няма да остане вечно. „Той няма да има тази възможност отново. Всъщност, ако погледнете към историята, малко хора са имали някога такава възможност“, коментира Тръмп. Срещата на Ким с американския президент Доналд Тръмп се очаква да бъде в хотел „Капелла“ във вторник в 9.00 часа местно време /4.00 часа българско/ и ще приключи вечерта на същия ден.   Американският президент възнамерява в началото да проведе кратка среща на четири очи със севернокорейския лидер Ким Чен Ун. Това съобщиха американско официални лица, запознати с подготовката на срещата, предаде агенция „Блумбърг“.   Стопанинът на Белия дом планира в началото на преговорите в Сингапур кратко да поговори с Ким без други членове на двете делегации. Заедно с тях в стаята ще бъдат само преводачите.\r\nЕдва след това към лидерите ще се присъединят техните най-близки съветници, уточнява „Блумбърг“. От страна на президента на САЩ това ще бъдат държавният секретар Майк Помпео и съветникът по националната сигурност Джон Болтън. По време на срещата ще участва и по-малката сестра на Ким Чен Ун. Белият дом е уведомен за това.\r\nАко всичко върви добре, страните могат да направят съвместно изявление след края ѝ.", "date": "2018.06.10", "title": "Сингапур посрещна Ким Чен Ун, чака Доналд Тръмп"}
{"url": "https://www.actualno.com/velikotarnovo/prodyljavat-prouchvanijata-na-selishte-kraj-selo-petko-karavelovo-news_678967.html", "text": "  С 13 хиляди лева продължават проучванията на праисторическото селище край село Петко Каравелово, община Полски Тръмбеш. Разкопките за поредна година ще се водят от археолога Александър Чохаджиев. Това каза за Радио \"Фокус\" – Велико Търново директорът на Регионалния исторически музей във Велико Търново Иван Църов.  С парите ще продължат дейностите в района на откритото преди две години двуетажно праисторическо жилище, което е изключителна рядкост.   \"Колегата Недко Еленски ще проучва, за поредна година, праисторическото селище в местността Смърдеш, край лясковското село Джулюница. Има 10 хиляди лева и вероятно с тях той ще успее да постигне още по-добри резултати от тези до момента. Все пак не трябва да забравяме, че праисторията няма такива здрави структури, които могат да бъдат експонирани. По-скоро дейностите там могат да бъдат категоризирани като чиста наука – чиста археология. Но така или иначе, това е много интересен обект\", коментира още Иван Църов.   Общата сума, отпусната за разкопки през настоящата година, ще е 64 хиляди лева, като те ще са вложени в четири обекта.", "date": "2018.06.10", "title": "Продължават проучванията на селище край село Петко Каравелово"}
{"url": "https://www.actualno.com/healthy/direktoryt-na-babh-lichno-shte-reshi-sydbata-na-kravata-penka-news_678974.html", "text": "  Директорът на Българската агенция по безопасност на храните лично ще реши съдбата на кравата Пенка в понеделник.  Животното прекоси границата ни със Сърбия и прекара 15 дни на територията на западната ни съседка, след което се върна у дома, напомни Нова телевизия. Това наложи Пенка да бъде изследвана за вируси, за да се предотврати появата на болести.   Първите резултатите от лабораторните анализи са добри, информираха от БАБХ в събота. Въпреки това, животното пак може да бъде умъртвено, защото е пребивавало известно време в страна, която не е членка на ЕС.   ", "date": "2018.06.10", "title": "Директорът на БАБХ лично ще реши съдбата на кравата Пенка"}
{"url": "https://www.actualno.com/crime/arestuvaha-shofior-na-deca-s-narkotici-i-alkohol-v-kryvta-news_678964.html", "text": "  Около 8:30 часа, при рутинна полицейска проверка на автобус във Варна, потеглящ за ученическа екскурзия, полицаите хванали шофьорът с 1,27 промила алкохол. От МВР съобщават, че в направените кръвни проби са установени и наркотични вещества.  Шофьорът е правоспособен, на 41 г. от Варна. Автобусът е на частна компания.   Водачът е задържан за срок до 24 часа. По случая е образувано досъдебно производство.   В началото на месеца друг негов колега беше арестуван от полицията, защото реши да тръгне пиян на път с над 100 деца, родители и учители от Златоград към Банско. Заради зачестилите случаи от МВР съобщават, че проверяват всеки потеглящ автобус за училищни екскурзионни.       ", "date": "2018.06.10", "title": "Арестуваха шофьор на деца с наркотици и алкохол в кръвта"}
{"url": "https://www.actualno.com/africa/benjamin-netanjahu-njamal-vreme-za-sreshta-s-federika-mogerini-news_678953.html", "text": "  Израелският премиер Бенямин Нетаняху не може да намери време в програмата си за среща с шефа по политиката на външна политика и сигурност Федерика Могерини, и тя е отменила визитата си в Израел, съобщи БГНЕС.  Могерини трябваше да говори на среща на глобалния форум на Американския еврейски комитет (АЕК) в понеделник.   В. „Джерусалем пост“ съобщи, че по негова информация провалът на срещата на Нетаняху с представителя на ЕК бил поради „проблеми при насрочването“.   В същото време израелският премиер показа, че е в състояние да вмъкне в своя график онези, с които иска да се срещне. Например, въпреки че в четвъртък следобед отлетя обратно за Израел от Европа, той успя да намери време да се срещне с министъра на външните работи на Латвия и Ирландия в кабинета си същата вечер.\r\nДипломатически източник отбелязва, че ръководителят на външната политика на ЕС е била поканена от АЕК, а не от правителството.       Могерини понастоящем е в Йордания и говорителката й каза, че \"е разгледала възможността за разширяване на това посещение в Йерусалим, където е поканена да говори в Американския еврейски комитет. От съображения от дневния ред се оказа, че това не е възможно.\" Говорителката добави: \"Смятаме, че е важно да говорим, защото има много важни въпроси в региона за обсъждане, включително Иран\". Тя каза, че Могерини \"очаква с нетърпение да се завърне в региона в близко бъдеще\", съобщи в. „Джерусалем пост“.\r\nПоследният път, когато Могерини се е срещала с Нетаняху, беше през декември в Брюксел.\r\nСамо че от няколко месеца еврокомисарят е остро критична във връзка с решението на САЩ да преместят посолството си от Тел Авив в Йерусалим и изтеглянето на САЩ от ядрената сделка с Иран, безредиците на границата на Ивицата Газа с Израел, при които израелската армия застреля десетки палестинци, както и срещу наскоро обявените планове на израелското правителство за строеж на нови селища.       Не за първи път се появяват големи различия между ЕС и Израел. През декември 2015 г., след като ЕС излезе с директива за етикетиране на продуктите от селищата в окупираните територии, Нетаняху насочи външното министерство да преустанови контактите с ЕС за мирния процес в Близкия изток в очакване на преразглеждане на отношенията с институциите на ЕС. Тази ситуация продължи няколко месеца.", "date": "2018.06.10", "title": "Бенямин Нетаняху нямал време за среща с Федерика Могерини"}
{"url": "https://www.actualno.com/crime/rumen-petkov-ubiecyt-na-pelov-bil-agent-na-mvr-news_678945.html", "text": "  Марио Панчев – мъжът, който ликвидира избягалия затворник Владимир Пелов, но после сам почина от раните си, е бил агент на МВР. Това обяви в студиото на „Тази неделя” по бТВ лидерът на АБВ и бивш вътрешен министър Румен Петков. Според него в момента ведомството е в катастрофално положение и ръководителят му Валентин Радев трябва да бъде сменен.  \"Анализът (на случилото се с Пелов-б.р.) трябва да го прави друг министър. Да кажеш „Малшанс, ние тамън да го хванем и нашият агент го гръмна – защото починалият в „Пирогов” е агент на МВР (…) Той е в основата на свидетелските показания срещу застреляния престъпник Пелов, той е човекът, информирал МВР за редица неща\", възмути се Петков.   Според него мрежата на информаторите и помагачите на МВР е съсипана и затова ботевградските полицаи не са научили, че в един конкретен апартамент на свързан с избягалия затворник се купува 3 пъти повече храна и сметките скачат драстично без видим повод. \"Деморализирана е системата и обществото не желае да работи със системата в този й вид. Изводът от тази саморазправа е, че няма държава, престъпниците решават своите проблеми помежду си\", подчерта Румен Петков.   Според него ударите по МВР са започнали още от 1992 г. с \"безпринципната кадрова политика\": \"Хора бяха изхвърлени на улицата и някои от тях бяха длъжни да оцелеят по не най-добрия за държавата начин\". Другите удари дошли от непрекъснатите преструктурирания и ваденето на досиета извън кръга на \"политическите доносници\", което прекършило агентурния апарат.", "date": "2018.06.10", "title": "Румен Петков: Убиецът на Пелов бил агент на МВР"}
{"url": "https://www.actualno.com/crime/vodolazi-otkriha-tjaloto-na-11-godishnoto-momche-news_678931.html", "text": "  Водолази откриха тялото на 11-годишното момче, което късно вчера изчезна във водите на река Струма.  В подновената тази сутрин акция по издирването му  участваха общо 60 човека от БЧК, пожарната и доброволци, съобщава БНР.   Детето беше открито на речното дъно, на метри от мястото, където вчера играело с двете си братовчедки от Кресна, на които било на гости.   Речният бряг редовно се използвал от местните хора, включително и деца, за плажуване през лятото.\r\nТялото на момчето ще бъде транспортирано в Благоевград за извършване на съдебно-медицинска експертиза    ", "date": "2018.06.10", "title": "Водолази откриха тялото на 11-годишното момче"}
{"url": "https://www.actualno.com/business/pobeditelite-koito-razchupiha-zvezdata-na-fara18-news_678954.html", "text": "  Най-големият и престижен рекламен фестивал в България – ФАРА 2018, отличи на тържествена церемония победителите в тазгодишното издание на конкурса.  Броят на желаещите да вземат участие в рекламното съревнование е значително по-висок от предходната година и изправи журито на конкурса пред двудневно предизвикателство, да избере най-добрите кампании сред всички номинирани. Тази година в конкурса се включиха 28 рекламни агенции с 322 заявки, а броят на закупени акредитации е с 20% повече от миналата година и гостите препълниха зала „Борис Христов“ в Пловдив. Две трети от акредитациите бяха за представители на комуникационни агенции, а останалата част за рекламодатели и партньори. Творческата концепция заложи на връзката между агенция и клиент и споделения резултат. Фестивалът мина под мотото „Работим заедно. Печелим заедно“ и за първи път емблематичната статуетка звезда буквално бе разделена на две.\r\n„Високият интерес към ФАРА 2018 се дължи,както на силната година сред творческите агенции, така и на заявеното уважение към усилията на клиентите. За първи път от основаването на наградите, взехме решение „звездата“ на ФАРА да бъде разделена на две, за да споделим успеха на кампании, базирани на взаимното доверие и екипна работа“, коментира Николай Караджов, изпълнителен директор БАКА.   Конкурсът се провежда за 19-та поредна година и във фестивалната част предложи разширена лекционна част и уъркшопи. Световни имена като Пол Арнолд, Стийв Хенри, Ричард Мълъндър, Гурдийп Пури, Леван Лепсверидзе и Катаржина Драговичпредставиха актуални тенденции и съвети от рекламния бранш и обмениха опит с местните рекламисти и маркетолози.    Най-дългоочакваната титла за всички рекламисти вече е официално обявена – . А .\r\nСлед цяла година споделени усилия, креативни идеи и доверие, във фестивала бяха отличени агенция и клиенти за рекламни форми и кампании в следните категории:     1. ТВ РЕКЛАМА И КИНОРЕКЛАМА СТОКИ\r\nСРЕБРО - \" \"\r\nРекламодател: Ростар БГ ЕООД\r\nАгенция: Nitram\r\nБРОНЗ Рекламодател: Загорка АД   Агенция: Nitram\r\nБРОНЗ - (серия от 3)\r\nРекламодател: Филикон 97 АД\r\nАгенция: reforma\r\nБРОНЗ - (серия от 3)\r\nРекламодател: Загорка АД\r\nАгенция: All Channels Advertising\r\nФИНАЛИСТ Рекламодател: Нухелт АД\r\nАгенция: The Smarts\r\n2. ТВ РЕКЛАМА И КИНОРЕКЛАМА - УСЛУГИ\r\nЗЛАТО - Рекламодател: Банка ДСК\r\nАгенция: Noble Graphics\r\nСРЕБРО - \"\r\nРекламодател: UniCreditBulbank\r\nАгенция: The Smarts\r\nСРЕБРО - (серия от 52)\r\nРекламодател: Telenor\r\nАгенция: guts&brainsDDB\r\nБРОНЗ - (серия от 2)\r\nРекламодател: Глобал Брандс Дистрибюшън ООД\r\nАгенция: Ogilvy Group\r\nБРОНЗ - Рекламодател: EVN България\r\nАгенция: guts&brainsDDB\r\nБРОНЗ - Рекламодател: ЛИДЛ България\r\nАгенция: guts&brainsDDB\r\nБРОНЗ - Рекламодател: Telenor\r\nАгенция: guts&brainsDDB\r\nБРОНЗ - Още хиляди причини да вземеш кредит (серияот 3)\r\nРекламодател: Банка ДСК\r\nАгенция: Noble Graphics\r\nБРОНЗ - Рекламодател: Telenor\r\nАгенция: guts&brainsDDB\r\nФИНАЛИСТ Рекламодател: Telenor\r\nАгенция: guts&brainsDDB& Tribal WorldwidеСофия\r\n3. ТВ РЕКЛАМА И КИНОРЕКЛАМА - СОЦИАЛНА, ПОЛИТИЧЕСКА, МЕДИЙНА РЕКЛАМА\r\nЗЛАТО - (серия от 2)\r\nРекламодател: Международен София Филм Фест\r\nАгенция: guts&brainsDDB СРЕБРО - Рекламодател: Ростар БГ ЕООД\r\nАгенция: Nitram\r\nБРОНЗ - Рекламодател: Сдружение \"Национална мрежа за децата\"\r\nАгенция: reforma\r\nБРОНЗ - Рекламодател: Трейдинг 212\r\nАгенция: guts&brainsDDB\r\nБРОНЗ - Рекламодател: Трейдинг 212\r\nАгенция: guts&brainsDDB\r\nФИНАЛИСТИ Рекламодател: КлиърЛендинг АД\r\nАгенция: Nitram\r\n\"LIDL SnM Tour\"\r\nРекламодател: ЛИДЛ България\r\nАгенция: guts&brainsDDB БРОНЗ - Рекламодател: OLX\r\nАгенция: guts&brainsDDB\r\nРЕКЛАМЕН ТЕКСТ\r\nЗЛАТО - Рекламодател: Ростар БГ ЕООД\r\nАгенция: Nitram\r\nЗЛАТО - (серия от 3)\r\nРекламодател: Ростар БГ ЕООД\r\nАгенция: Nitram\r\nБРОНЗ- (серия от 4)\r\nРекламодател: OLX\r\nАгенция: guts&brainsDDB\r\nБРОНЗ - (серия от 3)\r\nРекламодател: Банка ДСК\r\nАгенция: Noble Graphics\r\nБРОНЗ - superselsko.eu\r\nРекламодател: Ростар БГ ЕООД\r\nАгенция: Nitram\r\nФИНАЛИСТИ Рекламодател: ПоршеИзток ООД\r\nАгенция: Tribal Worldwide София\r\nЛютеници Philicon Рекламодател: Филикон 97 АД\r\nАгенция: reforma Рекламодател: Tavex ЕООД\r\nАгенция: Tribal Worldwide София ЗЛАТО - Рекламодател: Перно Рикар България\r\nАгенция: guts&brainsDDB\r\nЗЛАТО - Рекламодател: Загорка АД\r\nАгенция: All Channels Advertising\r\nСРЕБРО - Jameson \"Безстрашни пичове\" (серия от събития)\r\nРекламодател: ПерноРикарБългария\r\nАгенция: All Channels Advertising\r\nСРЕБРО - Рекламодател: Трейдинг 212\r\nАгенция: guts&brainsDDB\r\nБРОНЗ - Рекламодател: Смартс ООД\r\nАгенция: The Smarts\r\nФИНАЛИСТИ Рекламодател: Сдружение Национална мрежа за децата\r\nАгенция: reforma Рекламодател: Порше БГ\r\nАгенция: 121 Agency СРЕБРО - Рекламодател: Порше Изток ООД\r\nАгенция: Tribal Worldwide София\r\nСРЕБРО - Рекламодател: Фондация \"ГЛАС\"\r\nАгенция: NEXT-DC\r\nБРОНЗ - Рекламодател: Банка ДСК\r\nАгенция: Noble Graphics\r\nФИНАЛИСТИ\r\nБългария в чаша вино\r\nРекламодател: Мари Бризар Уайн енд спиритс България ЕООД\r\nАгенция: All Channels Advertising\r\nПреса Рекламодател: WWF България\r\nАгенция: Noble Graphics ЗЛАТО - \"RiceUP! Eat smart\"\r\nРекламодател: Нухелт АД\r\nАгенция: The Smarts\r\nСРЕБРО - (серия от 3)\r\nРекламодател: Български хелзинкски комитет\r\nАгенция: Noble Graphics\r\nСРЕБРО - (серия от 4)\r\nРекламодател: Carlsberg България\r\nАгенция: Noble Graphics\r\nБРОНЗ - Рекламодател: Bianki Shoes\r\nАгенция: Yellowmark\r\nБРОНЗ - Рекламодател: Народентеатър \"ИванВазов\"\r\nАгенция: The Smarts\r\nФИНАЛИСТИ (серия от 2)\r\nРекламодател: KauflandБългария\r\nАгенция: Noble Graphics Рекламодател: Сдружение \"Национална мрежаз адецата\"\r\nАгенция: reforma\r\n\"Супер селско изпълнение (серия от 3)\r\nРекламодател: Ростар БГ ЕООД\r\nАгенция: Nitram ЗЛАТО - \"Късни представления\" (серия от 3)\r\nРекламодател: THEATRO\r\nАгенция: Noble Graphics\r\nСРЕБРО - Рекламодател: Порше БГ\r\nАгенция: NRG BRANDS\r\nСРЕБРО - Рекламодател: Нов български университет\r\nАгенция: NRG BRANDS\r\nФИНАЛИСТ Рекламодател: НПО \"Еволюционенпоглед\"\r\nАгенция: reforma ЗЛАТО - Рекламодател: Inter Expo Center\r\nАгенция: Noble Graphics\r\nЗЛАТО - Рекламодател: Фондация \"Америка за България\"\r\nАгенция: Tribal Worldwide София\r\nСРЕБРО - Рекламодател: Shoot!\r\nАгенция: The Smarts\r\nБРОНЗ - Рекламодател: Изба \"Карабунар\" ООД\r\nАгенция: New Moment New Ideas Company\r\nБРОНЗ - Рекламодател: Power Pops\r\nАгенция: FOUR PLUS\r\nБРОНЗ - Рекламодател: Reinvent | The Innovation Law Hub\r\nАгенция: FOUR PLUS\r\nФИНАЛИСТИ Рекламодател: Смартс ООД\r\nАгенция: The Smarts Рекламодател: Фондация \"Америка за България\"\r\nАгенция: Tribal Worldwide София СРЕБРО - Рекламодател: Перно Рикар България\r\nАгенция: Tribal Worldwide София\r\nСРЕБРО - Рекламодател: „Златенмед“\r\nАгенция: A Team\r\nБРОНЗ - Рекламодател: ИзбаКарабунар ООД\r\nАгенция: New Moment New Ideas Company ЗЛАТО - (серия от 2)\r\nРекламодател: Глобал Брандс Дистрибюшън ООД\r\nАгенция: Ogilvy Group\r\nСРЕБРО - Рекламодател: Нухелт АД\r\nАгенция: The Smarts\r\nБРОНЗ - Рекламодател: UniCredit Bulbank\r\nАгенция: The Smarts\r\nБРОНЗ - Рекламодател: Международен София Филм Фест\r\nАгенция: guts&brainsDDB\r\nБРОНЗ - Рекламодател: Международен София Филм Фест\r\nАгенция: guts&brainsDDB\r\nФИНАЛИСТИ Рекламодател: Мари Бризар Уайн енд спиритс България ЕООД\r\nАгенция: All Channels Advertising Рекламодател: Kaufland България\r\nАгенция: Noble Graphics Рекламодател: Carlsberg България\r\nАгенция: Noble Graphics\r\nTrading Revolution\r\nРекламодател: Трейдинг 212\r\nАгенция: guts&brainsDDB ЗЛАТО - Рекламодател: THEATRO\r\nАгенция: Noble Graphics\r\nСРЕБРО Плакати\r\nРекламодател: Carlsberg България\r\nАгенция: Noble Graphics\r\nСРЕБРО - Рекламодател: Нов български университет\r\nАгенция: NRG BRANDS\r\nБРОНЗ - Рекламодател: СердикаЦентър\r\nАгенция: guts&brainsDDB\r\nБРОНЗ - Рекламодател: Kaufland България\r\nАгенция: Noble Graphics\r\nБРОНЗ - \"Детски отделения Пирогов\"\r\nРекламодател: Фондация \"Америка за България\"\r\nАгенция: FOUR PLUS\r\nБРОНЗ - Рекламодател: Перно Рикар България\r\nАгенция: Tribal Worldwide София\r\nФИНАЛИСТ\r\nКолекция Рекламодател: WWF България\r\nАгенция: Noble Graphics ЗЛАТО - Рекламодател: Перно Рикар България\r\nАгенция: guts&brainsDDB\r\nСРЕБРО - Витрини Рекламодател: WWF България\r\nАгенция: Noble Graphics\r\nБРОНЗ - Рекламодател: EVN България\r\nАгенция: guts&brainsDDB\r\nФИНАЛИСТ - плакат за дрешетки\r\nРекламодател: Сдружение Национална мрежа за децата\r\nАгенция: reforma ЗЛАТО - Рекламодател: DECATHLON България\r\nАгенция: All Channels Advertising\r\nСРЕБРО - Рекламодател: EVN България\r\nАгенция: guts&brainsDDB\r\nБРОНЗ - Рекламодател: ПоршеИзток ООД\r\nАгенция: Tribal Worldwide София\r\nБРОНЗ - Рекламодател: КлиърЛендинг АД\r\nАгенция: Nitram\r\nБРОНЗ - Рекламодател: Трейдинг 212\r\nАгенция: guts&brainsDDB\r\nФИНАЛИСТИ Рекламодател: Загорка АД\r\nАгенция: All Channels Advertising\r\n\"Коледни картички\"\r\nРекламодател: Carlsberg България\r\nАгенция: Noble Graphics  СРЕБРО - Рекламодател: Telenor\r\nАгенция: guts&brainsDDB\r\nСРЕБРО - Рекламодател: VISA\r\nАгенция: NEXT-DC\r\nБРОНЗ - Рекламодател: DECATHLON България\r\nАгенция: All Channels Advertising\r\nБРОНЗ - Сайт Рекламодател: WWF България\r\nАгенция: Noble Graphics\r\nБРОНЗ - Рекламодател: ТЕСИ\r\nАгенция: Noble Graphics\r\nФИНАЛИСТ - Рекламодател: Ростар БГ ЕООД\r\nАгенция: Nitram БРОНЗ - Рекламодател: Макдоналдс™\r\nАгенция: guts&brainsDDB\r\nФИНАЛИСТИ Рекламодател: EVN България\r\nАгенция: guts&brainsDDB (серия от 4)\r\nРекламодател: Хаус Маркет България\r\nАгенция: Ogilvy Group ЗЛАТО - Рекламодател: Загорка АД\r\nАгенция: All Channels Advertising\r\nСРЕБРО - Рекламодател: Загорка АД\r\nАгенция: All Channels Advertising БРОНЗ - \"Има място и за теб\"\r\nРекламодател: Тук-Там / Back2Bg\r\nАгенция: gobox\r\nБРОНЗ - Рекламодател: Загорка АД\r\nАгенция: All Channels Advertising\r\nБРОНЗ - Рекламодател: Банка ДСК\r\nАгенция: Noble Graphics\r\nФИНАЛИСТИ Рекламодател: Загорка АД\r\nАгенция: The Smarts Рекламодател: Загорка АД\r\nАгенция: All Channels Advertising СРЕБРО - Рекламодател: Макдоналдс™\r\nАгенция: guts&brainsDDB\r\nБРОНЗ - Рекламодател: EVN България\r\nАгенция: guts&brainsDDB ФИНАЛИСТ\r\nThe Big Beefeater Challenge\r\nРекламодател: Перно Рикар България\r\nАгенция: Tribal Worldwide София ЗЛАТО - Рекламодател: Telenor\r\nАгенция: guts&brainsDDB\r\nСРЕБРО - Рекламодател: VISA\r\nАгенция: NEXT-DC\r\nБРОНЗ - Decathlon - Рекламодател: DECATHLON България\r\nАгенция: All Channels Advertising\r\nБРОНЗ - Рекламодател: Telenor\r\nАгенция:guts&brainsDDB  СРЕБРО Лютеници Philicon Рекламодател: Филикон 97 АД\r\nАгенция: reforma\r\nСРЕБРО - Рекламодател: Ростар БГ ЕООД\r\nАгенция: Nitram\r\nБРОНЗ - Рекламодател: Canon\r\nАгенция: NEXT-DC\r\nБРОНЗ - Рекламодател: Перно Рикар България\r\nАгенция: All Channels Advertising\r\nБРОНЗ - Рекламодател: Carlsberg България\r\nАгенция: Noble Graphics\r\nБРОНЗ - Рекламодател: Загорка АД\r\nАгенция: All Channels Advertising ЗЛАТО - Рекламодател: ЛИДЛ България\r\nАгенция: guts&brainsDDB\r\nЗЛАТО - Рекламодател: Telenor\r\nАгенция: guts&brainsDDB\r\nЗЛАТО - Рекламодател: Трейдинг 212\r\nАгенция: guts&brainsDDB\r\nСРЕБРО - Рекламодател: DECATHLON България\r\nАгенция: All Channels Advertising\r\nСРЕБРО - Рекламодател: Банка ДСК\r\nАгенция: Noble Graphics\r\nБРОНЗ - Рекламодател: Клиър Лендинг АД\r\nАгенция: Nitram\r\nБРОНЗ - Рекламодател: EVN България\r\nАгенция: guts&brainsDDB\r\nБРОНЗ - Рекламодател: Telenor\r\nАгенция: guts&brainsDDB ЗЛАТО - Рекламодател: WWF България\r\nАгенция: Noble Graphics\r\nБРОНЗ - Рекламодател: Български хелзинкски комитет\r\nАгенция: Noble Graphics\r\nIII. Злато - Всички номиниранизаявки в категориите, както и повече информация за кампаниите на победителите, можете да намерите на . Целта на фестивала е да демонстрира постиженията на комуникационната индустрия в България и да отличи най-добрите рекламни форми и комуникационни кампании. Най-големият рекламен фестивал в България и се организира от 2000-та година насам от Българската асоциация на комуникационните агенции. Обединява в себе си конкурс на комуникационни идеи и лекционен панел с участието на уважавани международни лектори. Във ФАРА участват над 500 професионалисти от комуникационния бранш, представители на творчески професии, режисьори, продуценти, водещи рекламодатели, маркетинг специалисти, медии.\r\nФестивалът представи най-добрите рекламни форми и кампании, създадени в България и  реализирани в страната или в чужбина през 2017 и 2018 година. Комуникационните агенции ще демонстрират постиженията си в 26 различни категории в разделите: „Аудио-визуални форми и копирайтинг“, „Художествено оформление и дизайн“, „Дигитални форми и креативно използване на медиа“, „Кампании“.", "date": "2018.06.10", "title": "Победителите, които разчупиха звездата на ФАРА‘18 "}
{"url": "https://www.actualno.com/society/prognoza-za-vremeto-10-uni-nedelja-news_678913.html", "text": "  В сутрешните часове слънцето ще грее по-ярко на небосклона над цяла България, като само на запад се очакват малко повече облаци в определени часове и на определени места. Следобед обаче ще има краткотрайни валежи и гръмотевици в Западна и Централна България, по-интензивни над планините. Остават условията за градушки, гласи прогнозата за времето, съобщена от Агенция \"Фокус\".  Над Източна България ще преобладава слънчево време с временни увеличения на облачността, но без валежи. Ще духа слаб до умерен североизточен вятър. Температурите слабо ще се понижат и преобладаващите максимални ще бъдат между 25° и 30°. Атмосферното налягане е и ще се задържи малко по-ниско от средното за юни.   Над Черноморието ще преобладава слънчево време с временни увеличения на облачността, но без валежи. Ще духа до умерен североизточен вятър. Максимални температури на въздуха: 24-26°. Температурата на морската вода е 22-25°. Вълнението на морето ще бъде 3 бала.   Над планините в Западна и Централна България ще значителна облачност, около и след обяд купесто-дъждовна. На места ще превали краткотраен дъжд, временно интензивен, придружен с гръмотевици. Много слънчеви часове ще има над масивите в Източна България. Ще духа умерен, по билата и временно силен вятър от изток-североизток. Максимална температура на височина 1200 метра около 20°, на 2000 метра – около 13°.\r\nВ началото на новата седмица отново бързо ще се затопли. Преваляванията ще са само на отделни места, главно в планинските райони. В сряда на много места в Западна България отново ще има условия за краткотрайни и интензивни валежи. Ще има и гръмотевични бури, възможни са и градушки.       ", "date": "2018.06.10", "title": "Прогноза за времето - 10 юни (неделя)"}
{"url": "https://www.actualno.com/crime/mvr-preduprejdava-za-uvelichavashti-se-opiti-za-telefonni-izmami-v-sliven-news_678911.html", "text": "  Областната дирекция на МВР в Сливен изрично отправи предупреждение, че има зачестили опити за телефонни измами.  Най-често става въпрос за лъжа, че полицай търси съдействие от гражданин за арест на телефонни измами. Човек получава телефонно обаждане от мъж, който се представя за полицейски служител. Разговорът започва с въпроси от мнимия полицай дали лицето е получавало наскоро обаждане с една от схемите за измина и обяснява, че разполагат с информация и списък с възрастни хора, набелязани от измамниците, които предстои да станат тяхна жертва. За да се предотврати всичко това, жертвата трябва да помогне на полицията, тъй като в района са разположени полицейски служители, ангажирани в специализирана операция за задържането на престъпниците.   В хода на разговора мнимият полицай заявява, че е необходимо без  притеснение да се предоставят наличните парични средства или ценните  вещи (в повечето случаи се иска същите да бъдат хвърлени през терасата  на жилището), уверявайки, че след задържането на телефонните измамници,  парите и ценни вещи ще бъдат върнати. Възможно е схемата да бъде променена, но искането на пари и ценности остава.   ОДМВР Сливен предупреждава, че не извършва полицейска операция в момента и няма практика да се свързва и да дава инструкции на гражданите по телефона.\r\nСамо за вчерашния 9 юни е имало 5 сигнала за опит за такава измама.    ", "date": "2018.06.10", "title": "МВР предупреждава за увеличаващи се опити за телефонни измами в Сливен"}
{"url": "https://www.actualno.com/showbusiness/koja-e-naj-seksi-jenata-na-sveta-za-2018-godina-kejt-yptyn-snimki-news_678916.html", "text": "  Американският топмодел Кейт Ъптън е обявена за най-сексапилната жена на планетата за 2018 г., сочи класация на списание \"Максим\", цитирана от БГНЕС.  Красавицата, която е съпруга на бейзболиста Джъстин Върландър, направи провокативна фотосесия за корицата на списанието. Тя е дело на прочутия френски моден фотограф Жил Бенсимон и е заснета в Израел.\r\nЪптън наследява на трона Хейли Болдуин. Ъптън е считана от мнозина за съвременна Мерилин Монро.      Американският фотомодел вече гледа и към други житейски сфери. Тя стартира собствена програма Strong4Me Fitness, с която за 12 седмици всяка дама би могла да постигне резултатите, които направиха Ъптън номер едно в класацията на \"Максим\".      ", "date": "2018.06.10", "title": "Коя е най-секси жената на света за 2018 година - Кейт Ъптън (СНИМКИ)"}
{"url": "https://www.actualno.com/chronicles/pyrvite-svobodni-i-demokratichni-parlamentarni-izbori-v-bylgarija-news_678753.html", "text": "  Първият кръг на изборите за седмото велико народно събрание е   проведен в България на 10 юни 1990 г., а вторият кръг за 18 места — на   17 юни с.г. Те са и първите демократично проведени избори в страната   след падането на социализма.  Новата избирателна система е променена от 400 единични избирателни   райони, използвани по време на комунистическия режим, в система, при   която половината са избрани като член в един избирателни райони, а   другата половина — чрез пропорционално представителство. Резултатът е   победа за Българската социалистическа партия, която печели 211 от 400   места. Избирателната активност е 90,3%.   Седмото велико народно събрание е Велико народно събрание на   Република България, което е свикано в резултат на първите след   Деветосептемврийския преврат свободни и демократични избори в страната,   проведени на 10 юни 1990. Основна цел на събранието е изработване и   приемане на Конституция на Република България.   Събранието работи от 10 юли 1990 до 2 октомври 1991 г., когато се   саморазпуска. Гласуват 6 976 620 от всички, имащи право на глас. БСП   получава 47,1 % от гласовете, СДС - 36.2 %, ДПС - 5,75 % БЗНС - 4 %,   Отечествен съюз - 0,5 %\r\nИзточник: Уикипедия       ", "date": "2018.06.10", "title": "Първите свободни и демократични парламентарни избори в България"}
{"url": "https://www.actualno.com/moresport/pyrvata-nadprevara-na-red-bull-na-morenite-posreshtna-blizo-100-entusiasti-news_678960.html", "text": "  В арена на единствената по рода си екстремна надпревара Red Bull Moreni Challenge се превърна  природният скален феномен Морените в местността Златните мостове на Витоша, разчупвайки всички представи за планинско състезание.  По идея на българския спортен ориентировач, бегач и рекордьор Кирил Николов-Дизела, 93-ма мераклии се в състезание нагоре по формиранaта преди около 5 млн. години каменна река с дължина на трасето от 700 м.\r\nЗа първи път в България и света едни до други бягаха атлети, ориентировачи, катерачи, борци, паркурци, фри-рънъри и ентусиасти с афинитет към необикновените състезания. Между тях имаше както опитни спортисти, така и хора с най-различна подготовка и възраст между 18 и 48 години, за които личното предизвикателство бе по-важно от постигането на добро време.    „Не идвам да спечеля, а да надмина себе си. За мен бе мечта да участвам в такъв вид състезание. Бягам по природни пътеки, и тук искам да тествам какво съм постигнала“, сподели Габриела Георгиева, една от участничките.    Изключително сериозен за преодоляване, теренът постави на изпитание  състезателите, които освен отлична техника, ловкост и бързина,  трябваше да демонстрират и завидна концентрация и воля, за да пристигнат безпроблемно на финала за най-кратко време, преценявайки точната линия и подходящите камъни.\r\nОт общо 93-ма участници  84 бяха мъже и 9 жени, като мъжете стартираха в три квалификационни серии. Победител  в първата надпревара Red Bull Moreni Challenge с време 6:02 мин стана Иван Сираков, един от най-добрите родни ориентировачи и близък приятел и „колега“ на Дизела, който сподели, че минава трасето за първи път и именно ориентирането много му е помогнало за успеха. При жените с най-добро време 9:08 първа се класира Десислава Христова, също със сериозен дългогодишен опит в ориентирането и планинското бягане. Пълното класиране може да се види !     За безопасността на състезателите  по време на беговата надпревара следяха медици и екип на „Спасителна служба“ с ръководител Красимир Стоянов, които бяха нащрек през цялото време, готови да се отзоват при проблем. За щастие нямаше случай на нито един инцидент, което е доказателство, че участниците внимателно са преценили всеки един участък от екстремното трасе.\r\nВсичко бе на страната на организатори,  участници и зрители – времето се оказа страхотно, спортният дух - на високо ниво. Доброто настроение поддържаха  атлети FreeRun Bulgaria, които направиха две супер атрактивни демонстрации, а за музикалната програмата се погрижи парти джипа АЛЕКО. Наградите на победителите бяха връчени от самия вдъхновител на Red Bull Moreni Challenge – Кирил Николов-Дизела.\r\nВсички присъстващи споделиха, че вече чакат с нетърпение следващото издание на невижданата надпревара през 2019 година.", "date": "2018.06.10", "title": "Първата надпревара на Red Bull на Морените посрещна близо 100 ентусиасти"}
{"url": "https://www.actualno.com/society/pravo-ili-ne-osnovni-prava-i-svobodi-news_675834.html", "text": "  Конституцията е върховният закон във всяка една държава. С нея се уреждат основите на обществените отношения на много и най-различни нива. Едно от нещата, които конституциите уреждат, са основните човешки права и свободи.  Интересно е, че правото познава два вида такива права – основните права на човека и основните права на гражданина.\r\nС първите разполага всеки един от нас – без значение дали е гражданин на държавата, в която се намира или не – всички имаме право на живот, на собственост, на неприкосновеност на жилището и много други.   Гражданските права пък дават възможност на хората да участват в управлението на държавата си – било посредством избори, свободното изразяване на позиция, участие в митинги и манифестации и др.\r\nПовече за това кои са тези права, какво ги прави основни и как да се защитим, в случай, че са нарушени, ще разберете от новия епизод на \" \", осъществен съвместно с Академия за гражданско образование.     ", "date": "2018.06.10", "title": "Прав(о) или не: Основни права и свободи"}
{"url": "https://www.actualno.com/curious/680-000-dolara-za-motora-na-terminatora-news_678924.html", "text": "  Над 2000 предмети, използвани в холивудските хитове, бяха продадени на търг. Сред тях са реквизити от сагите „Междузвездни войни“ и „Терминатор“. Те донесоха на своите организатори приход от над 6 милиона долара.  Моторът „Харли Дейвидсън“, който возеше Арнолд Шварценегер в „Терминатор 2“, намери своя нов собственик за 480 000 долара. Мечът на сър Алек Гинес, изпълнил ролята на джедая Оби-Уан Кеноби, бе продаден за 132 000 долара.   Колесницата от кинокласиката „Бен Хур“ с Чарлтън Хестън бе изтъргувана за 140 000 долара. В търга беше включен и автобусът, с който Сандра Бълок и Киану Рийвс се надбягваха със смъртта в „Скорост“. Той беше продаден за 96 000 долара.   ", "date": "2018.06.10", "title": "680 000 долара за мотора на Терминатора"}
{"url": "https://www.actualno.com/asia/donald-trymp-i-kim-chen-un-sreshta-za-pokaz-ili-realen-uspeh-news_678957.html", "text": "  Първата в историята среща на лидерите на САЩ и Северна Корея Доналд Тръмп и Ким Чен Ун ще има най-вече декларативен характер, а успехът ѝ ще бъде само показен и няма да доведе до пробив при урегулирането на проблемите на Корейския полуостров. Това заяви пред ТАСС директорът на Центъра по азиатска стратегия на Русия Георгий Толороя.  \"Позициите на страните по принцип не са съвместими: Тръмп иска пълна и незабавна денуклеаризация на Корейския полуостров, а Северна Корея си дава вид, че е съгласна, но само на етапи\", обясни експертът съмненията си.\r\n\"Независимо от решителните изявления, че винаги се е стремял към денуклеаризация, готов е да се откаже от ядреното оръжие и да предприеме в тази връзка определени стъпки, дълбоко в душата си севернокорейският лидер разчита на това, че американците няма да изпълнят задълженията и изискванията, които Пхенян би искал да види от тяхна страна като израз на взаимност. Във Вашингтон твърде много сили и престиж са насочени към това да се притиска Северна Корея.\"   Според Толороя е странно да се предполага, че \"Северна Корея изведнъж ще се откаже от оръжията, и за това отведнъж ще я заобичат и ще я оставят на мира\". \"В севернокорейското ръководство няма наивни хора.\"\r\nЕкспертът е на мнение, че и от двете страни се води хитра игра. Толороя подчертава, че важно значение за изхода от срещата има обстоятелството ще се реши ли Тръмп да я използва за свой собствен пиар на фона на вътрешнополитическите си проблеми.    Въпреки това Толороя не крие надеждата си в резултат на срещата на върха да бъде приета някаква декларация, в която може официално да бъде отбелязано намерението на двете държави официално да се приключи с конфликта на Корейския полуостров. След приключването на най-острата фаза на конфликта през 1953 г. нито една от страните не е заявила прекратяване на състоянието на война. Чак през 1991 г. Сеул и Пхенян подписаха споразумение за примирие, ненападение, сътрудничество и обмен, но по-късно двете страни се отказаха от него.\r\n\"Севернокорейската страна не се готви да подписва никакъв документ в Сингапур, но е възможно да бъде прието заявление от общ характер\", предполага експертът, цитиран от БГНЕС. Освен това двустранното обявяване на прекратяване състоянието на война \"няма да има юридическа сила без участието на Китай\".", "date": "2018.06.10", "title": "Доналд Тръмп и Ким Чен Ун - среща за показ или реален успех? "}
{"url": "https://www.actualno.com/society/avtoshestvie-v-podkrepa-na-bolnicata-vyv-vraca-news_678926.html", "text": "  Във Враца се организира поредно автошествие в подкрепа на местната болница. Към 19.00 часа протестиращите ще затворят за движение по една от двете ленти в двете платна на международния път Е-79 край града по посока към Мездра, съобщава БНР.  Поредният протест за врачанската болница е граждански и се организира в социалните мрежи, обясни един от инициаторите му Димитър Господинов.   \"Ние продължаваме, защото, освен че платиха заплатите на докторите, и то посредством заем, което увеличава тежестта върху болницата, не виждаме никакво движение, т.е. пътят към фалита става още по-къс. Явно, че системата е грешна, защото не е нашата болница само. Явно не става така\".   Автошествието ще тръгне от площад \"Софроний Врачански\", ще мине през най-големия жилищен комплекс във Враца - \"Дъбника\", и ще завърши на международния път Е-79 , на изхода на града към Мездра.", "date": "2018.06.10", "title": "Автошествие в подкрепа на болницата във Враца"}
{"url": "https://www.actualno.com/balkani/protest-sreshtu-stalinistkoto-pravosydie-v-rumynija-news_678918.html", "text": "  Над 150 000 души участваха в протеста в Букурещ организиран от управляващата коалиция в Румъния срещу \"злоупотребите в съдебната система в страната\".  \"Този протест бе опит от страна на управляващите да се преборят с онези, които организират демонстрации с твърдението, че правителството пречи на антикорупционните процеси в Румъния\", предаде Аджерпрес, цитирана от БГНЕС.   На протеста в столицата присъстваха премиерът на страната Виорика Дънчила и доста министри от нейния кабинет. На огромни транспаранти пишеше: \"Стоп на сталинистките процеси\" и \"Искаме правосъдие, а не политическа полиция\".   Лидерът на управляващата Социалдемократическа партия Ливиу Драгнеа, който се смята за най-мощната политическа фигура в Румъния, очаква присъдата си от антикорупционен процес на 21 юни. Според разследването Драгнеа е създал организирана престъпна група, която е фалшифицирала документи за да получи средства от ЕС. Поради друга присъда от 2016 година, за изборна измама, той не може да бъде избран за премиер на Румъния. Драгнеа бе посрещнат с овации от участниците в протеста, които се събраха на централния площад \"Виктория\".", "date": "2018.06.10", "title": "Протест срещу \"сталинисткото правосъдие\" в Румъния"}
{"url": "https://www.actualno.com/blagoevgrad/izdirvat-11-godishno-momche-vyv-vodite-na-struma-news_678920.html", "text": "  11-годишно момче от село Микрево е изчезнало късния следобед в събота, докато се къпело с още трима приятели в река Струма край Кресна, съобщава БНР. Детето е било на гости при роднини и заедно с още две момичета  решили да поиграят в реката, на място, което често се използва от  местните хора за плажуване. Докато децата били във водата, забелязали, че момчето го няма. След като не успели да го открият в района, се обадили на родителите му.  На място са пристигнали пожарни екипи, доброволци, близки на момчето, което е от село Микрево, община Струмяни. Търсенето в реката е продължило няколко час безрезултатно. Заради настъпването на вечерта издирването е преустановено.   Малко след 7.00 часа  издирването беше подновено. \"Сутринта започна претърсването отново. Обхожда се целият участък на река Струма от Кулата до Кресна. В претърсването участват екипи на РДПБЗН – Благоевград, на полицията, на БЧК, доброволци, има и екип водолази на Столична дирекция \"Пожарна безопасност и защита на населението\", които, съвместно с екипи от БЧК, с лодки ще претърсят определени места реката\", обясни областният началник на пожарната в Благоевград Георги Пармаков.   ", "date": "2018.06.10", "title": "Издирват 11-годишно момче във водите на Струма"}
{"url": "https://www.actualno.com/america/kanada-s-otveten-udar-taksa-za-vnos-ot-sasht-news_678928.html", "text": "  В  речта си след края на срещата на Г-7 премиерът на Канада Джъстин Трюдо заяви, че страната му ще въведе от 1 юли тарифи за вносни стоки от САЩ. Реакцията идва в отговор на митата за Канада в стоманодобива и автомобилостроенето, наложени от Тръмп, които Трюдо обяви за \"незаконни и неприемливи\".  \"Аз не искам да навредим на американските работници. Те са наши колеги, наши приятели. Но моята работа е да защитавам канадските работници, канадските интереси и аз ще го направя, без да се колебая. Това обясних на президента\", каза канадският премиер за разговорите си с американския президент, цитиран от БНР.   Припомняме, че САЩ въведе мито от 25% за вноса на стомана и 10% за вноса на алуминий от Канада, ЕС, Мексико и от Азия.   ", "date": "2018.06.10", "title": "Канада с ответен удар - такса за внос от САЩ"}
{"url": "https://www.actualno.com/moresport/furi-se-zavyrna-po-tipichen-nachin-v-boksa-news_678912.html", "text": "  Непобеденият боксьор в тежка категория се завърна на професионалния ринг точно по начина, по който всички  очакваха - с победа в скучен откъм боксови качества двубой. Сефер Сефери  се отказа след края на 4-ия рунд, но двубоят определено беше интересен,  макар и не за боксовите си качества.  Битката започна с \"целувка\" между Фюри и Сефери, а още в първия рунд  \"Краля на ромите\" показа неуважение към съперника - на няколко пъти той  откровено му се подигра и след това дори потанцува на ринга.\r\nВ рунд №2 пък очевидно заради скуката в центъра на залата няколко  души в залата се сбиха помежду си, а Фюри беше далеч по-зинтересован от  случващото се там. Най-накрая в рунд №4 Сефери нанесе удар с кука с  дясната ръка и това разгневи Фюри. До края на рунда той му нанесе много  тежки удари и няколко ъперкъти, а това отказа Сефери да се появи на  ринга за рунд №5.       .    ", "date": "2018.06.10", "title": "Фюри се завърна по типичен начин в бокса"}
{"url": "https://www.actualno.com/america/g-7-otdelja-miliardi-za-obrazovanieto-na-jeni-news_678917.html", "text": "  Лидерите на страните от Г-7 взеха решение да отпуснат над 2,9 милиарда долара за различни програми за повишаване на качеството на образованието на жените в бедните страни. Това се казва в изявление, разпространено от пресслужбата на канадския премиер Джъстин Трюдо, който е домакин на срещата, предаде БГНЕС.  „Канада заедно със страните от ЕС, Германия, Япония, Великобритания и Световната банка обявяват инвестиция в размер на 2,9 милиарда долара, които трябва да заложат основата за премахването на бариерите и подобряване на достъпа до качествено образование в цял свят“, се казва в документа. В него се подчертава, че това е най-голямата инвестиция в образованието на жени и момичета в страните в криза и конфликти.   „Половото равенство е едно от основните човешки права и основен приоритет на Канада по време на нейното председателство на Г-7“, се казва в изявлението.   „Трябва да работим заедно, за да се убедим, че всички жени и момичета имат достъп до качествено образование“, заяви Трюдо. Той е убеден, че образованието може да промени живота на жените и момичетата към по-добро.\r\nКанадският премиер отделя първостепенно внимание на въпросите за половото равенство. При сформирането на своето правителство през 2015 г. той се ръководеше именно от този принцип. Половината негови министри са дами.       През март 2017 г. Трюдо, който сам се определя като феминист, обяви, че Отава в течение на три години ще похарчи 650 милиона долара за програми за защита на сексуалното е репродуктивното здраве на жените. През 2018 г. по негова инициатива беше създаден Специален съвет за равенство на половете, който е дал препоръки по всички точки и въпроси, обсъдени на срещата на Г-7.", "date": "2018.06.10", "title": "Г-7 отделя милиарди за образованието на жени"}
{"url": "https://www.actualno.com/business/prevozvachi-veche-pitat-borisov-ima-li-smelost-da-kaje-ne-na-paket-mobilnost-news_678910.html", "text": "  Има надежда, но много малка, за да не изхвърли пакет \"Мобилност\" българските превозвачи от пазара в ЕС. Това заяви председателят на Асоциацията на българските предприятия за международни превози и пътища Георги Петърнейчев.  Според Петърнейчев огромно значение има наличието на политическа воля, но лично той се съмнява, че такава присъства в достатъчна степен. Експертът е категоричен, че оттук-насетне има какво да се направи от българските политици в европейските институции, но въпросът е в желанието да бъде направено.   \"Преди пакет \"Мобилност\" да се гласува в Европейския парламент, може да се наложи вето. Ако 70 депутати се подпишат и наложат вето, вече ще се гласува в ЕП текст по текст, точка по точка, а не анблок. Тогава може нещо да се промени, след като няма да е анблок. Ако българският премиер, българският министър на транспорта успеят да постигнат някакво съгласие там и някакви компромиси, това може да се промени. И последната надежда е, че накрая се събират министър-председателите на всички страни от ЕС и окончателно утвърждават това, което е прието. Ако нашият премиер има волята и да каже аз няма да гласувам, той може да блокира цялото това решение. И тогава да отиде чак 2019 година в новия Европарламент и да почне да се разглежда отново този мобилен пакет - това е надеждата\", обобщи Петърнейчев пред радио \"Фокус\".   Петърнейчев посочи какво е фактическото положение сега, след като пакетът беше гледан на ниво \"комисия\" и от Съвета на транспортните министри на ЕС. Най-важната рестрикция е задължението на всеки три седмици превозното средство да се връща в държавата, в която е регистрирано - и то натоварено.\r\n\"Само това, което българската икономика произвежда, да го изнасяш и обратно да връщаш за България. Просто не мога да си представя какво ще се случи с тези 60 хиляди автомобила, които ние имаме и работят в ЕС. А българската икономика има необходимост не от 60 хиляди, а само 3 хиляди автомобила могат да я обслужват спокойно\", коментира Петърнейчев.       За финал експертът каза и, че българските превозвачи ще се откажат от каботажа, ако остане сега предлаганият вариант. По думите му, досега е имало санкция, ако за вътрешна линия в друга страна-членка на ЕС натовариш и направиш повече от два курса, но вече се счита за каботаж ако натовариш например от Германия и отидеш в Холандия. По-добре да пререгистрираме фирмите в Македония или Турция, завърши той.", "date": "2018.06.10", "title": "Превозвачи вече питат Борисов има ли смелост да каже \"не\" на пакет \"Мобилност\""}
