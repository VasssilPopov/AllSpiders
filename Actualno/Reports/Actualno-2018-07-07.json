{"url": "https://www.actualno.com/football/duzpi-izhvyrliha-rusija-hyrvatija-shte-spori-za-mjasto-na-finala-news_683752.html", "text": "  Хърватия е последният полуфиналист на , след като в най-интересния, драматичен и динамичен двубой стигна до успеха след дузпи срещу домакина Русия. В редовното време двата отбора си вкараха по един гол, а в продълженията драмата беше пълна, след като първо Вида отбеляза гол в 100', но 5' преди края Фернандес се разписа - 2:2 и дузпи.  В тях Субашич спаси две дузпи, а при последната Ракитич беше точен и след 4:3 при изпълненията на 11-метрови наказателни удари \"шахматистите\" се добраха до полуфинал.   Въпреки че хърватите имаха превес в мача, \"Сборная\" първа стигна до попадение. При наглед безобидна ситуация в 31' Черишев овладя и стреля от 20 метра, пращайки топката неспасяемо в горния десен ъгъл на вратата, пазена от Субашич.\r\nВ 41' обаче с блестяща акция по лявото крило Хърватия изравни. Перишич пропусна за Манджукич, който проби до наказателното поле и достави топката перфектно за Крамарич, който с глава се разписа за 1:1.    Всико можеше да бъде решено от Перишич в 71', когато той се озова на перфектна позиция и можеше да реализира гол, но той нацели гредата. Така резултатът остана непроменен, а двата отбора влязоха в продължения - за втори пореден мач и за двата тима.\r\nВ 100' Дамагой Вида засече центриране на Модрич от корнер, влезлият принудително на терена Чорлука залъга, че ще играе с коженото кълбо, което се оплете в мрежата зад Акинфеев. В 115' обаче изненадващо десният бранител Фернандес се извиси над всички при центриране на Дзагоев и с глава върна равенството - 2:2.\r\nВсичко най-интересно от победата на Хърватия над Русия четете в .    ", "date": "2018.07.07", "title": "Дузпи изхвърлиха Русия, Хърватия ще спори за място на финала"}
{"url": "https://www.actualno.com/society/zadrystvane-na-trakija-kym-plovdiv-zaradi-katastrofa-news_683729.html", "text": "  Задръстване от около километър се е образувало от 18 км на АМ „Тракия“ в посока Пловдив заради катастрофа, предаде репортер на Агенция „Фокус“. Лек автомобил се е ударил в мантинелата, като при удара се е завъртял срещу движението. Нанесени са само материални щети. От автомобила са излезли трима души. На място има пътна помощ, няма екип на полицията.  В частта на магистрала \"Тракия\" в област София вали проливен дъжд, пътната настилка е хлъзгава. Движението е натоварено, като по магистралата се движат и много гастербайтери от Турция, предаде \"Фокус\".      ", "date": "2018.07.07", "title": "Задръстване на \"Тракия\" към Пловдив заради катастрофа"}
{"url": "https://www.actualno.com/europe/papata-i-iztochnite-patriarsi-se-pomoliha-za-mir-v-blizkija-iztok-news_683726.html", "text": "  Папа Франциск и няколко източноправославни патриарси се помолиха за християните в Близкия изток.  Съучастничеството в мълчанието направи възможно изгонването на десетки хиляди християни от техните домове в Близкия изток, посочи главата на Римокатолическата църква.      Той припомни, че именно Близкият изток е родината на християнството, където се съхраняват древните християнски обичаи и наследство и където е коренът на християнската душа.\r\n„През последните години регионът е покрит с тъмните облаци на войната, насилието и разорението, различните форми на окупация и фундаментализъм, насилствената миграция“, каза папата, цитиран от БГНЕС.    Той подчерта, че \"безразличието убива и искаме да издигнем гласа си срещу това убийствено безразличие\".   Молитвата бе отслужена в църквата \"Свети Николай\" в Бари, където се намират мощите на Св. Николай Чудотворец, един от най-уважаваните светци в православния свят. Освен това Бари, разположен на италианския бряг на Адриатическо море, е избран за място на молитвата, защото винаги е бил мост между Изтока и Запада.\r\nНа молитвата присъстваха вселенският патриарх Вартоломей, както и патриарсите на Александрия, Антиохия и Йерусалим. Руската православна църква беше представена от митрополит Иларион.    ", "date": "2018.07.07", "title": "Папата и източните патриарси се помолиха за мир в Близкия изток"}
{"url": "https://www.actualno.com/sciencelogy/18-miliarda-dolara-pechalba-za-dve-godini-ot-puskaneto-na-pokmon-go-news_683728.html", "text": "  Мобилната апликация „Pokémon Go” отбелязва своята втора годишнина с важно събитие. За двете години откакто играта съществува е донесла на създателите си печалба от 1.8 милиарда долара, съобщава „Варайъти”, цитирани от БГНЕС.  Анализаторът на мобилни приложения „Сензор Тауър” докладва, че играчите навсякъде по света продължават да харчат невероятните 2 милиона долара на ден, което може да се дължи на 650 милиона сваляния, които компанията обяви по време на конференцията за разработчици на игри през март. Според данните най-активни са играчите от САЩ и Япония, които носят 34% и 28% от общата печалба на играта през „App Store” и „Google Play”.      Най-много са потребителите на играта, играещи през устройства работещи с андроид и 58% от печалбата идва от „Google Play”, останалите 42% са за притежатели на устройства работещи с iOS.\r\nПриложението е безплатно за сваляне и играене, но в играта има някои неща, за които може да се плати с истински пари. Наскоро „Niantic”, компанията производител на играта пусна и дългоочакваната функцията за размяна на покемони с приятели, както и опцията за изпращане на подаръци.    Но това не е първият такъв паметен момент в историята на играта. От „Niantic” заявиха, че само за 80 дни след пускането й са спечелили рекордните 470 милиона долара. От тогава са реализирани редица ъпдейти и са създадени събития, които да гарантират сплотеността на общността, като „Деня на общността”, който се отбелязва през първите почивни дни на всеки месец. Следващото такова събитие ще се проведе утре (8-ми юли), между 12:00 ч. и 15:00 ч.   Така че ако утре в този времеви период се сблъскате с много хора излезли в парка, за да си гледат телефона не се притеснявайте не е станало земетресение или катаклизъм, просто всички играят \"Pokémon Go\" на телефоните си.", "date": "2018.07.07", "title": "1.8 милиарда долара печалба за две години от пускането на \"Pokémon Go\""}
{"url": "https://www.actualno.com/curious/dneven-horoskop-za-8-uli-news_683656.html", "text": "     Тази неделя не разгласявайте детайли от личния ви живот. Щастието обича тишината и това се отнася с пълна сила и за вас.    Това е ден, в който да проявите толерантност и търпение към близките ви. Нервите ви ще бъдат опънати до край, но трябва да издържите изпитанието.     Колкото и да сте унили през този ден не преставайте да вярвате в чудеса, но приберете лупата. Те ще се появяват, когато най-малко очаквате.     Тази неделя  се опитайте да се поставите на мястото на другия. Само така ще може да извлечете полза от ситуацията и да се радвате на хармонични отношения. Днес хората около вас ще са по-склонни да ви дават акъл, отколкото реално да ви помогнат. Запасете се с търпение и тапи за уши и свършете сами всичко, което имате като задължения.   Изживейте днешния ден, както ви харесва. Той ще бъде достатъчно хубав, че да не ви се наложи да кроите планове за бъдещето или дори по-лошо да си припомняте миналото. Тази неделя ще се наложи да вземете някакво важно решение и по-добре ще е да не го отлагате, за да не се окаже, че някой друг ще го вземе вместо вас. Никой няма да ви чака, ако започнете да се колебаете. Тази неделя ще бъде спокойна, но и много продуктивна, ако обаче успеете да се накарате да свършите нещо. Започнете с нещо малко и няма да усетите как още до обяд ще сте приключили с всички важни задачи по дома. Бъдете внимателни изказа си. Проблемът ще е там, че в компанията ви няма да присъстват хората, с които бихте желали да сте. Не се притеснявайте. В следващите дни ще си наваксате с желанията. Днес трябва много да внимавате с това, което казвате, ако не искате да си създадете проблеми с ваши любими хора. Съществува голяма вероятност да обидите някого и после ще ви е много трудно да поправите грешката си.    През този ден не избягвайте хора, които изглеждат по-успели от вас. Вие самите сте постигнали не малко и няма от какво да се притеснявате. Огледайте се в очите на любимия ви човек. Ако днес успеете да видите целта пред себе си и имате достатъчно вяра в собствените си сили ще можете да минете през всичко. Обстоятелствата ще е на ваша страна и нищо няма да може да попречи на желанията ви.", "date": "2018.07.07", "title": "Дневен хороскоп за 8 юли"}
{"url": "https://www.actualno.com/interview/nikolaj-kolev-bosija-shte-gladuvam-dokraj-sledvam-primera-na-isus-news_683735.html", "text": "  На 25-тия ден от гладната си стачка общественикът Николай Колев - Босия, който иска оставката на министър Московски и разпускане на Народното събрание заради корупцията при раздаването на шофьорски книжки, говори пред Ето какво заяви той:      Чувствам се прекрасно, в пълен синхрон с духа си, с всичко, което става с мен. Тялото ми се подчинява напълно. Вярно, че не мога да тичам, няма да победя Юсеин Болт на 100 метра, но мога да ви кажа, че се движа нормално, шетам из вкъщи, посрещам приятели, нося им плодове, чай, кафе, нямам никакви проблеми. Всичко е в реда на нещата.     Надявам се, че поне още две седмици мога да издържа. Зависи от волята, от вярата. Човек да приеме нещата не емоционално, а рационално. Имам пет дъщери и осем внуци. Някои са притеснени, други не. Приемат нещата такива, каквито са.        БНТ, БНР, БТА - обществените медии, мълчаха като задници. Дойдоха едва на 23-тия ден, аз им отказах да дадат интервю. А в БЛИЦ, ПИК и \"Телеграф\" написаха такива долнопробни лъжи, че съдът няма да им се размине. Но аз не съм петел, който да кукурига и да търси внимание. Правя каквото мисля и мога - това е.    Ще ви дам един пример. Не искам да се правя на Исус Христос, но неговият пример ние всички трябва да го следваме. Я си представете, че Исус Христос беше останал жив - щяха ли неговите идеи да бъдат такива каквито са? Разбира се, че нямаше.    Аз вярвам в християнските ценности, защото те са общочовешки. А иначе аз съм богомил, ако трябва да бъдем точни, тъй като т.нар. българска православна църква - тя не е никаква църква. Тя е едно гнездо на дърти ченгета, които са  принизили религията. По начало източното православие създава послушание. Тя вкарва в главите на хората не вяра, а надежда. А където няма вяра, няма реализация, няма мисъл, няма действие. Чака се да дойде Месията и да направи чудото. Пасивен живот.  Познавам системата достатъчно добре. Аз се боря срещу тази система от години - защото тя не е мръднала, само стана по-смрадлива. И двете ми искания са напълно изпълними. Дали това ще стане приживе или ще стане малко след смъртта ми, това няма особено значение.\r\nИскам да ви кажа, че досега няма тяло, което да е останало и което да носи нещо добро за човечество. Нито мумиите на египетските фараони са донесли идеи и послания, нито мършите на Ленин и Георги Димитров са донесли нещо, нищо не са донесли, освен смрад. Духът, идеите, посланията, това е силата, която остава в човека. Ако аз плюя на духа си и гледам да запазя тялото, това означава, че аз съм мъртвороден. Има тяло, което живурка, съществува, докато си отиде, докато се разложи. Това съм го писал в стиховете си, в есетата.   Разберете - аз правя това, защото опитах всичко останало. Стократно съм сезирал прокуратурата, европейски, български институции и парламент, президент, пълно мълчание, даже нямам отговор. На 25-тия ден след като пуснах декларацията до президента, той пише в глупавото си писмо, че той бил дал моята декларация на прокуратурата, като че аз не знам адреса на прокуратурата и като че не съм я сезирал 100 пъти. Той смята, че аз го ползвам за куриер ли? Аз не исках това от него. Исках среща, за да може той да свика КСНС и да се вземе решение за тази корупция, срещу която протестирам. Тя трябва незабавно да се прекрати. Заради корупцията с шофьорските книжки умират 1500 български граждани, невинни хора. А осакатените са 14 - 15 000 годишно. Това е по-лошо от война. Караянчева ми праща линейка три пъти да ми мерят показателите, да не би случайно да съм симулант. Такава низост няма. Аз искам среща с нея, а тя ми праща линейка. ", "date": "2018.07.07", "title": "Николай Колев-Босия: Ще гладувам докрай, следвам примера на Исус"}
{"url": "https://www.actualno.com/politics/rumen-hristov-e-novijat-predsedatel-na-sds-news_683743.html", "text": "  Румен Христов бе избран за председател на СДС. На 23-тата национална конференция на партията гласуваха 719 делегати. За Христов гласуваха 369 души, а за Антон Койчев - 322.  Гласуването беше тайно и продължи повече от два часа. Резултатите за зам.-председатели на партията ще бъдат обявени по-късно, съобщи БГНЕС.   \"Моето желание е за консолидация. Няма да има разделение, защото в последните години оредяха много редиците на СДС и имаме нужда от съвместни действия. Ще работя с всички членове на СДС, без значение дали са гласували за мен, или не\", заяви Румен Христов.\r\nВече бившият лидер Божидар Лукарски сега е кандидат за зам.-председател на партията. Той постави задача на приемника си да върне СДС в полето на голямата политика през консервативно-патриотичен съюз. Той се обяви срещу партньорство с \"Демократична България\", в който влизат ДСБ и \"Да, България\", пише БНР.       \"Те самите се лутат и не могат да се определят дали са в лявото или в дясното\", заяви Лукарски.\r\nСпоред Румен Христов сега основната цел трябва да е добро представяне на местните избори.\r\n\"Местната власт е изключително важна. Чрез нея се овладява централната власт\", на мнение е той.       Христов обеща на местните организации да получат право сами да решават с кого да се коалират. Така ще се определи и кои са подходящите за СДС партньори.\r\nСлед заседанието СДС излезе с декларация, в която оцени европредседателството ни като успешно, но видя неучастието на България в преговорите между Гърция и Македония за името на Македония като \"национално предателство\".\r\nСДС посочи и други неща в декларацията си - че в основата на всички свои политически действия и приоритети поставя родолюбието. \"Ние сме против либералното деградиране на обществото в обезличена маса от нихилисти и егоистични индивиди, все по-рядко създаващи семейни и родови връзки\", казват от партията.   ", "date": "2018.07.07", "title": "Румен Христов е новият председател на СДС"}
{"url": "https://www.actualno.com/asia/strahovito-vreme-otne-jivota-na-desetki-v-japonija-njama-danni-za-postradali-bylgari-news_683762.html", "text": "  Няма данни за пострадали български граждани при наводненията в Япония, при които загинаха 46 души, а 48 се водят за безследно изчезнали. До момента наши сънародници не са се обръщали за помощ към посолството ни в Токио, съобщават от външно министерство.  Най-сериозно пострадали са префектурите Хирошима, където броят на жертвите е достигнал 22 души, Ехиме – с 12 загинали, Осака, Шига, Киото и Хього.      Вчера беше отменено предупреждението за очаквани проливни дъждове във Фукуока, Сага, Нагасаки, Хирошима, Тоттори и Окаяма, но положението в тези префектури продължава да е изключително тежко. Преустановени са учебните занятия в училищата и университетите в засегнатите региони. Правителството е мобилизирало около 50 000 души от силите за самоотбрана за справяне с извънредно тежката ситуация.\r\nПрогнозите за времето сочат, че валежите в засегнатите префектури ще продължат и през следващото денонощие.    Министерството на външните работи препоръчва настоятелно да се следят информационните сайтове и конкретно сайта на Японската метеорологична агенция ( ), да не се предприемат пътувания до нормализиране на обстановката, да се следят и спазват инструкциите на местните власти, да се вземат мерки за незабавна евакуация и подслоняване на безопасно място при необходимост.   Дежурният телефон на българското посолството в Япония е + 81 80 7966 5608\r\nСигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.    ", "date": "2018.07.07", "title": "Страховито време отне живота на десетки в Япония, няма данни за пострадали българи"}
{"url": "https://www.actualno.com/society/novinite-naj-vajnoto-za-denja-7-uli-news_683733.html", "text": "  Редакционният екип на ви представя най-важните новини за изминалия ден, 7 юли.      България ще създаде общ център за обучение и образование на китайския бизнес как се работи в ЕС и какви са европейските правила. Това обявиха премиерът на България Бойко Борисов и министър-председателят на Народна Република Китай Ли Къцян по време на Седмата среща на ръководителите на правителствата на страните от Централна и Източна Европа и Китай – „16+1“.     Отварянето на пазара е ключово за развитието на китайската икономика и ще бъдем отворени към света в отношенията към чуждите инвеститори и чуждите продукти, които отговарят на нуждите на китайските потребители. Българската социалистическа партия стартира процедура за издаване на лиценз за телевизия. Днес БСП подаде документи за регистрация на дружество, което ще се казва \"Българска свободна медия\".     Калкулаторът на ООН изчисли, че броят на българите е паднал под 7 милиона. Точно в 14:07 ч, на 29 юни станахме 6 999 999 души.    Известният македонски поп и рок изпълнител Влатко Илиевски бе открит мъртъв в неговия автомобил тази нощ в столицата Скопие. Смъртта на известния певец бе потвърдена от полицията. От там уточниха, че тялото е предадено на съдебните лекари за извършване на аутопсия. На мястото на инцидента е присъствал и прокурор. Изследване във Великобритания показва, че младите хора са дори по-отворени към експериментиране със сексуалността си, отколкото представители на предишните поколения, съобщава британското издание \"Телеграф\", цитирано от БГНЕС. 2/3 от „Поколението Z”, което включва родените от 1990 до 2000 г. се идентифицират като единствено хетеросексуални, което е в разрез с предишните поколения, показват изследването. Иранските власти екзекутираха 8 терористи, осъдени за нападенията срещу парламента и мавзолея на имам Хомейни в Техеран през юни миналата година, съобщават местни медии Вторият пореден протест след този от 4 май, с искане за запазване открити разкопки по трасето на ЛОТ-3.1. на АМ \"Струма\", се състоя днес в Благоевград.", "date": "2018.07.07", "title": "Новините: Най-важното за деня, 7 юли"}
{"url": "https://www.actualno.com/politics/bylgarija-shte-obuchava-kitaj-kak-da-raboti-v-es-news_683702.html", "text": "  България ще създаде общ център за обучение и образование на китайския бизнес как се работи в ЕС и какви са европейските правила. Това обявиха премиерът на България Бойко Борисов и министър-председателят на Народна Република Китай Ли Къцян по време на Седмата среща на ръководителите на правителствата на страните от Централна и Източна Европа и Китай – „16+1“, предаде БГНЕС.  Този център ще помага навлизането на китайски фирми, участието им в търгове и процедури в ЕС, за да не се стига до наказателни процедури и провалени сделки, обясни българският министър-председател.      Китайският премиер каза, че държавата им има готовност да финансира изграждането на този център за глобално сътрудничество, който ще привлече повече китайци да инвестират в страните от Централна и Източна Европа.\r\n„Искам да помоля премиера Борисов да поеме водещата роля и да види как може да се създаде такъв център. Също така ще помолим наши учени и експерти да участват в такъв център. Приветстваме участието на експерти от 16-те държави. С участието на всички нашето сътрудничество ще се основава на внимателен анализ, на научни изследвания“, обясни Ли Къцян.    Той обяви още, че ще бъдат намалени и митата за внос на китайския пазар и, че светът се нуждае от приобщаващо развитие, което е невъзможно само ако то не изключва другите страни.   „Отварянето на пазара е съществено за развитието на Китай и затова ние ще продължим с развитието в тази посока, ще се постараем да променим функцията на правителството, за да отговаря по-добре на пазарните условия. Трябва да се придържаме към правилата на пазара, за подобряване на взаимоотношенията на двете страни. По всякакъв начин ще помагаме за възползването от възможностите и условията за растеж, които имаме.\r\nНасърчаваме по всякакъв начин глобалната свободна търговия, за да има устойчива търговия и растеж, които ще помагат за по-благодатно развитие на нашето сътрудничество. Вярвам, че сътрудничеството ни ще бъде пример за мотивация за развитието в ЕС и подобряването и развитието на взаимоотношенията между Китай и ЕС, което ще подпомогне за допълнителното развитие и в глобален мащаб“, заяви още китайският премиер.    От своя страна Борисов каза, че България високо цени отношенията си с Китайската народна република. По думите му отношенията между България и Китай се основават на традиционно приятелство, взаимно уважение и желание за разширяване на сътрудничеството и за изпълването му с конкретни практически резултати.   „Такива биха били изграждането на автомагистралите „Хемус“ и „Черно море“, както и рехабилитацията на жп линиите Русе-Варна – проекти, залегнали в платформата за свързаност на ЕС и Китай. Имаме надежди и очаквания за позитивно развитие по тези и други български проекти, които имат значение и за регионалната свързаност като коридорите 8, 4, 10 и вертикалните коридори с Румъния, Украйна, Унгария, Словакия и Чехия. Имаме големи възможности в това отношение“, каза Борисов.\r\nПо думите му през вчерашния ден в рамките на посещението на китайския премиери Ли Къцян в страната ни са били подписани 15 споразумения, които говорят за издигането на сътрудничеството между България и Китай на ново, по-високо равнище. Добави още, че форумът „16+1“ излъчва силни сигнали на стабилност, добронамереност, сътрудничество и търсене на общи подходи и решения, които във все по-голяма степен са в унисон с изискванията на ЕС – отговорност, прозрачност, взаимна изгода и се превръща във важен положителен елемент в отношенията Европа-Китай и ЕС-Китай.   Борисов подчерта, че само когато Балканите са обединени могат да бъдат достатъчно силни. Призова за сътрудничество по общи икономически, дигитални, енергийни и инфраструктурни проекти, за да може да се вдигне вътрешния си БВП, а с това да увеличим доходите на хората и с това да станем конкурентноспособни на другите държави. Борисов подчерта, че за съжаление исторически сме доста назад заради войните, които сме водили, но според него сега е моментът всички да се обединим и да работим за развитието на страните от Източна и Централна Европа.", "date": "2018.07.07", "title": "България ще обучава Китай как да работи в ЕС"}
{"url": "https://www.actualno.com/society/ivan-bakalov-povishavaneto-na-akciza-na-bezdimnite-cigari-e-korupcija-news_683714.html", "text": "  Журналистът Иван Бакалов коментира идеите на ГЕРБ да се повиши акциза на бездимните цигари. Ето какво заяви той с публикация във Facebook.  \"Ако един вид цигари вреди по-малко на здравето, задължително акцизът им трябва да е по-нисък, да се насочват хората към тях. Същевременно не трябва да са съвсем без акциз, защото това не са съвсем безвредни цигари, те са забавление или лукс, разрешен наркотик, а не необходимост като храната.      Вдигането на акциза на новите цигари, обаче, е намеса на пазара, насочва хората да купуват едни цигари, вместо други. В случая, засяга интересите на \"Булгартабак\" и производители на стандартните цигари. Ако пък не вдигнат акциза на новите цигари, това е услуга за \"Филип Морис\", които са измислили тези цигари с устройство. Вероятно скоро ще имат конкуренция от други производители.\r\nИма вероятност да намалеят приходите от акциза от стандартните цигари. Той е около 5% дял от приходите в бюджета. Дори да намалее с една пета, това ще намали приходите в бюджета с 1%. Но проблем на акцизите са голямото количесто цигари без бандерол или с фалшив, а не новият вид цигари.    Повишаването на акциза за бездимните цигари (или както там ги наричат) с 50% като първа стъпка, изглежда има корупционен характер, обслужва лобистки интереси, а това се маскира с популистки обяснения, че щяло да има пари за майките на деца с вреждания и др. подобни.   Казусът е труден, а у нас се решава с рушвети, а не с разум.\"", "date": "2018.07.07", "title": "Иван Бакалов: Повишаването на акциза на бездимните цигари е корупция"}
{"url": "https://www.actualno.com/business/li-kycjan-razbrahme-se-za-vnos-na-tutun-ot-bylgarija-za-kitaj-news_683715.html", "text": "  Разбрахме се за внос на до 10 милиона тона тютюневи листа на пазара в Китай. Това каза председателят на Държавния съвет на Китай Ли Къцян на пресконференция след Седмата среща на ръководителите на правителствата на страните от Централна и Източна Европа и Китай – „16+1“, предаде „Фокус“.  \"Китай ще отвори по-широко своя пазар за внос на селскостопанска продукция от страните от Централна и Източна Европа“, заяви Ли Къцян. „Неведнъж министър-председателят Борисов изрази намерението си за взаимоотношения с Китай – например за вноса продукти от тютюневи изделия, защото от това зависи поминъка на много хора от тази страна. Според мен не е достатъчно да има само взаимно разбирателство, но и взаимно да се разбираме, когато някой помоли за нещо“, отбеляза китайският премиер.      „Можем да предприемем нов тип обработка на тези тютюневи листа и това няма да наруши сегашния баланс на пазара в Китай. Ще се радваме да можем да отговорим на потребностите, споделени от нашия добър приятел. Освен това да разглеждаме това като развитие на нашия пазар“, каза Ли Къцян. „Надявам се да няма недоразумение по отношение на това взаимно разбирателство и подкрепа. Китай е голяма страна.\r\nТя се намира в процес на развитие и прави всичко възможно да подпомага и други страни, които също се стремят към развитие. На първо място нашата цел е да постигнем взаимна изгода“, допълни той. „Срещата в София ни отвежда още по-напред по отношение на сътрудничеството ни. Китай ще се радва да види по съответните срокове присъединяването и на другите страни от Централна и Източна Европа, които още не са в ЕС“, отбеляза още китайският премиер.    Във връзка с вноса на тютюн към Китай българският министър-председател Бойко Борисов коментира: „Знаете колко проблеми имаме в изкупуването и дотирането на производството на тютюн и именно затова многократно сме говорили дори, ако трябва те да дадат свои сортове, които нашите райони да отглеждат и да направим така, че да има пазар на тяхната продукция. Работили сме в тази посока, за да се опитаме да намерим пазар за българските производители на листа тютюн. Затова казва премиерът Къцян, че това е политическо решение, за да се подпомогне това производство“.   ", "date": "2018.07.07", "title": "Ли Къцян: Разбрахме се за внос на тютюн от България за Китай"}
{"url": "https://www.actualno.com/blagoevgrad/pak-protest-v-blagoevgrad-iskat-magistrala-no-i-zapazvane-na-istorijata-news_683717.html", "text": "  Вторият пореден протест след този от 4 май, с искане за запазване открити разкопки по трасето на ЛОТ-3.1. на АМ \"Струма\", се състоя днес в Благоевград, предаде БГНЕС.  Едва 20-на дойдоха на протеста, те бяха обнадеждени от проведената на 3 юли среща с инж. Дончо Атанасов, член на УС на АПИ, състояла се в кметството на с. Покровник. Протестиращите заявиха категорично, че не са против изграждането на трасето на автомагистралата.   „Тук сме поради две причини – искаме да запазим историята си такава, каквато е, и ясно искаме да заявим, че ние не сме против изграждането на магистралата. Говорейки за двата проблема, трябва да кажем, че кметът /Д-р Атанас Камбитов-б.р./ се скри. Това беше човекът, който да подкрепи и двата начина – запазване на разкопки и магистралата. Той обаче прокламира една теза, че протестиращите са против магистралата и искат тя да не се случи. Няма такова нещо. Срещата ни с представители на АПИ във вторник в кметството на с. Покровник доказа точно обратното”, каза общинският съветник Калоян Ханджийски.\r\nСпоред него варианти има и те са много и бяха обсъдени на тази среща.    „Атанас Камбитов, бидейки кмет на общината, трябваше да инициира една дискусия, която направихме без него. АПИ ни обясни, че заедно трябва да търсим варианти. Мислим да има още срещи. Категорично бе отхвърлено решението, което преди време бе предложено от румънска фирма. Отказът е заради определени стандарти, които трябва да бъдат спазени”, допълни Ханджийски.\r\nТой поясни, че 2/3 от находките са още под земята, а проучванията се преустановяват на 20 юли.\r\n„Не вярвам във фразата „И вълкът сит, и агнето цяло“. Очевидно гражданската енергия се губи, има политически натиск. Мнението на някои общински съветници промениха мнението си за час. От АПИ предложиха вариант да се изгради подпорна стена, която да е в сервитута на магистралата, която да съхрани около 90% от разкопките, а една малка част да се премести. АПИ пое ангажимента да осигури средства като говори с премиера. Не знам дали знаете, че прякорът на доц. Димитров е Лопатата. Аз не вярвам на такива специалисти, които си менят мнението за 24 часа”, каза още Ханджийски.    „Един от проектите е да се промени трасето на магистралата в продължение на 2 км за подминаване на разкопките от страна на стадиона на стойност 27 млн. Напрежението дойде от кмета – който на общественото обсъждане каза „Избирайте – или магистрала, или разкопки“. Търсихме срещи с областния, но беше отказана”, каза водачът на протестите Лазар Андреев.\r\nМеждувременно АПИ разпространи прессъобщение по същата тема:\r\n„До 20 юли трябва да приключат археологическите проучвания на участъка от АМ \"Струма\" между Благоевград и Крупник. Агенция \"Пътна инфраструктура\" прави това уточнение по повод запитвания от медии за срока за завършване по договор на разкопките край село Покровник.   След приключване на работата на археологическия екип експертна комисия към Министерството на културата ще издаде протокол за бъдещите действия относно археологическия обект. На 5 май бе спряно изпълнението на всички видове строително-монтажни работи в отсечка с дължина около 1,9 км, включително и в участъка с археологическите проучвания. Извършено е консервиране с битумна емулсия на изпълнените до момента на спиране строителни работи, за да не се повредят от атмосферните условия.\r\nРешението дали трябва да се измества трасето на автомагистрала „Струма“ край Покровник ще бъде взето от експертна комисия, назначена от министъра на културата. Тя ще се произнесе след като завършат археологическите проучвания.\r\nСпоред становището на екипа археолози, което е подкрепено и от Националния археологически институт с музей при БАН, разкритите до момента гробница и църква може да бъдат преместени от трасето на магистралата, така както е правено и с други находки, открити при изграждането на различни инфраструктурни обекти, каквато е и световната практика”, се казва в съобщението.", "date": "2018.07.07", "title": "Пак протест в Благоевград, искат магистрала, но и запазване на историята "}
{"url": "https://www.actualno.com/crime/zam-ministyr-na-pravosydieto-edna-jurnalistka-sychini-istorijata-s-chistachkata-i-uporito-ja-povtarjate-news_683725.html", "text": "  \"Много съжалявам, че една конкретна журналистка съчини тази история с чистачката и вие полагате упорити усилия да поддържате в общественото мнение това внушение\", заяви зам.-министърът на правосъдието Николай Проданов пред журналисти в Пампорово.  Днес пред хотел \"Снежанка\" в курортния комплекс с демонстрации бе отбелязана 15-годишнината от създаването на Главна дирекция \"Охрана\".      Проданов каза, че медиите създават превратно впечатление у хората за състоянието на затворническата администрация.\r\n\"Тази чистачка беше един третостепенен детайл в бягството на лишения от свобода Пелов от Софийския затвор. Там по този случай беше извършена проверка. Бяха установени виновните лица и те понесоха своята персонална отговорност. В момента работим по усъвършенстване на законодателството, специално по Закона за изпълнение на наказанията и подзаконовата нормативна база. Също така предприемаме и други фактически действия, които да създадат в по-голяма степен гаранция, че подобни истории няма да се повтарят. И ако медиите ни оказват съдействие в това отношение, аз лично бих бил много благодарен\", посочи зам.-министърът.    Заради зрелищните демонстрации в Пампорово се събра много публика. Охранителите показаха техники за обезвреждане на опасни затворници, психично болни, при нападение на висш магистрат и други рискови ситуации.\r\nКато приключиха демонстрациите Проданов каза, че от качествата на наличния състав ние едва ли имаме основание да се оплакваме.   \"Това са едни високо професионално подготвени и мотивирани млади жени и мъже, които изпълняват с чест възложените им задачи. Проблемът е в това, че ние имаме недостиг от няколкостотин души, които са ни необходими най-вече с оглед на това, че в страната има съдебни сгради, които или не се охраняват въобще, или се охраняват с недостатъчно жива сила“, подчерта Проданов.    Той се надява, че в рамките на следващия бюджет ще бъде намерена възможност поне частично да бъде увеличен щатният състав на Главна дирекция \"Охрана\".\r\n\"Към момента в страната се охраняват 187 сгради и обекти на съдебната власт от близо 600 служители\", съобщи главен комисар Георги Жеков - шеф на ГД \"Охрана\".\r\n\"Обществеността не трябва да забравя, че в основата на знакови, високорискови дела срещу организираната престъпност, като \"Наглите\", \"Килърите\", \"Чуковете\", групата на Златомир Иванов/Баретата/ и др. стои организацията на дирекцията, че нашите ангажименти по обезпечаването на подобни процеси траят години, изискват огромен човешки и финансов ресурс и изтощават неимоверно служителите\", каза Жеков.      Откак съществува дирекцията до днес тя е работила по изпълнението на над 150 000 определения и разпореждания за принудително довеждания на лица, от които реално доведени до органите на съдебната власт са около 70% или над 105 000 свидетели и подсъдими. Конвоирала е от едни затвори в други над 1 200 000 лишени от свобода, като ежедневно извършва организация или конвой на около 270 лица. Годишният пробег на осигуряващите тази дейност специализирани автомобили е близо 3 500 000 км.\r\n\"През този период в местата за лишаване от свобода са приведени над 43 000 лица с влязла в сила присъда, което представлява около 82% от възложените за изпълнение присъди. В този процент не са включени издирените и приети от МВР и от чужди държави задържани лица. Заедно с тях процентът е над 90\", посочи Желев .", "date": "2018.07.07", "title": "Зам.-министър на правосъдието: Една журналистка съчини историята с чистачката и упорито я повтаряте"}
{"url": "https://www.actualno.com/europe/tereza-mej-zaplashi-da-uvolni-boris-djonsyn-news_683706.html", "text": "  Премиерът на на Обединеното кралство Тереза Мей заплаши да освободи Борис Джонсън от поста министър на външните работи, съобщава британският вестник The Times, цитиран от БГНЕС.  Мей твърди, че е успяла да убеди членовете на кабинета си да подкрепят „по-мек“ Брекзит, който ще запази Великобритания в единния европейски пазар. Британският премиер е призовала партията си да се обедини и да подкрепи постигането на съответната сделка с Брюксел.      По данни на изданието Мей е била безкомпромисна пред министрите и дори е заплашила да уволни Джонсън, ако предприеме действия за подкопаване на сделката.", "date": "2018.07.07", "title": "Тереза Мей заплаши да уволни Борис Джонсън"}
{"url": "https://www.actualno.com/football/anglija-prodyljava-kym-12-finalite-sled-chista-pobeda-nad-shvecija-news_683727.html", "text": "  Английската мечта се приближава все по-близо до своето реализиране. \"Трите лъва\" надиграха Швеция с 2:0 на четвъртфинал на и са само на крачка от бленувания финал на този шампионат, който се оказа недостижим за куп талантливи поколения преди Гарет Саутгейт да поеме отбора.  В 30' Хари Магуайър вкара първия си гол с фланелката на Англия, реализирайки след перфектно центриране на Ашли Йънг. Отново след центриране, но този път от игрова ситуация на Лингаард Деле Али се отскубна от защитата в 57' и също с глава реализира - 0:2.      Безспорно и Джордан Пикфорд записа превъзходен двубой, след като вратарят успя да спаси 3 ключови удара в мача - при 1:0 и веднага след като стана 2:0 в полза на \"трите лъва\". Той отказа Маркус Берг в мача и беше обявен за играч на мача.\r\nЗа пръв път от 1966 година Англия не допуска гол в мач на четвъртфинал, което допълнително надъхва феновете на отбора, които вярват, че \"футболът се прибира у дома\". На полуфинал отборът на Гарет Саутгейт ще играе срещу победителя в двойката Русия - Хърватия.    Всичко най-интересно от победата на Англия над Швеция четете в .   ", "date": "2018.07.07", "title": "Англия продължава към 1/2-финалите след чиста победа над Швеция"}
{"url": "https://www.actualno.com/america/mark-zukyrbyrg-e-treti-po-bogatstvo-izmesti-uoryn-byfet-news_683744.html", "text": "  Основателят на „Фейсбук“ Марк Зукърбърг вече е на трето място в света по богатство, сочи класацията „Индексът на милиардерите“ на „Блумбърг“.  Зукърбърг изпревари Уорън Бъфет, който досега държеше „бронза“ в тази престижна класация.      Богатството на 34-годишния Зукърбърг се изчислява на 81,6 милиарда долара, докато 87-годишният Бъфет, президент на корпорацията \"Бъркшър Хатауей\", има с 373 милиона долара по-малко.\r\nНа първо място е създателят на „Амазон“ Джеф Безос със 142 милиарда долара, а втори е основателят на „Майкрософт“ Бил Гейтс с 94,2 милиарда долара.    ", "date": "2018.07.07", "title": "Марк Зукърбърг е трети по богатство, измести Уорън Бъфет"}
{"url": "https://www.actualno.com/balkani/zaev-george-ivanov-ne-moje-da-spre-evropejskija-pyt-na-makedonija-news_683734.html", "text": "  Ако нашият президент Георге Иванов повторно не подпише Договора за името с Гърция, тогава ще има референдум, който ще се проведе в края на септември, началото на октомври. Това заяви македонският премиер Зоран Заев, предаде БГНЕС.  Според Заев политиците ще трябва да уважат народния глас. „Тогава, който трябва да гласува, ще гласува, а който трябва да подпише, ще подпише, защото служим на гражданите“, каза той с усмивка.      Заев се надява, че Георге Иванов все пак ще подпише договора още сега. „Той не може да блокира процеса. Ако не го подпише сега, ще трябва да го направи след референдума“, категоричен е македонският премиер.\r\nПопитан дали ще има импийчмънт на президента, ако той не подпише договора, Заев заяви, че всички опции са възможни и подчерта отново, че единственият път за неговата страна е пълноправно членство в НАТО. В това са убедени и голямото мнозинство от гражданите на Македония, добави премиерът.    Той благодари на България за помощта, който тя оказва не неговата страна за постигането на тази цел.   Неотдавна премиерите Зоран Заев и Алексис Ципрас се договориха за името \"Северна Македония\" в Преспа. Това сложи край на продължилия повече от 27 години спор, пречещ за европейската и атлантическа интеграция на Македония. След неговото разрешаване се очаква Македония да получи покана още следващата седмица за започване на преговори с алианса и много скоро да стане неговият 30-ти член.\r\nВъпреки постигнатото споразумение и в Гърция, и в Македония има много противници на договора. В Македония това е преди всичко президентът Георге Иванов, който беше избран на този пост с подкрепата на сваления и разследван за корупция бивш премиер Никола Груевски.    ", "date": "2018.07.07", "title": "Заев: Георге Иванов не може да спре европейския път на Македония"}
{"url": "https://www.actualno.com/balkani/nameriha-myrtyv-izvesten-makedonski-rok-pevec-news_683710.html", "text": "  Известният македонски поп и рок изпълнител Влатко Илиевски бе открит мъртъв в неговия автомобил тази нощ в столицата Скопие.  Смъртта на известния певец бе потвърдена от полицията. От там уточниха, че тялото е предадено на съдебните лекари за извършване на аутопсия. На мястото на инцидента е присъствал и прокурор.      33-годишният Илиевски, който бе роден в Скопие, представляваше Република Македония на Евровизия през 2011 година в Германия с песента \"Рускиня\". Музикалната си кариера започва през 2000-та година. Сред най-известните му хитове са: \"С теб съм най-богат на света\", \"Прегърне ме\", \"Скитник\", \"Остави ме да умра при други\".", "date": "2018.07.07", "title": "Намериха мъртъв известен македонски рок певец"}
{"url": "https://www.actualno.com/society/testovijat-hibriden-avtobus-izleze-ot-stroja-news_683753.html", "text": "  Тестовият хибриден автобус, който беше пуснат преди дни в София аварира. Това потвърдиха за БГНЕС от пресцентъра на Столичната община. Той е в гараж  „Автобусът е бил блъснат от лек автомобил преди няколко дни. Два дни по-късно се е появила грешка, която не позволява возилото да продължи да се движи. Предстои да му бъде направена диагностика“, уточниха от общината.      Очаква се в понеделник тестовият автобус от ново поколение да се завърне по линия 10 ТМ.", "date": "2018.07.07", "title": "Тестовият хибриден автобус излезе от строя "}
{"url": "https://www.actualno.com/crime/vzriven-bankomat-v-plovdiv-news_683681.html", "text": "  Тази нощ около 4.40 е взривен банкомат на ДСК в преддверието на банков клон в кв. „Тракия“ в Пловдив, предаде БГНЕС от града на тепетата.  На мястото на инцидента има полиция и се прави оглед.      Това е вторият взривен банкомат през последните няколко дни. В четвъртък, когато се отбелязваха 139 години от създаването на МВР, беше взривен банкомат в столичния квартал „Люлин“.\r\nПо този повод министърът на вътрешните работи Валентин Радев заяви, че вече се е превърнало в традиция празниците да се посрещат с взривени банкомати.    ", "date": "2018.07.07", "title": "Взривен банкомат в Пловдив"}
{"url": "https://www.actualno.com/business/borisov-forumyt-161-ima-za-cel-da-ukrepi-evropa-a-ne-da-ja-razdeli-news_683682.html", "text": "  Форумът „16+1“, който се провежда днес в София има за цел да укрепи Европа, а не да я раздели. С това послание трябва да успокоим всички в Европа, които смятат, че тези срещи не са полезни. Това каза премиерът Бойко Борисов по време на откриването на седмата Среща на държавните и правителствени ръководители на страните от Централна и Източна Европа и Китай – „16+1“, която тази година се домакинства от България, предаде БГНЕС.  Борисов изтъкна, че бизнес форумът започва с 1500 фирми от всички страни, което е добър знак и свидетелства, че задълбочаване на откритото, прагматичното сътрудничество е приобщаващ просперитет.      „Този приоритет не ни разделя – напротив, дава още повече възможности на тези, които сме по-назад и по-късно сме се присъединили към ЕС, по-бързо да наваксаме изоставането. Да успеем да финансираме и завършим общи проекти за свързаност, по които няма пари по кохезионната политика или не представляват интерес за ЕС към момента“, каза премиерът.\r\nБорисов отчете и успехът на страната ни по време на председателството на Съюза на ЕС, а именно поставянето на темата за Западните Балкани.    „Западните Балкани не могат да се разглеждат сами от Европа, защото Гърция, Румъния, Словения, София и всеки проект в областта на инфраструктурата касае тези страни. Това, което започнахме като тема Западни Балкани продължава. Във вторник Тереза Мей ще я продължи. Това е наш успех и мисля, че се представихме добре. Балканите са пряко свързани със страните от Централна и Източна Европа. Вдигайки своя БВП, изграждайки своята дигитална инфраструктура, имаме рядък шанс. Китай гледа положително на тези процеси и всеки един от нас може да подобри стокооборота и да подобри отношенията си с Китай, която добронамерено гледа към нас“, каза в заключение министър-председателят на България.   ", "date": "2018.07.07", "title": "Борисов: Форумът 16+1 има за цел да укрепи Европа, а не да я раздели"}
{"url": "https://www.actualno.com/politics/lukarski-sds-trjabva-da-e-konservativno-patriotichna-organizacija-news_683688.html", "text": "  СДС трябва да тръгне в консервативно-патриотична посока. Това каза председателят на СДС Божидар Лукарски на 23-та Национална извънредна отчетно-изборна конференция на партията, на която се очаква да се избере ново ръководство на партията, предаде  „Фокус“.  „Нека днес СДС направи правилния избор“, призова той. „Няма как да си СДС-ар и да не защитаваш българските традиции и да подкрепяш джендър идеологии“, обяви Лукарски.      „Всеки опит да ни местят към ляво ще претърпи крах, защото ще бъде против нашата същност“, коментира той.\r\n„Заявката на ДСБ и „Да, България“, че сме водещи, който иска да заповяда и да приеме лидерството ни, ме кара да мисля, че това не е приемливо за СДС“, каза още Божидар Лукарски.    ", "date": "2018.07.07", "title": "Лукарски: СДС трябва да е консервативно-патриотична организация"}
{"url": "https://www.actualno.com/america/kalifornija-objavi-izvynredno-polojenie-zaradi-gorskite-pojari-news_683684.html", "text": "  Губернаторът на американския щат Калифорния Джери Браун обяви извънредно положение в окръг Сан Диего заради горските пожари. Това се казва в изявление, публикувано на официалния сайт на губернатора.  В него се отбелязва, че в окръга са изгорели няколко къщи, а някои пътища са затворени за движение с цел да си избегнат инциденти. Пожарът заплашва жизненоважна инфраструктура и населени места, предупреждават властите.      През последните дни горски пожари бушуваха в редица западни щати заради горещото и сухо време. Те доведоха до масови евакуации на хора в щатите Колорадо, Уайоминг и Калифорния. Според прогнозите на синоптиците горещото време, придружено от силен вятър, ще се запази в западната част на страната до края на юли, писа БГНЕС.", "date": "2018.07.07", "title": "Калифорния обяви извънредно положение заради горските пожари"}
{"url": "https://www.actualno.com/europe/zadyrjaha-jena-mule-s-12-kg-kokain-v-stomaha-news_683705.html", "text": "  24-годишна гражданка на Перу е арестувана на международното летище в Атина за трафик на наркотици. Заловената жена е кацнала с полет от Сао Пауло през Цюрих, съобщава „Катимерини“, цитирани от БГНЕС.  По време на проверката властите са открили в стомаха й 42 капсули, съдържащи общо 1,2 кг кокаин. Полицията е конфискувала още 900 евро и мобилния й телефон.      ", "date": "2018.07.07", "title": "Задържаха жена-муле с 1,2 кг кокаин в стомаха"}
{"url": "https://www.actualno.com/society/remont-zatvarja-bulhristofor-kolumb-v-sofija-news_683716.html", "text": "  От 8 юли бул. \"Христофор Колумб\" в столицата ще бъде затворен в отсечката между Източната тангента и ул. \"Продан Таракчиев\" заради ремонт. Настилката ще бъде подменена, ще бъдат изградени тротоари и осветление на стойност 1 милион лева. Това обясни заместник-кметът по транспорта на столицата Евгени Крусев пред \"Дарик\".  Ремонтът ще отнеме месец, ще се извършва поетапно, а движението ще бъде спирано изцяло във всеки един от етапите.      Като алтернативен маршрут се препоръчва Източната тангента, от там ще минават и колите на градския транспорт и с десен завой по ул. \"Мими Балканска\" ще продължават към терминалите на летището.\r\nСлед приключването на ремонта на бул. \"Христофор Колумб\"  ще бъде затворен бул. \"Източна тангента\", който също ще бъде цялостно ремонтиран, а \"Колумб\" и бул. \"Брюксел\" ще поемат трафика.    ", "date": "2018.07.07", "title": "Ремонт затваря бул.\"Христофор Колумб\" в София "}
{"url": "https://www.actualno.com/celebrate/sv-velikomychenica-kiriakija-nedelja-news_683657.html", "text": "  Св. мъченица Неделя-Кириакия е родена в Мала Азия, навярно в Никомидия, столица на римския император Диоклетиан. Тя била измолено с продължителни молитви чедо на благочестивите родители Доротей и Евсевия. Още от детство се посветила на Бога и решила цял живот да пази целомъдрие. Тя пораснала красива и умна девица. Много младежи търсели нейното съгласие за брак, но тя на всички отказвала с думите, че се е сгодила за Христа и иска да умре девица.  Тогава един младеж от знатно семейство, обиден от нейния отказ, съобщил на император Диоклетиан, че цялото семейство на девойката Неделя изповядва християнската вяра. Императорът заточил родителите в гр. Мелитин, гдето те пострадали мъченически, а св. Неделя била подложена на жестоки мъчения: били я с волски жили, рязали я по цялото тяло, горили я с огън. Всичко обаче било напразно. Христос се явил на мъченицата в затвора и я изцерил от раните й. Накрай, след като Неделя решително заявила: «За мене живот е да умра за Христа», мъчителят я осъдил да бъде посечена с меч.      На лобното място разрешили на Неделя да се помоли преди смъртта си. След молитвата тя предала душата си на Господа, без да бъде посечена. Това станало на 7 юли 289 година. Българските царе Асеновци (XII–XIII векове) пренесли мощите й в столицата на Второто българско царство, Търново.\r\nДо нас се запазило на старобългарски език нейното житие, написано от св. Евтимий, патриарх Търновски, който и превел името на мъченицата от гръцки на български (Кириакия  -Неделя). От това време и до наши дни в България останал обичаят да се превеждат гръцките имена на български.    За света Неделя има съответна служба. Тя е преведена в Русия от гръцки на църковнославянски и е издадена в 1866 година.    ", "date": "2018.07.07", "title": "Св. великомъченица Кириакия - Неделя"}
{"url": "https://www.actualno.com/america/jegite-v-kanada-pokosiha-50-dushi-news_683662.html", "text": "  Най-малко 50 души починаха в източната канадска провинция Квебек от нетипичните горещини в региона от края на юни.  Тези данни са публикувани от вестник „Монреал газет“, който се позовава на здравния министър на провинция Люси Шарлебуа.      По-рано бе съобщено за 33 починали, като 28 от смъртните случаи за регистрирани в най-големия град Монреал, писа БГНЕС.\r\nТемпературата в южната част на Квебек, а също в атлантическите райони на Канада достигна през деня до 30-40 градуса, а с оглед и на влажността тя достигна до 45 градуса.    ", "date": "2018.07.07", "title": "Жегите в Канада покосиха 50 души"}
{"url": "https://www.actualno.com/cinema/pochina-edin-ot-syzdatelite-na-spajdyrmen-news_683667.html", "text": "  Един от създателите на комиксовия герой Спайдърмен - Стив Дитко почина на 90-годишна възраст в Ню Йорк, съобщи Би Би Си, цитирайки полицията в града.  Той е бил намерен в безсъзнание в апартамента си. Пристигналите малко по-късно парамедици са констатирали смъртта му.      Негови фенове, включително писателят Нийл Геймън, изразиха почитта си към писателя.\r\nДитко става известен с работата си за издателството на комикси \"Марвел\" в началото на 60-те години на миналия век, работейки с бъдещия изпълнителен директор на издателството и легенда в света на комиксите Стан Лий. Двамата създават няколко идеи за супергерои, включително Спайдърмен и Доктор Стрейндж.    Лий е предложил идеята за супергерой тийнейджър, който да има силите на паяк, но Дитко е този, който е създал героя такъв какъвто го познаваме от синьо-червения костюм до паяжината, изстрелваща се от китките му.   Дитко напуска \"Марвел\" през 1966 г. след продължителни спорове с Лий и се мести в конкурентното издателство \"ДС Комикс\".\r\nПрез целият си живот Стив Дитко е избягвал публичността, но през 2007 г. създава заедно с Би Би Си документалния филм „В търсенето на Стив Дитко”    Джонатан Рос, който работи с писателя по документалния филм, го описва като „най-добрият автор и създател на комикси, който някога е живял”, писа БГНЕС.", "date": "2018.07.07", "title": "Почина един от създателите на Спайдърмен"}
{"url": "https://www.actualno.com/football/programata-na-svetovnoto-pyrvenstvo-po-futbol-za-dnes-7-uli-news_683628.html", "text": "  Поредна порция мачове от Световното първенство по футбол в Русия се задава днес, 7 юли. Това е последният ден от шампионата, в който ще гледаме повече от един мач.  Първият двубой, по традиция, е от 17:00 часа. В него един срещу друг се изправят Швеция и Англия. Двата отбора са в по-лесния поток към финала и със сигурност ще играят \"на кръв\" за златния шанс да стигнат до най-важния мач в света на футбола. Големият коз на Англия е Хари Кейн - на практика единственият английски футболист от световна класа, който засега е лидер по голове на първенството. Шведите, обаче, показаха колко са корави - те дойдоха в Русия, след като отстраниха Италия в два мача на бараж, а после успяха да се класират за елиминациите на първенството за сметка на световния шампион Германия.   В 21:00 часа домакините от Русия ще играят с Хърватия. Мачът ще е в Сочи, което е добра новина за балканците, защото \"Москва е непревземаема\". Като класа безспорно фаворит е Хърватия, но домакинският фактор няма как да бъде подценен - хърватите ще трябва да печелят с категорично надмощие, иначе е възможно с тънки и не толкова тънки съдийски реверанси руснаците да продължат - това най-добре могат да кажат испанците, които играха отвратително на осминафинала срещу домакините и единственият им шанс да спечелят беше за дузпа в продължението на Игнашевич срещу Пике, което не беше свирено. Така че, ако хърватите не искат да опират до съдиите, ще трябва да наложат волята си без съмнение - а те могат.\r\nВижте в Русия.    ", "date": "2018.07.07", "title": "Програмата на Световното първенство по футбол за днес, 7 юли"}
{"url": "https://www.actualno.com/asia/damask-vyzstanovjava-vlastta-v-ujnata-provincija-deraa-news_683664.html", "text": "  Сирийското правителство постигна споразумение с въоръжената опозиция, което ще „позволи на Дамаск да възстанови контрола над южната провинция Дераа“, съобщи държавната агенция САНА, цитирана от БГНЕС.  Договореността предвижда „държавните учреждения да възобновят своята работа във всички градове и населени пунктове на провинцията след изтеглянето оттам на бандитските формирования“.      По-рано бе обявено за прекратяване на огъня в граничния с Йордания регион на Сирия, за да се възстанови там властта на законното правителство. Опозиционните групировки приеха условията на капитулация и пристъпиха към предаване на тежките и средните въоръжения.\r\nАгенцията посочва, че на бившите бунтовници ще бъде предоставена възможността да регулират своя статут и да минат проверки в правоохранителните органи на републиката. Онези, които откажа да сложат оръжия, ще могат да напуснат провинцията и да се отправят с провинция Идлиб в северна Сирия.    Ще бъдат също осигурени условия за безопасното връщане на всички мирни жители в населените места в южна Сирия, които са напуснали в хода на военния конфликт.   Агенция САНА предаде, че контролно-пропусквателния пункт \"Насиб\" на границата с Йордания е преминал в ръцете на сирийските власти. Над административната сграда бе издигнат националния флаг. Всички граничните застани и кули по сирийско-йорданската граница ще бъдат предадени на сирийската армия.", "date": "2018.07.07", "title": "Дамаск възстановява властта в южната провинция Дераа"}
{"url": "https://www.actualno.com/america/pomoshtnicite-na-trymp-se-opasjavat-ot-sreshtata-mu-s-putin-news_683666.html", "text": "  Помощниците на президента Доналд Тръмп и съюзниците на САЩ се опасяват, че на срещата му с Путин на 16 юли той може да отстъпи от позициите по някои въпроси като Крим и Украйна.  Това пише вестник „Вашингтон пост”, позовавайки се „на официални лица от САЩ и европейските държави”.      Те са обезпокоени от войнствения подход на Тръмп към външната политика. „Той залага на своите инстинкти и способността да установява отношения със световните лидери”, пише изданието.\r\n„Тръмп избягва критични забележки по адрес на Путин, макар че неговата администрация въведе тежки санкции към Москва и изгони руски дипломати”, подчертава още вестникът. „Президентът смята, че може да се сприятели с Путин. Не знам защо”, каза пред изданието бившия съветник по националната сигурност Хърбърт Макмастър.    Вестникът отбелязва, че Тръмп на два пъти е канил Пути в Белия дом (миналия ноември и този март), „въпреки съветите на помощниците, които се аргументираха, че са незначителни шансовете да се постигне напредък в решаването на съществените въпроси”.   \"Но за Тръмп е важен самият факт на срещата. В интервю за телевизия \"Фокс\" миналия месец той изказа предположение, че с Путин могат по време на обяда да намерят решение за Сирия и Украйна”, припомня още изданието.\r\n\"Някои официални лица от Белия дом се опасяват, че Путин, който няколко пъти е разговарял с Тръмп по телефона, може да се възползва от неопитността на американския президент и от това, че той не се ориентира детайлно в обсъжданите въпроси”, отбелязва още „Вашингтон пост”, цитиран от БГНЕС.    Макар Доналд Тръмп в своите беседи с други световни лидери като Джъстин Трюдо, Тереза Мей и Ангела Меркел \"да се държи понякога непочтително и предизвикателно\", \"може да ги прекъсне по средата на мисълта им, към „Путин той демонстрира по-помиритeлен подход, често се отнася към него като към лице, на което човек може да се довери”, отбелязва изданието.", "date": "2018.07.07", "title": "Помощниците на Тръмп се опасяват от срещата му с Путин"}
{"url": "https://www.actualno.com/chronicles/roden-e-bacho-kiro-news_683008.html", "text": "  На днешната дата, през 1835 година, е роден един от най-видните   български революционери – Бачо Киро. Той се ражда в село Горни Турчета,   както е бил известен град Бяла черква, в семейството на селския говедар   Петър Филев Занев. Остава без баща на 6 години и трябва да започне   работа, за да подпомогне прехраната на семейството. През 1847 година   майка му, Цона Добрева, го изпраща в Батошевския манастир да учи четмо и   писмо.  След 1852 година учителства като селски даскал в селата Коювци (дн.   Коевци), Мусина, Михалци, Вишоград. През 1857 г. се завръща в с. Горни   турчета, където преподава до смъртта си през 1876 година.   Бачо Киро въвежда взаимоучителната метода, таблиците за обучение и   „Рибния буквар“. Работи за патриотичното възпитание на младите, въвежда   честването на празника на славянските просветители. Бачо Киро пише   стихове посветени на съдбата на поробена България и призовава към бунт и   свобода. Уважават го както българи, така и турци.\r\nПрез 1869 година учредява първото селско читалище в България -   \"Селска любов\". През 1870 г. създава първия селски читалищен и училищен   театър в България. Между 1870-1871 година е дописник на вестник   \"Македония\". През 1864 година повежда населението и със сопи прогонва   търновския гръцки владика Григорий.    В тайните на освободителното дело го посвещава отец Матей   Преображенски. Чрез него се запознва с ред видни дейци на ВРО. Близйк   приятел на Христо Иванов-Големия. През февруари 1872 година е основан   Бялочерковския частен революционен комитет с председател Бачо Киро   Петров. Сред основателите са Ангел Кънчев и отец Матей Преображенски.\r\nСлед решението на Гюргевския комитет за въстание в България през   пролетта на 1876 година успява с помощта на свои съмишленици и съратници   да организира в Бяла черква чета от повече от 100 юнаци. В сборния   пункт в с. Мусина е сформирана по-голяма чета под общата команда на   легендарния поп Харитон Халачев. Бачо Киро е избран за член на щаба.   Взема участие в епичната и неравна битка с войската на бригадния турски   генерал Фазлъ паша през 9-те майски дни на 1876 година в Дряновския   манастир. След разбиването на четата и опожаряването на манастира,   успява да се спаси и да стигне до Бяла Черква. Известно време се крие в   колибата на лозето си, но е предаден и арестуван.\r\nОткаран е в Търново, където е осъден на смърт чрез обесване. Изправен   пред извънредния турски съд, спечелил дори враговете с достойното си   държане, Бачо Киро без колебание поел отговорността за делата си.   Търновският първенец Етхем бей направил опит чрез защитника Джовани   Икономов да спаси Бачо Киро, представяйки го за умоповреден. Според   стария турски закон лудите не трябвало да бъдат осъждани на смърт.   Тогава се случило нещо изумително. На хубав и чист турски език български   патриот издекламирал следните стихове:       \"           \"\r\nБачо Киро е обесен заедно с Иван Семерджиев на 28 май 1876 година в Търново.\r\nИзточник: Уикипедия", "date": "2018.07.07", "title": "Роден е Бачо Киро"}
{"url": "https://www.actualno.com/society/tol-taksi-v-bylgarija-do-kraja-na-godinata-news_683646.html", "text": "  До края на годината Еврокомисията трябва да одобри тол таксите за движение по българските пътища. Преди това обаче, във втората половина на септември Международната банка за възстановяване и развитие (МБВР) ще представи 3 варианта за цените на винетките. Това съобщи за инж. Светослав Глосов, председател на УС на Агенция „Пътна инфраструктура“ (АПИ).  Той припомни, че тол системата ще даде възможност да се събират по-високи такси от тежки превозни средства над 3,5 т, които най-много разбират пътищата ни.      „Ще се постигне справедливо заплащане“, поясни инж. Глосов. „В момента от пътни такси повече пари се събират от леките коли, а те най-малко похабяват пътищата. Настилките се рушат от тежките автомобили. На един тир му струва да мине през България двайсетина лева, а пред съседна Сърбия за същото разстояние се плаща 100 лв.“, припомни той.\r\nМеждувременно днес парламентът ратифицира споразумението с МБВР за консултантски услуги по тол-системата. То има за цел да подпомогне дейността на Агенция „Пътна инфраструктура” при въвеждането на Националната система за електронно събиране на пътни такси у нас. Предвижда се АПИ да използва експертизата на Международната банка за възстановяване и развитие, за да изпълни успешно проекта за проектиране, изграждане и въвеждане на електронна система за такси у нас. За превозните средства с обща технически допустима максимална маса над 3,5 т таксите ще се събират на база изминато разстояние, а за автомобилите с маса до 3,5 т - на база време, (електронна винетка), стана ясно по време на ратификацията на споразумението.    Консултантската услуга на МБВР включва анализ и определяне на тарифите за пътно таксуване и обхват на мрежата, като за тази цел ще се спазва европейското законодателство в областта на таксуването на пътя.   Реализацията на тол системата се забави с години. На всички процедури се появяваха дребни фирми, учредявани само за да пускат жалби и да бавят въвеждането на електронните винетки.\r\nОт тол системата, чиято експлоатация ще започне догодина се очаква значително увеличаване на приходите от пътни такси, прогнозират от АПИ. През март строителният министър Николай Нанков прогнозира, че пътни такси ще се плащат за използването на около 55% от пътната мрежа в страната.    ", "date": "2018.07.07", "title": "Тол такси в България до края на годината "}
{"url": "https://www.actualno.com/europe/turcija-oshte-10-000-dyrjavni-slujiteli-shte-bydat-uvolneni-ot-rabota-news_683660.html", "text": "  Нови близо 10 000 държавни служители остават без работа по силата на последния декрет в условията на извънредното положение в Турция, предаде БГНЕС.  Това са най-вече хора от системата на сигурността /полиция и жандармерия/ и въоръжените сили, както и от други сектори, очаква се тази нощ декретът да бъде публикуван в държавния вестник на страната, заяви премиерът Бинали Йълдъръм, който също се прощава с поста си. Той аргументира въпросното решение с преминаването към професионалната войска, за което все още няма яснота, но въпросът ще бъде приоритетен след парламентарната ваканция.      Йълдъръм посочи, че има нови разпоредби в законите за регионалната администрация и за борбата с тероризма, и те ще действат дори и да се отмени извънредното положение. То бе наложено на 20 юли 2016 г., 5 дни след неуспешния опит за преврат. Възможно е отмяната да се въведе от 18 юли. В петък вечерта той се срещна с ресорните репортери, отразяващи работата на Министерския съвет и уж на шега каза, че и те като него са останали без работа.\r\n„Аллах затваря една врата и отваря следващата, така е за всички. Доволни сме от вашата работа, не ни притеснихте, не ни уморихте“, изложи той оценката си за журналистите. Пак на шега и през смях Йълдъръм коментира закрития преди дни вестник „Хабертюрк“, оставил без работа 400 души: „Ами и те като нас са вече безработни. Закрихме вестника, остана телевизията“, каза той. Името му сериозно се спряга за бъдещия председател на парламента.       ", "date": "2018.07.07", "title": "Турция: Още 10 000 държавни служители ще бъдат уволнени от работа"}
{"url": "https://www.actualno.com/society/sedmichna-prognoza-za-vremeto-za-9-15-uli-news_683640.html", "text": "  Новата седмица ще върне дъжда. В над цялата страна ще има променлива облачност. Възможни са валежи от дъжд с гръмотевици. Минималните температури ще са от 16 до 19 градуса, а максималните от 20 до 28 градуса. По Черноморието облачността също ще е променлива. Очакват се валежи с гръмотевици. Максималните температури там ще достигнат 27 градуса.  В в Западната част от страната ще бъде предимно слънчево. В Централна и Източна България облачността ще е променлива и там са възможни превалявания от дъжд. Максималните температури ще бъдат между 28 и 31 градуса. По Черноморието се очакват краткотрайни превалявания от дъжд и максимални температури до 29 градуса.      В над цялата страна ще бъде предимно слънчево. Валежи не се очакват. Максималните температури ще бъдат между 27 и 31 градуса.\r\nВ ще бъде предимно слънчево. Само на отделни места в София и Шумен се очаква променлива облачност със слаби превалявания от дъжд. Максималните температури ще достигнат 32 градуса. По Черноморието ще бъде предимно слънчево с максимални температури до 28 градуса.    ", "date": "2018.07.07", "title": "Седмична прогноза за времето за 9-15 юли"}
{"url": "https://www.actualno.com/europe/london-iska-ne-sdelka-a-zona-za-svobodna-tyrgovija-s-es-news_683661.html", "text": "  Великобритания ще продължи подготовката към сценария за Брекзит без сключване на сделка с Евросъюза за по-нататъшно сътрудничество.  Това се казва в съобщение на британското правителството след негово заседание в премиерската резиденция Чекърс. В същото време премиерката Тереза Мей заяви, че Великобритания се обявява за създаване на зона за свободна търговия с ЕС след Брекзит.      „Ние сме все така твърдо убедени, че в интерес на двете страни е да се постигне споразумение за установяване на добри и стабилни отношения в бъдеще. Но ние също стигнахме до извода, че трябва да продължим подготовката към редица потенциални сценарии, включително възможността (за излизане от ЕС) без сделка\", изтъква се в съобщението.\r\nВ същото време премиерката Тереза Мей отделно обяви, че „нашето предложение е да се създаде зона за свободна търговия между Великобритания и ЕС, която да установи обща система от правила за индустриалните стоки и селскостопанската продукция. Това ще запази високите стандарти в тези сфери”, изтъкна тя. Според нея по този начин британското правителство ще може „да защити работните места и да осигури средства за съществуване” за населението, а също „да изпълни своите задължения пред Северна Ирландия”.    Преговорите между Лондон и Брюксел за Брекзит започнаха на 19 юни 2017 г., след като година преди това британските избиратели гласуваха на референдума за излизане от ЕС. Преговорите трябва да продължат до ноември 2018 година, а ако бъде постигната сделка, тя трябва да бъде одобрена от Европарламента и Уестминстър. Самият Брекзит ще настъпи на 29 март 2019 г., след което трябва да настъпи преходен период, който ще продължи до 31 декември 2020 година.   ", "date": "2018.07.07", "title": "Лондон иска не сделка, а зона за свободна търговия с ЕС "}
{"url": "https://www.actualno.com/society/prognoza-za-vremeto-7-uli-sybota-news_683645.html", "text": "  Атмосферното налягане е близко до средното за юли – слабо ще се понижи.  Днес още преди обяд над Западна България, а след обяд и над Централна ще се развива мощна купесто-дъждовна облачност. На много места ще паднат краткотрайни валежи, придружени с гръмотевични бури и усилвания на вятъра. Има условия за градушки. В Рило-Родопската област и на места в Предбалкана явленията ще са интензивни, валежите – значителни. Над източните райони ще бъде предимно слънчево. Максимални температури между 27° и 32°, в западните райони – малко по-ниски.   Над Черноморието ще бъде предимно слънчево. Ще духа слаб северен вятър. Максимални температури на въздуха: 27°-28°. Температурата на морската вода е 24°-25°. Вълнението на морето ще бъде 1-2 бала.\r\nНад планините ще се развива мощна купесто-дъждовна облачност. На много места ще има краткотрайни, временно интензивни валежи, придружени с гръмотевични бури и усилвания на вятъра. Максимална температура на височина 1200 метра около 20°, на 2000 метра – около 13°.    В неделя над много райони ще се развива купеста и купесто-дъждовна облачност. Ще има краткотрайни валежи и гръмотевични бури, възможни са и градушки. Най-голяма е вероятността за интензивни и значителни по количество валежи в Северна България и Родопите.\r\nСъс север-северозападен вятър захлаждането ще продължи. В понеделник по-съществени ще са валежите в Централна Северна и в Североизточна България; валежи и гръмотевици ще има и по Черноморието. Хладно за юли време с максимални температури между 23° и 28°. От вторник вероятността за значителни и интензивни валежи в повечето райони намалява, но на места в Централна Северна България все още са възможни по-съществени количества. Температурите ще са без особена промяна.", "date": "2018.07.07", "title": "Прогноза за времето - 7 юли (събота)"}
{"url": "https://www.actualno.com/business/tyrgovijata-mejdu-iztochna-evropa-i-kitaj-se-uvelichi-s-blizo-25-news_683686.html", "text": "  В първите 5 месеца на тази година търговията между Китай и страните от Централна и Източна Европа се увеличи с 24,5%. Това каза председателят на Държавния съвет на Китай Ли Къцян по време на откриването на Седмата среща на ръководителите на правителствата на страните от Централна и Източна Европа и Китай – „16+1“, предаде „Фокус“.  Китайският премиер обърна внимание, че ежегодното провеждане на бизнес форума между страните от Централна и Източна Европа и Китай предхожда с 1 година срещата на правителствените ръководители на държавите. „Срещите на ръководителите на правителствата дадоха по-силна платформа за по-добри бизнес отношения между двете страни. Вдъхновени сме от факта, че със сътрудничеството в „16+1“ сме постигнали огромен успех и напредък в отношенията си, дори на фона на глобалната икономическа и финансова криза и бавното възстановяване в глобален икономически план“, заяви Ли Къцян.      „Радваме се на тласъка, на бързото развитие и по-високата скорост на развитие, отколкото в сравнение със сътрудничеството с някои други страни. В първите 5 месеца на тази година търговията между нашите страни се увеличи с 24,5%. Това е много вдъхновяващо развитие и показва огромния потенциал в нашите бизнес отношения. Има особен наплив във взаимоотношенията между хората“, отбеляза още той, като посочи, че се наблюдава съществено увеличение на китайски туристи в страните от Централна и Източна Европа.\r\n„Вярвам, че всички това показва, че имаме пространство и възможност за допълнително сътрудничество и икономически взаимоотношения и човешки взаимоотношения“, каза още китайският премиер.       ", "date": "2018.07.07", "title": "Търговията между Източна Европа и Китай се увеличи с близо 25 %"}
{"url": "https://www.actualno.com/society/bsp-startira-procedurata-za-sobstvena-partijna-televizija-news_683669.html", "text": "  Българската социалистическа партия стартира процедура за издаване на лиценз за телевизия.  Днес БСП подаде документи за регистрация на дружество, което ще се казва \"Българска свободна медия\".   В рамките на месец дружеството трябва да направи втората стъпка и да подаде необходимите документи за получаване на лиценз от СЕМ за собствен телевизионен канал.   Управител на дружеството е българският журналист, политик и общественик Любомир Коларов.    Той е бил главен редактор в БНТ, награждаван нееднократно за журналистическата си дейност и обществена ангажираност.\r\nКавалер на ордена „Кирил и Методий“.   Процедурата по регистрация стартира, съгласно решение на НС на БСП от 10.06.2018 година, което възложи документите да бъдат подадени през настоящия месец юли.    Припомняме, че на 24 февруари националният съвет на БСП възложи на Изпълнителното бюро на партията, на Съвета по духовна сфера, култура и медии и на Комисията по идейно и програмно развитие, анализи и прогнози да разработи концепция за стартиране на телевизионен канал на БСП.\r\nОчаква се медията да започне да работи от есента.", "date": "2018.07.07", "title": "БСП стартира процедурата за собствена партийна телевизия"}
{"url": "https://www.actualno.com/interest/vaksina-sreshtu-hiv-dava-obeshtavashti-rezultati-news_683689.html", "text": "  Ваксина срещу ХИВ, която има потенциала да защити хората по света от вируса, показа обещаващи резултати, съобщава Би Би Си  Лечението, което има за цел да осигури имунитет срещу различни щамове на вируса и да произведе анти-Хив тела в имунната система, е дало положителен резултат при близо 400 човека. Също така този препарат е успял да предпази маймуни от вирус сходен с ХИВ.   Но трябват още тестове на ваксината, за да се определи дали отговорът на имунната система е достатъчен, за да предпази хората от заразяване с ХИВ.\r\nОколо 37 милиона хора по света живеят с ХИВ или СПИН и всяка година има 1.8 милиона нови случаи на заразяване.    Но въпреки целия напредък в лечението на опасната болест до момента няма намерена ваксина или лек.\r\nПрепаратът “Преп” или профилактика преди излагане е ефективен в предпазването от ХИВ, но за разлика от ваксините той трябва да се приема редовно, дори ежедневно, за да може да предпазва успешно.\r\nСъздаването на ваксина е сериозно предизвикателство за учените, тъй като има много щамове на вируса, но освен това той мутира, за да се справи с атаките на нашата имунна система.    Предишните опити за ваксина са ограничени само до борбата с определени щамове на вируса в определени части на света.   Но за тази „мозаечна” ваксина учените са създали лечение направено от части от различни ХИВ вируси.\r\nНадеждата е, че това ще достави много по-добра защита на организма към почти безбройните щамове на вируса, които могат да се намерят по света.   В тестовете на ваксината са участвали хора на възраст между 18 г. и 50 г., които са разделени на две групи едната, от които е плацебо. Всички те не са били заразени с вируса и са били здрави.\r\nДоброволците са били от САЩ, Руанда, Уганда, Южна Африка и Тайланд. Те са получили 4 ваксинации в рамките на 48 седмици. Всички комбинации на ваксината създадоха анти-ХИВ тела и бяха обявени за безопасни.   По време на този експеримент учените са провели и друго паралелно изследване, където са инжектирали маймуни с ваксина срещу вирус подобен на ХИВ, който инфектира приматите.\r\nМозаечната ваксина, която показа много обещаващи резултати е предпазила от заразяване 67% от 72-те маймуни.\r\n„Тези резултати са важен крайъгълен камък”, заяви Дан Бароуч, професор по медицина в училището по медицина на Харвард, той също е и ръководител на изследването.\r\nВъпреки че ваксината е помогнала за създаване на антитела все още не е ясно дали това би било достатъчно, за да се предотврати инфекция.   „Предизвикателствата в създаването на ваксина срещу ХИВ са безпрецедентни и това, че организмът е развил специални антитела в отговор на вируса не е задължително да показва, че ваксината ще предпази хората от инфектиране с ХИВ”, казва Бароуч.\r\nВъпреки че е дал обещаващи резултати препаратът трябва да бъде изследван още. Следващите тестове ще бъдат извършени в Южна Африка върху 2 600 жени, които са изложени на риск от заразяване.\r\nД-р Мишел Брадли – медицински директор на “Теренс Хигинс Тръст” заяви, че е рано за ваксина, но данните са „обещаващи”, предаде БГНЕС.\r\n„Важното е да стане ясно, че има още много работа да се извърши, преди да имаме една ефективна ваксина против ХИВ”, допълни още Брадли.", "date": "2018.07.07", "title": "Ваксина срещу ХИВ дава обещаващи резултати"}
{"url": "https://www.actualno.com/business/kitajskijat-premier-shte-namaljavame-mitata-za-vnos-news_683691.html", "text": "  Отварянето на пазара е ключово за развитието на китайската икономика и ще бъдем отворени към света в отношенията към чуждите инвеститори и чуждите продукти, които отговарят на нуждите на китайските потребители.  Ние ще бъдем още по-отворени за тяхното приветстване в китайския пазар, ще намаляваме митата за внос. Това каза председателят на Държавния съвет на Китай Ли Къцян по време на откриването на Седмата среща на ръководителите на правителствата на страните от Централна и Източна Европа и Китай – „16+1“, предаде „Фокус“.      „Отварянето на пазара е съществено за развитието на Китай и затова ние ще продължим с развитието в тази посока, ще се постараем да променим функцията на правителството, за да отговаря по-добре на пазарните условия. Трябва да се придържаме към правилата на пазара, за подобряване на взаимоотношенията на двете страни“, каза Ли Къцян.\r\n„По всякакъв начин ще помагаме за възползването от възможностите и условията за растеж, които имаме. Насърчаваме по всякакъв начин глобалната свободна търговия, за да има устойчива търговия и растеж, които ще помагат за по-благодатно развитие на нашето сътрудничество“, допълни още той.    „Вярвам, че сътрудничеството ни ще бъде пример за мотивация за развитието в ЕС и подобряването и развитието на взаимоотношенията между Китай и ЕС, което ще подпомогне за допълнителното развитие и в глобален мащаб“, заяви още китайският премиер.   ", "date": "2018.07.07", "title": "Китайският премиер: Ще намаляваме митата за внос "}
{"url": "https://www.actualno.com/burgas/kilometrichno-zadrystvane-po-pytja-burgas-sozopol-news_683708.html", "text": "  Голямо задръстване се е образувало на пътя Бургас-Созопол, съобщи  „Фокус“. Километричното задръстване е в две колони.  Причината е катастрофа. От МВР обаче уточниха, че няма пострадали и скоро движението би трябвало да възстанови.      ", "date": "2018.07.07", "title": "Километрично задръстване по пътя Бургас-Созопол"}
{"url": "https://www.actualno.com/europe/13-ta-ot-britanskite-mladeji-dopuskat-che-ne-sa-heteroseksualni-news_683704.html", "text": "  Изследване във Великобритания показва, че младите хора са дори по-отворени към експериментиране със сексуалността си, отколкото представители на предишните поколения, съобщава британското издание \"Телеграф\", цитирано от БГНЕС.  2/3 от „Поколението Z”, което включва родените от 1990 до 2000 г. се идентифицират като единствено хетеросексуални, което е в разрез с предишните поколения, показват изследването.      Данните от проучването на Ипсос Мори показват, че 66% от младите хора на възраст между 16 г. и 22 г. се самоопределят като „изцяло хетеросексуални”, като това е най-ниският измерен резултат. При следващото „Поколение Y” , родени между 1980 г. и 1990 г. процентите са 71, а при родените между 1970 г. и 1980 г. процентите са 85, най-висок е процентът при родените между 1950 г. и 1960 г. – 88.\r\nСпоред изследователите социалните мрежи и медии вероятно влияят на младите да приемат повече различните видове сексуалност, тъй като има много информация по темата в интернет.    Ханна Шримптън един от авторите в изследването казва, че в момента има „много по-разнообразна информация за различните видове начин на живот на различните хора, благодарение на социалните технологии.”   „В частност това поколение на млади хора израства във време, когато двойствеността на половете е подложена на съмнение навсякъде по света и това засяга техният начин на гледане на пол, сексуалност и всички утвърдени маркери за идентификация ”, казва тя.\r\nСпоред данните в момента има много по-отворено разбиране за сексуалностите различни от хетеросексуалните. Като при изследване през 2016 г. само 2% от хората на 16 години са заявили, че са част от ЛГБТ общността, като тези проценти са с 1.7% по-високи от резултатите получени при същото изследване година по-рано. Към момента този процент е 4.    ", "date": "2018.07.07", "title": "1/3-та от британските младежи допускат, че не са хетеросексуални"}
{"url": "https://www.actualno.com/europe/oon-es-da-razpredeli-chestno-migrantskija-tovar-news_683665.html", "text": "  Европейският съюз не е обхванат от мигрантска криза, въпреки \"отровните оправдания\" и политическите извъртания, констатираха от Комисията за бежанците на ООН.  Според данни на институцията, цитирани от БНР, 45 700 мигранти и бежанци са достигнали европейските брегове за първите шест месеца на тази година. Това са около пет пъти по-ниски нива в сравнение с първите шест месеца на 2016-а:      \"Когато погледнем цифрите сега, те ясно се разграничават от тези от миналата година. Така че решаването на ситуацията е въпрос на политическа воля. Това не е криза. Но това, което се превръща в тенденция е малко страни да носят непропорционална отговорност за новопристигналите.\r\nТова, което е нужно, е европейските държави да се обединят със страните от средиземноморския регион, за да се установи честно и разумно разпределение на мигрантите и търсещите убежище, така че отговорността да е споделена\", заяви Чарли Яксли, говорител на Върховния комисар на ООН за бежанците.    Отговорността за пристигащите от Средиземно море мигранти предизвика редица спорове в ЕС през последните седмици, писа БГНЕС.   ", "date": "2018.07.07", "title": "ООН: ЕС да разпредели честно мигрантския товар"}
{"url": "https://www.actualno.com/asia/iran-ekzekutira-8-teroristi-na-isljamska-dyrjava-news_683685.html", "text": "  Иранските власти екзекутираха 8 терористи, осъдени за нападенията срещу парламента и мавзолея на имам Хомейни в Техеран през юни миналата година, съобщават местни медии.  Екзекутираните са членове на терористичната групировка „Ислямска държава“ /ИД/.      Присъдата беше произнесена на 13 май тази година на първа инстанция, на 11 юни беше потвърдена от Върховния съд на Иран.\r\nТерористите извършиха две нападения в Техеран на 7 юни 2017 г. Две терористични групи нападнаха парламента и мавзолея на имам Хомейни край иранската столица. При атаката загинаха 17 души, а 46 бяха ранени. Отговорност за трагедията пое ИД, предаде БГНЕС.    ", "date": "2018.07.07", "title": "Иран екзекутира 8 терористи на Ислямска държава"}
{"url": "https://www.actualno.com/society/spirat-vodata-v-chasti-ot-sofija-news_683663.html", "text": "  \"Софийска вода\" временно ще прекъсне водоснабдяването в някои части на столицата утре, съобщиха от дружеството.  Заради подмяна на сградно водопроводно отклонение на ул. \"Стефан Стамболов\" ще бъде спряно водоподаването от 10.00 до 18.00 часа в района на ул. \"Стефан Стамболов\" - от бул. Тодор Александров\" до ул. \"Пиротска\".      Във връзка с подмяна на спирателни кранове и на пожарен хидрант на ул. \"Илия Велинов\" в Казичене водата ще бъде спряна от 10.00 до 19.00 часа на ул. \"Апостол Ламбов\", ул. \"Мито Войнишки\", ул. \"Илия Велинов\" и на ул. \"Хаджи Димитър\".\r\nОтново утре заради механично почистване и дезинфекция на резервоар \"Шумака\" се налага спиране на водоподаването от 9.00 до 13.00 часа на клиентите на \"Софийска вода\", живеещи в района на вилна зона \"Шумака\".    При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Симеоновско шосе\".   ", "date": "2018.07.07", "title": "Спират водата в части от София"}
{"url": "https://www.actualno.com/europe/fronteks-ima-nov-migrantski-marshrut-ot-maroko-za-ispanija-news_683697.html", "text": "  Все повече мигранти провикват в Европейския съюз през новия маршрут от Мароко за Испания, предупреди директорът на Европейската гранична служба „Фронтекс“ Фабриче Леджери.  „Ако ме питате, какво предизвиква най-голям страх в момента, ще ви отговоря: Испания“, каза той в интервю за „Велт ам Зонтаг“, цитиран от БГНЕС.      Само през юни броят на нелегалните преминавания на испанската граница от мигранти, идващи от Африка, е достигнал 6000. Половината от тях са мароканци, а останалите идват от Западна Африка. „Ако цифрите по това направление продължат да растат толкова интензивно, както в последните месеци, тогава този маршрут ще стане ключов“, добави директорът на Франтекс.\r\nПо данни на Международната организация по миграцията, през 2017 г. над 22 400 мигранти са дебаркирали на испанския бряг – почти три пъти повече, отколкото през 2016 г.    Фабриче Леджери подкрепя плана за откриване в африканските държави на лагери за спасени в Средиземно море мигранти. Идеята беше разработена на срещата на върха на ЕС, състояла се в Брюксел на 28 и 29 юни.   ", "date": "2018.07.07", "title": "Фронтекс: Има нов мигрантски маршрут - от Мароко за Испания"}
{"url": "https://www.actualno.com/europe/razsledvat-frenski-policaj-predizvikal-bezredicite-v-nant-news_683693.html", "text": "  Започна официално разследване срещу френски полицай заради фаталната стрелба в Нант, която причини кървави безредици в града 3 нощи подред, съобщи Би Би Си, цитирана от БГНЕС.  Френският полицай, първоначално призна, че е застрелял 22-годишен шофьор по време на самозащита при проверка на документи на него и колата в квартал Брей.   Но неговият адвокат заяви пред агенция Франс прес, че при повторния разпит полицаят е заявил, че е стрелял инцидентно.   Този случай доведе до кървави сблъсъци между младежи и силите на реда.    Всичко се случва във вторник, след като мъж, който местните твърдят, че се казва Абубакар Фофана е спрян от полицията, докато е в колата си. Правоохранителните органи заявиха, че той е отказал да сътрудничи и е опитал да мине през един от полицаите, тогава негов колега стреля по колата в опит да я спре, но вместо това улучва водача на МПС-то във врата.\r\nСпоред властите пострадалият цивилен е бил под наблюдение за трафик на наркотици.   В същата нощ по време на бунтове бяха запалени коли, а по полицаите се хвърляха ръчно направени бомби тип коктейл Молотов. От своя страна силите на реда отвърнаха със сълзотворен газ. Тези кървави сблъсъци продължиха още 2 дни.    В четвъртък полицаят беше извикан в районното за разпит. Името на служителят на реда все още не е оповестено. Адвокатът му заяви, че срещу него официално е започнало разследване свързано със смъртта на Фофана.\r\nМинистър-председателят на страната посети града в четвъртък и обеща на протестиращите „пълна прозрачност” по случая.", "date": "2018.07.07", "title": "Разследват френски полицай, предизвикал безредиците в Нант"}
{"url": "https://www.actualno.com/society/bylgarite-padnaha-pod-7-miliona-news_683647.html", "text": "  Калкулаторът на ООН изчисли, че броят на българите е паднал под 7 милиона.  Точно в 14:07 ч, на 29 юни станахме 6 999 999 души, съобщи БТВ.      Департаментът по икономически и социални въпроси към ООН пресмята броя на населението за всяка страна в реално време. Смъртността у нас е доста по-висока от раждаемостта – от началото на годината са починали 54 322,а родените деца са 33 870.\r\nПо данни на ООН населението у нас е минало зенита си през 1986 г. – тогава сме били почти 9 милиона души. Оттогава се топим. Към това се добавя и сериозната емиграция и то не само по икономически, но по здравни причини. „Страшно много семейства започнаха да напускат страната в опит да спасят близките си”, коментира Ваня Григорова от КТ „Подкрепа”.    Само днес до обед от България са емигрирали 13 души, изчисляват в ООН. По статистика в Габровска област се раждат най-малко деца - 6,5 на хиляда. Най-висока в България е раждаемостта в Сливенско – почти 13 на хиляда души.   Следващото официално преброяване на населението ще е през 2021 г.", "date": "2018.07.07", "title": "Българите паднаха под 7 милиона"}
