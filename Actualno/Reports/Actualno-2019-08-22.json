{"url": "https://www.actualno.com/society/novinite-naj-vajnoto-za-denja-22-avgust-news_796611.html", "text": "      Редакционният екип на ви представя най-важните новини за изминалия ден, 22 август.       \"Цената се определя на база търсене и предлагане. Така е в целия свят. Това, което ние направихме, беше да създадем борса за търговия с електрическа енергия като стъпка към пълната либерализация на пазара. я не пожела да каже дали Христо Ковачки е монополизирал пазара на електричество, като остави \"преценката за това на компетентните органи и в случая КЗК.   \"За юни, юли и август българското производство плаща най-висока цена на ел. енергия в цяла Европа.\" Това каза заместник-председателят на БСП Кирил Добрев по време на пресконференция в централата на партията, посветена на казуса с АЕЦ \"Белене\". \"След Васко да Гама от село Рупча имаме Христо Ковачки от Сейшелите\", иронизира Добрев твърдението на КЗК, че не на всички търговци на ток собственик е Ковачки, а такива има и от Сейшелите. В пъти по-ниски цени от тези по реализирана обществена поръчка за спортни и детски съоръжения в Северния парк са установили от неправителствената организация „Спаси София“ и ще сезират разследващите органи. „Установихме във всички елементи, които проверихме отклонения в размер между два и четири пъти от насрещни оферти от същите производители, които получихме“, съобщи кандидатът за столичен кмет от „Спаси София“ Борис Бонев. Излиза, че цената е паднала 4 пъти за две години и половина, а би трябвало да е обратното заради инфлацията, подчерта адв. Светлозар Алексиев от „Спаси София“ на пресконференция в парка.     Поредната съмнителна обществена поръчка е сключила държавната Национална компания \"Железопътна инфраструктура\" (НКЖИ). На 15 август тя е сключила договор за над 9 млн. лв. по търг за доставка на релси с дружеството \"Юнайтед пропърти груп\". Фирмата не е известна, но пък е свързана с известно лице - фаворит на НКЖИ, разкрива Капитал. Компанията победител е собственост на 21-годишния Христо Янков, а отскоро неин управител е баща му - Йордан Илиев. Първият е племенник, а вторият е брат на бившия депутат от ДПС и председател на ромската партия ДРОМ Илия Илиев. В България са потвърдени два случая на западнонилска треска, като за един от пациентите се знае, че през част от това лято е живял в Кипър, пише електронното издание на гръцкия вестник Kathimerini.    Седем сигнала за поставени взривни устройства доведоха до евакуации и проверки на четири летища и сградите на няколко медии. Заплахите се оказаха фалшиви, но резултатът е налице - мерките по летищата са засилени, журналисти чакаха 3 часа да се върнат на работните си места. Разследването на сигналите е в ход. ГДБОП си сътрудничи с европейските служби, защото вчера се оказа, че подобен кибертероризъм е имало и в други държави - членки на ЕС. Наличието на толкова много инвеститори е положителен знак и показва едно – че от тази централа има необходимост и тя ще бъде рентабилна, смята държавният глава. ", "date": "2019.08.22", "title": "Новините: Най-важното за деня, 22 август"}
{"url": "https://www.actualno.com/politics/rumen-radev-za-aec-belene-naj-golemijat-risk-e-potencialyt-na-tezi-investitori-se-izcherpa-news_796881.html", "text": "      \"Наличието на толкова много инвеститори е положителен знак и показва едно – че от тази централа има необходимост и тя ще бъде рентабилна. Защото когато бизнесът кандидатства за нещо, си прави много добре сметката. Не мога да давам никакви оценки, чакам и шорт листа и се надявам държавата да проучи много внимателно самите инвеститори, техния потенциал, техните конкретни планове, защото най-големият риск е по средата на проекта потенциалът на тези инвеститори се изчерпа и да минем на варианта държавата да трябва да се намеси.\" Това каза президентът Румен Радев в коментар за инвеститорския интерес за \" .      По думите му подобен вариант \"ще срине идеята за самия проект – той да бъде без финансовото участие на държавата\", предаде БГНЕС.   В коментар за оставката на началника на НСО  президентът заяви: \"Глупави медийни публикации няма да коментирам. Преди дни ген. Дяков дойде при мен с молба за освобождаваме поради личен мотив и аз го освободих. Аз съм признателен и благодарен на ген. Дяков – стойностен човек, професионалист и човек.\"   ", "date": "2019.08.22", "title": "Румен Радев за АЕЦ \"Белене\": Най-големият риск е потенциалът на тези инвеститори се изчерпа "}
{"url": "https://www.actualno.com/cars/erdogan-iska-volkswagen-na-vsjaka-cena-news_796829.html", "text": "             Ердоган е известен с предпочитанията си към автомобилите Mercedes - още докато е кмет на Истанбул, поръчва автобуси за градския транспорт от тази марка, с които да замести дотогавашните икаруси. А когато става министър-председател, купува за ведомството си 10 мерцедеса на стойност 1,5 млн. евро. Самият той по онова време също кара Mercedes - реставриран S600. Напоследък обаче броят на фолксвагените в служебния автопарк на президента постоянно расте, разказва турският журналист Джан Дюндар на страниците на германския Die Zeit.   Дюндар припомня тези факти, за да обясни казаното от Ердоган на среща с председателя на Съюза на таксиметровите шофьори: \"Volkswagen ще построи фабрика в Турция и в резултат от тази инвестиция всички вие ще получите фолксвагени\". Президентът заявил освен това, че щял да помоли германския концерн да разработи специален модел за турските таксиметрови шофьори. Към този момент медиите съобщаваха, че Volkswagen още се колебае между България и Турция. Да, в България работната ръка е по-евтина, но се твърди, че Турция е приела всички изисквания на концерна и е предложила държавни гаранции. Ако успее да привлече Volkswagen   Всичко това не означава, че в предпочитанията на Ердоган са настъпили някакви съществени промени. Volkswagen не е станал любима марка на турския президент - той просто се нуждае от инвестиции, както в икономически, така и в политически план, убеден е Джан Дюндар. Защото никак не е лесно да се намерят инвеститори за една страна, в която режимът потъпква правовата държава и където е надвиснала заплахата от икономическа криза. , Ердоган ще може да използва тази гигантска инвестиция, за да реабилитира режима си и да привлече и други концерни, отбелязва Дюндар в Die Zeit.\r\nИ вестник ТАЦ е на мнение, че би било голям успех за Ердоган, ако . Точно в момент, когато той е изолиран външнополитически и е в сложни отношения както със САЩ, така и с ЕС, новият завод на Volkswagen в Турция може да послужи на Ердоган като доказателство за неговата благонадеждност. И още нещо: ако германският концерн дойде в Турция, може да го последват и други инвеститори, които досега заобикаляха Турция заради политическата ситуация и нарастващата правна несигурност, прогнозира ТАЦ.   Напълно разбираемо е, че турското правителство се опитва да привлече чуждестранни инвеститори, предлагайки държавни гаранции. Но е доста трудно да се има доверие на гаранциите на един режим, . Ако потенциалните инвеститори биха държали повече на правовата държавност, отколкото на икономическите гаранции, това би било от голяма полза както за тях, така и за местното население, отбелязва Джан Дюдар в Die Zeit.     \"България определено е по-добрият вариант\" А какво мислят читателите на ТАЦ и Die Zeit? Един от тях коментира, че Турция съвсем няма да е първата не най-демократична държава, в която се произвеждат германски автомобили. А друг читател пише: \"Всеки, който мине през индустриалните зони на Истанбул, Бурса или Маниса, ще види колко много германски фирми произвеждат там, осигурявайки десетки хиляди работни места. Тези фирми не са там, за да направят услуга на Турция или на Ердоган, а просто защото печелят добри пари\".\r\nБългария определено е по-добрият вариант, смята друг читател и добавя, че не разбира оптимизма на Volkswagen по отношение на Турция. Облаците над главата на Ердоган се сгъстяват, но той няма да се откаже лесно от властта. А това означава, че в следващите няколко години в Турция може да стане много бурно. Дали при това положение инвестицията на Volkswagen ще си заслужава? - пита читателят и заключава: \"Дори и нещата да не се развият толкова зле, смятам решението на Volkswagen за крайно непредпазливо\".    ", "date": "2019.08.22", "title": "Ердоган иска Volkswagen. На всяка цена."}
{"url": "https://www.actualno.com/healthy/operiraha-stefan-danailov-news_796853.html", "text": "      Премина операцията на актьора Стефан Данаилов. Тя е била извършена от съвместен екип от лекари от УМБАЛ „Софиямед“ и МБАЛ „Бургасмед“, ръководен от проф. д-р Андрей Йотов д.м.н. – Началник клиника по Ортопедия и травматология към УМБАЛ Софиямед, д-р Владимир Иванов – Началник отделение по Ортопедия и травматология към УМБАЛ „Софиямед“, д-р АнатолиПацов – Началник отделение по Oртопедия и травматология на МБАЛ „Бургасмед“, д-р Людмил Върляков – Началник ОАИЛ към УМБАЛ „Софиямед“ и д-р Златко Янев – Началник ОАИЛ към МБАЛ „Бургасмед“.      Операцията е преминала  стандартно без инциденти от хирургично и анестезиологично естество. Поставена е изкуствена става по предварително определения план, съобщиха от лечебното заведение.   Пациентът е стабилен за ранния следоперативен период. Изведен е в интензивно отделение за следоперативно наблюдение и мониторинг. ", "date": "2019.08.22", "title": "Оперираха Стефан Данаилов "}
{"url": "https://www.actualno.com/europe/poboj-v-germanija-zaradi-kulturni-razlichija-news_796695.html", "text": "      „Културни различия” са станали причина за сбиване в парк в германския град Дуисбург, пише он-лайн изданието ВАЦ.      Различни гледни точки относно дължината на полата на една жена довела до размяна на юмруци между две групи в Дуисбург. Според полицейските доклади, причина за това станали „културните различия”, които от вербални нападки прераснали в улична битка.   20-годишен младеж от турски произход е отправил обидни квалификации към 50-годишна жена, подразнен от дължината на полата й, която била прекалено къса, според неговите разбирания. В полицейския доклад се твърди, че младежът и неговата компания са отправили обидни квалификация към непознатата.\r\nЖената в отговор отправила критика към културните практики на младежа и познатите му. Тя изразила гласно възмущението си, че мъже и жени седят отделно.  Последвала размяна на реплики относно съществуващите културни различия, прераснали впоследствие до сбиване.\r\nПолицията е успяла да се намеси своевременно и да разтърве двете страни. Осем човека са привлечени към отговорност за обида и участие в сбиване.    ", "date": "2019.08.22", "title": "Побой в Германия заради \"културни различия\""}
{"url": "https://www.actualno.com/crime/bus-izletja-ot-pytja-razlog-simitli-i-se-preobyrna-news_797352.html", "text": "      Микробус \"Пежо-Боксер\" излетя от пътя Разлог - Предел - Симитли и се преобърна на лявата си страна. Няма пострадали, предаде БГНЕС.      Пътният инцидент стана в 18.50 ч. на 2 км преди най-високата част на прохода. Микробусът пътува в посока Симитли, на излизане от дясна крива предприема изпреварване, но заради насрещно движещ се автомобил набива спирачки, отклонява се наляво и се преобръща по ската. На местопроизшествието се извършва оглед от следствена група.    ", "date": "2019.08.22", "title": "Бус излетя от пътя Разлог-Симитли и се преобърна"}
{"url": "https://www.actualno.com/europe/makron-francija-njama-da-tolerira-narushavane-na-kipyrskata-iiz-news_797554.html", "text": "      Франция няма да толерира нарушаването на Изключителната икономическа зона на Кипър, заяви френският президент , цитиран от електронното издание на гръцкия вестник Kathimerini.      Той заяви това по време на срещата си с гръцкия министър-председател Кириакос Мицотакис, предаде агенция Фокус.   „Няма да покажем никаква слабост“, заяви френският лидер.\r\nМакрон говори по време на съвместна пресконференция преди срещата си с Мицотакис, който е на официална визита във Франция.  Макрон подчерта, че Париж е подкрепял Атина по време на финансовата криза в страната, и похвали „голямата смелост на гръцкия народ и желанието им да останат в Еврозоната“.\r\nТой също така заяви, че двете държави са „свързани чрез отдавнашно приятелство“ и споделят сходни предизвикателства в развитието си.   „Постигането на икономически растеж и борбата срещу безработицата са основните приоритети“, заяви Макрон, като подчерта плана си за реформи в Еврозоната, включително създаването на общ европейски бюджет.    От своя страна Мицотакис също наблегна на приятелските отношения между двете страни, които датират още от гръцката война за независимост от 1821 г.\r\n„Страната отново влиза в треакторията на растежа и отново заема мястото си в Европа, която остава наше натурално пространство“, заяви той.\r\nГръцкият министър-председател призова френския бизнес да инвестира в Гърция и да „вземе участие в (икономическия) скок на Гърция“.    ", "date": "2019.08.22", "title": "Макрон: Франция няма да толерира нарушаване на кипърската ИИЗ"}
{"url": "https://www.actualno.com/tennis/grigor-zapochva-sreshtu-nepoznat-protivnik-na-us-open-federer-i-djokovich-v-edna-polovina-news_797366.html", "text": "      Най-добрият български тенисист Григор Димитров научи името на първия си съперник на US Open. Това ще бъде 35-годишният италианец Андреас Сепи. До момента двамата нямат официален мач по между си. Италианецът се намира под №77 в ранглистата на АТР, което значи, че е на една пред българина.      През миналата година Димитров отпадна още в първия кръг на турнира, в който се изправи срещу Стан Вавринка. Ако успее да преодолее Сепи, Григор ще има за съперник Борна Чорич или квалификант във втория кръг.   Световният №1 Новак Джокович и рекордьорът по спечелени титли от Големия шлем Роджър Федерер попаднаха в една половина на турнира. Двубой между двамата е възможен само на полуфиналите. Сърбинът стартира срещу Роберто Баена, а първият поставен, който може да срещне, е Душан Лайович в третия кръг.\r\nФедерер пък ще има за съперник на старта тенисист от квалификациите. Във втория кръг може да срещне Дамир Джумхур или друг квалификант. Трикратният първенец Рафаел Надал ще стартира в Ню Йорк срещу Джон Милман. Първият поставен, който Матадора може да срещне, е Фернандо Вердаско в третия кръг.   ", "date": "2019.08.22", "title": "Григор започва срещу непознат противник на US Open, Федерер и Джокович в една половина"}
{"url": "https://www.actualno.com/asia/moskva-potvyrdi-che-se-podgotvja-za-sreshta-ot-visoko-ravnishte-za-sirija-v-ankara-news_797618.html", "text": "      Тристранната среща на върха между Русия, Иран и Турция за наистина се планира и ще се проведе в Анкара, макар че датата ще бъде обявена по-късно, пише руското издание “Росийская Газета“, позовавайки се на руски и турски медии.      В отговор на въпрос дали срещата може да се състои на 16 септември, говорителят на руския президент Димитри Песков заяви, че \"такава среща се подготвя.\", предаде агенция Фокус.   \"Точните дати ще бъдат обявени своевременно\", добави говорителят на Кремъл.\r\nПо-рано, отговаряйки на въпросите на журналистите на брифинг, Песков не изключи президентите на Русия и Турция да проведат разговор през следващите дни.   ", "date": "2019.08.22", "title": "Москва потвърди, че се подготвя за среща от високо равнище за Сирия в Анкара"}
{"url": "https://www.actualno.com/europe/mateo-salvini-nastojava-za-predsrochni-izbori-news_797111.html", "text": "      Лидерът на партия „Лига” и вицепремиер на Италия Матео Салвини заяви, че продължава да настоява за извънредни избори  В същото време той даде да се разбере, че е готов да възобнови работата на правителството в рамките на коалицията с „Движение пет звезди” (ДПЗ), съобщава РИА Новости.      „Италия не може да има правителство с диаметрално противоположни позиции, затова и заявихме, че натрупването на твърде много „не” доведе до края на сегашното правителство”, заяви Салвини след консултациите си при президента Серджо Матарела.   Едновременно с това лидерът на „Лига” сподели, че е получил  положителни сигнали от бившия си коалиционен партньор ДПЗ за продължаване работата на това правителство. Салвини заяви, че може да се помисли как от много „не” да се получи „да” и да се подобри съставът на „отбора” (правителството) и програмата му.\r\n„Ако е налице желание да се рестартира държавата, „Лига” има готовност за това без предварителни условия”, заяви вицепремиерът.  Останалите десни политически формации, които проведоха консултации при президента, се изказаха в подкрепа на предсрочни избори.\r\nПартията на бившия премиер Силвио Берлускони „Форца Италия” се обяви за формиране на ново парламентарно мнозинство, в чиято основа да застанат дясноцентристките „Лига”, „Форца Италия” и „Братя на Италия”. В случай, че това не бъде осъществено, призова за провеждане на предсрочни избори.   Идеята на бившия министър-председател не съвпада с общия брой на мандатите на трите партии. След изборите през март 2018 година дясноцентристката коалиция получи 37% от гласовете, което се оказа недостатъчно за формиране на парламентарно мнозинство. Тогава „Лига” напусна своите бивши съюзници и се коалира с ДПЗ.    Категорично в подкрепа на предсрочни избори се изказва партията „Братя на Италия”. Според лидера й Джорджия Мелони, гласуването би било „единствен възможен изход, който зачита Италия, нейния народ и конституция”.\r\nПолитическата криза в Италия започна на 8 август, когато Салвини уведоми министър-председателя Джузепе Конте, че заради сериозни разногласия в управляващата коалиция тя практически е престанала да съществува. Преди два дни премиерът връчи оставката си на президента на страната, след което държавният глава започна консултации в търсене на изход от кризата.\r\nПрезидентът трябва да определи дали са налице условия за сформиране на управляващо мнозинство в парламента. В противен случай може да предложи създаването на служебен кабинет до провеждането на нови избори. Съгласно италианската конституция, президентът е този, който има право да разпусне парламента и да насрочи избори.    ", "date": "2019.08.22", "title": "Матео Салвини настоява за предсрочни избори "}
{"url": "https://www.actualno.com/asia/tova-moje-da-se-sluchi-samo-v-nova-zelandija-video-news_796415.html", "text": "      Това може да се случи само в Нова Зеландия. Вълна от одобрени предизвика случка разиграла се в парламента на страната в сряда.      Вчера председателят му Тревър Малард публикува в своя акаунт в Туитър как храни бебето на законодател по време на разпалени дебати в пленарната зала - едномесечният сина на депутата Тамати Кофи. За историята разказва Си Ен Ен.     \"Обикновено столът на говорителя се използва само от председатели, но днес го споделих с много важна личност\",  постна Малард. Говорителят публикува и снимки на бебето, чийто баща току-що се върнал от отпуска по бащинство. В момента на снимките Тамати Кофи участва в разпалени дебати и стои близо до сина си.  Видеоклипове показват как Малард люлее бебето, докато слуша активно дебата. В  един момент той дори предупреждава депутат, че времето на групата му е изтекло. Забележката е  последвана от реакция на съгласие и от стрнана на бебето.  Хората в социалните медии бързо похвалиха Малард и Кофи.       \"Трябва да видим повече от това. Работните места трябва да се адаптират, за да позволят подобно поведение.\", гласи един от постовете в отговор на снимките, публикувани от Малард.\r\nДруг потребител на Twitter каза: \"Нова Зеландия ... може да си малка страна, но преподаваш огромен урок на света!\"\r\nПодкрепа дойде и от кръговете на законодателите. Гарет Хюз, член на парламента на Зелената партия написа. \"Прекрасно е да имаш бебе в къщата и то толкова красиво\", написа Хюз.  Миналата година премиерът на Нова Зеландия Джасинда Ардърн стана първата жена световен лидер в последните 30 години, която роди докато е начело на страната. Нейният партньор Кларк Гейфорд остана да гледа детето им, а се върна на работа.      Премиерът на Нова Зеландия дори направи историческо посещение с новороденото си на пленарна сесия на ООН миналият септември. Ардърн обяви постъпката си за \"практично решение\".\r\nВнасянето на бебета в правителствени сгради може да бъде все още необичайно в много страни и съвсем забранено в други. Но има и положителни примери дават надежда, че нагласите се променят. Само ще припомним за британския законодател Джо Суинсън, който заведе бебето си на парламентарен дебат миналия септември, и  австралийският законодател Лариса Уотърс, която кърми дъщеря си, докато беше в парламента през 2017 година. ", "date": "2019.08.22", "title": "Това може да се случи само в Нова Зеландия (ВИДЕО)"}
{"url": "https://www.actualno.com/europe/momche-zagina-sled-udar-ot-mylnija-v-polsha-ima-i-mnogo-raneni-news_796461.html", "text": "      Тийнейджър загина, а няколко души са ранени, след удар от мълния в полските Татри, съобщава РИА Новости.      Групата била в близост до метален кръст. Планински спасители в момента провеждат няколко спасителни операции в Татрите, пише БГНЕС.   Има съобщения за над десет пострадали от мълнии. В спасителните операции участват четири хеликоптера, към екипите   продължават да се присъединяват служители на спасителната служба.\r\nОпасност представляват металните ограждения покрай туристическите пътеки в планината.   ", "date": "2019.08.22", "title": "Момче загина след удар от мълния в Полша, има и много ранени"}
{"url": "https://www.actualno.com/crime/myj-ot-svoge-e-obvinen-za-pojara-nad-rebrovo-news_796440.html", "text": "      Два пожара имаше в месността над софийското село Реброво - веднъж в неделя следобед, и веднъж във вторник. Пожарникари, доброволци и граждани се бориха с огнената стихия в продължение на часове. Районната прокуратура в Своге води разследване и по двата. Щетите и в двата случая са на площи, собственост на Държавното горско стопанство - Своге.      Повдигнати са обвинения за непредумишлен палеж на мъж от Своге за втория пожар във вторник, 22 август. Сигнал за него беше подаден в 13:40ч. Щетите са нанесени в махала „Ямата“ на общината. Изгорели са 40 дка тревни площи и иглолистна гора. Унищожени са 720 куб. м. дърва – бор, това става ясно след оглед на местопроизшествието.   Разследването по другия пожар от неделя, в махала „Голяма поляна“ в с. Реброво продължава. Там изгоряха две безстопанствени вили. Бяха  унищожени тревни площи и храстна растителност на терен, собственост на горското стопанство. Заподозрени по този случай още няма, пише БГНЕС. ", "date": "2019.08.22", "title": "Мъж от Своге е обвинен за пожара над Реброво "}
{"url": "https://www.actualno.com/sofia/zapochna-podmjanata-na-perkite-na-grafa-s-chuguneni-kolcheta-news_796623.html", "text": "      Започна премахването на ограничителите на „Граф Игнатиев“, . Те ще бъдат заменени с чугунени колчета, предаде БГНЕС.      „От днес започва подмяната на ограничителите по „Графа“. В началото ще се започне от ъгъла на улицата със \"6-ти септември“ до ул. „Раковски“. След това ще продължи и в останалите участъци“, каза директорът на дирекция „Транспортна инфраструктура“ в СО Васил Начевски.   Той обясни, че в момента са пристигнали едва около 200 колчета, като за подмяната на всички стари ограничители по улицата ще са необходими около 600.\r\n„Цената на един болард (чугунено колче) е 88 лв. без ДДС. Демонтажът на перките и поставянето на основите, на които ще бъдат хванати колчетата ще бъдат извършени и за сметка на строителя, а общината ще заплати само болардите“, посочи той.  На въпрос на БГНЕС дали подмяната не е забързана заради случая от 20 август когато жена се спъна и падна на перките, а мъжът й Александър Рогачев изкърти три то тях като две постави на трамвайните линии, а другата хвърли на тротоара. Заради деянието си той беше задържан за 24 часа и се сдоби с обвинение за повреждане на чужда собственост по хулигански подбуди.\r\nНачевски категорично отрече това да е поводът и увери, че всичко е било планирано. Подмяната не е започнала по-рано, защото са чакали колчетата да бъдат произведени, добави директорът.\r\n„Всичко беше планирано и инцидентът от преди дни не е причина да се форсира подмяната“, подчерта той.       От отговор на друг въпрос на нашата агенция стана ясно, че перките, които предизвикаха серия от инциденти ще видим на други места в града. На първо време обаче те ще бъдат прибрани в склад на общинското дружество „Софинвест“.\r\n„Перките вече имат култово значение за София. Бях видял дори едни японски туристи да се снимат с тях. Но с колчетата е много по-хубаво и практично. Става и по-естетично с тях“, заяви музикантът Александър Сомов  минути, след като видя как се монтира първото колче.\r\nТой обясни, че е ходил на много места в чужбина, и навсякъде има различни видове ограничители, които разделят трасето за движение от пешеходното пространство. Единствената разлика с нашите е, че там те са по-високи и видими. Сомов беше категоричен, че е необходимо да има ясна граница между двете пространства и определи предложенията там да няма ограничители като неприемлива.\r\nДруг гражданин изумя как не се спъват незрящи хора, а такива които нямат проблем със зрението, и също поощри действията на общината.        ", "date": "2019.08.22", "title": "Започна подмяната на перките на \"Графа\" с чугунени колчета "}
{"url": "https://www.actualno.com/politics/rumen-radev-bylgarskite-planini-sa-bezcenen-priroden-resurs-no-i-chast-ot-nacionalnata-ni-identichnost-news_796765.html", "text": "      Президентът участва в доброволческата инициатива за оборудване на новоизградения заслон до седловината „Кончето“ в Пирин планина, съобщиха от прессекретариата на държавния глава.      „Имаме прекрасни планини и те не са само безценен природен ресурс, но и част от нашата национална идентичност. Институциите следва да подкрепят инициативите на Асоциацията на планинските водачи, за да може българските планини да стават по-достъпни за младите хора.“ Това заяви днес президентът Румен Радев след като участва заедно с планински водачи, спасители и доброволци в поход, с който бяха доставени материали за оборудване на новоизградения заслон до седловината „Кончето“ в Пирин планина. Така президентът изпълни поетия от него ангажимент пред Асоциацията на планинските водачи в България лично да се увери в положените от нея усилия за обновяване на животоспасяващия заслон във високите части на Пирин.   Президентът призова да пазим планините си от всякакви посегателства, безобразна сеч и бракониерство, което можем да постигнем само ако бъдем непримирими като общество към всички тези негативни явления. Румен Радев открои и необходимостта планинските спасители у нас да разполагат, както техните колеги в много други европейски държави, със съвременна спасителна техника, включително хеликоптери, за да реагират своевременно при сигнали за инциденти и бедстващи хора.\r\nРумен Радев дари аптечка, която да бъде използвана от туристите, катерачите, планинските водачи и природолюбителите, които посещават заслона до седловината „Кончето“.  В похода се включиха директорът на Дирекция „Национален парк Пирин“ Росен Баненски, ръководителят на катедра „Туризъм, алпинизъм, ориентиране“ в Националната спортна академия доц. Александър Шопов и алпинистите Дойчин Боянов и Емил Божанов. Походът започна рано сутринта от хижа „Яворов“, премина през седловината „Кончето“ и завърши пред хижа „Вихрен“. ", "date": "2019.08.22", "title": "Румен Радев: Българските планини са безценен природен ресурс, но и част от националната ни идентичност"}
{"url": "https://www.actualno.com/europe/jena-za-pryv-pyt-moje-da-stane-premier-na-italija-news_796859.html", "text": "      Жена може да стане за пръв път министър-председател на . Това е заместник-председателят на Конституционния съд Марта Картабия, предаде БГНЕС.      Това съобщи новинарският канал  Sky TG24, посочвайки, че нейното име се спряга като глава на бъдещото коалиционно правителство. То може да получи подкрепата на алтернативно парламентарно мнозинство, което включва Движението „5 звезди“ и Демократическата партия.   Италианският президент Серджо Матарела приключва консултациите с всички политически партии с цел намирането на изход от правителствената криза.\r\nДжузепе Конте подаде оставка като премиер във вторник. Това негово решение беше продиктувано от изявлението на лидера на „Лига“ и вътрешен министър Матео Салвини, който на 8 август заяви, че управляващото мнозинство не съществува и призова за нови избори.   ", "date": "2019.08.22", "title": "Жена за пръв път може да стане премиер на Италия "}
{"url": "https://www.actualno.com/europe/albanski-korab-spasi-migranti-v-egejsko-more-news_797046.html", "text": "      Корабът „Орику” на албанския военен флот спаси 36 нелегални в Егейско море, съобщава МИА.      Министърът на отбраната на Албания Олта Джачка заяви, че спасените са граждани на Афганистан: 19 деца, 8 жени и 9 мъже. Те са плавали с моторна лодка, а патрулиращият в морето кораб ги е спасил и в сътрудничество с Фронтекс ги е предал на местните власти.   В рамките на хуманитарната операция, чиято цел е спасяване на нелегални мигранти, които се опитват през Егейско море да стигнат до държавите от ЕС, участват още два албански кораба „Бутринт” и „Лисус”. Техните екипажи са спасили досега около 300 мигранти.\r\nАлбания е член на НАТО от 2008 година и е част от морския алианс в Егейско море.   ", "date": "2019.08.22", "title": "Албански кораб спаси мигранти в Егейско море "}
{"url": "https://www.actualno.com/asia/i-uchenicite-se-vkluchiha-v-protestite-v-honkong-news_796926.html", "text": "      Около 3 000 души се събраха на митинга на учениците от средния курс в Хонконг, за да протестират срещу закона за екстрадицията, съобщава RTHK. На него са присъствали и преподаватели.      Участниците са провели мълчалив протест в знак на недоволство от събитията от 21 юли на метростанция Юанлан. Тогава група хора в бели фланелки и с палки нападнаха пътници и облечени в черно хора, за които са решили, че са демонстранти. В резултат на инцидента бяха хоспитализирани 36 души, предаде БГНЕС.   След едноминутното мълчание демонстрантите запели „Do You Hear the People Sing?”( Чуваш ли, хората пеят?) от мюзикъла „Клетниците”. Учениците скандирали лозунги „Стачка на учениците на 2 септември”, „Пет големи искания и нищо по-малко”, „Революционна епоха, да възстановим Хонконг” и други.    ", "date": "2019.08.22", "title": "И учениците се включиха в протестите в Хонконг "}
{"url": "https://www.actualno.com/ruse/centyr-za-obshtestvena-podkrepa-v-cenovo-priobshtava-deca-sys-specialni-potrebnosti-news_796360.html", "text": "      Центърът за образователни услуги в Ценово приключи първата си петилетка и събра на празник както деца със специални потребности, така и техните родители и специалисти от институцията. Децата пяха и танцуваха, преобразиха се в любими анимационни герои, отговаряха на музикални загадки, веселиха се от сърце и душа. Малчуганите проявиха и сръчността си при изграждането на замък от различни елементи. Аниматорката Дани се изяви като художник и изрисува лицата на децата като любими герои от приказки. Кулминацията на празника бе появата на подготвената празнична торта с фойерверки.       В празненството се включи и зам.-кметът на община Ценово Ваня Игнатова, която връчи подаръци на всеки от потребителите. „В продължение на пет години промяната е осезателна. Децата тук се чувстват като у дома си“, каза Игнатова.\r\nВсеки ден 27 деца на различна възраст от населените места в общината прекрачват с желание и нетърпение прага на институцията. С палавниците работят различни специалисти: психолози, логопеди, педагози, медицински специалисти. „От основаването на Центъра развихме много успешни практики и сформирахме шест ателиета. С дейностите им децата опознават различни аспекти от живота. Стремим се да осигурим на възпитаниците ни подкрепа, знания, сигурност и забавления“, сподели ръководителят на Центъра за обществена подкрепа Зоя Костадинова.   В Центъра са разкрити ателиета по готварство, градинарство, смехотерапия, спорт и др. Така децата не само се сближават, учат се да работят в екип, да се веселят и да общуват помежду си. Всеки ден дори и през ваканциите момичетата и момчетата със специални потребности с помощта на образователни презентации научават повече за празниците и обичаите в България, за исторически личности.  „Постоянно ги учим да вярват в себе си и в качествата, които притежават“, допълни Зоя Костадинова. ", "date": "2019.08.22", "title": "Център за обществена подкрепа в Ценово приобщава деца със специални потребности"}
{"url": "https://www.actualno.com/dobrich/nacionalite-ni-po-badminton-na-lager-v-kavarna-news_795654.html", "text": "      Националният отбор по бадминтон е на 10-дневен подготвителен лагер в Каварна, съобщиха от морската община. Градът, който е обявен за Европейски град на спорта 2020, предоставя базата си в спортна зала „Олимпиада“ на състезателите, водени от спортния директор на Българската федерация по бадминтон Орлин Цветанов.      Треньорът на националния отбор по бадминтон Петя Неделчева е достигала трето място в световната ранглиста. Тренировките на подготвителния лагер в Каварна се водят и от първата европейска шампионка на България по бадминтон - Диана Колева, която е треньор и на националния отбор в Шотландия. В тренировките на лагера в Каварна се включват първата ракета на България – Димитър Янакиев и бадминтонисти от други държави. Част от националите не са на лагера в Каварна заради участието им в световното първенство по бадминтон в Базел. Кметът на Каварна Нина Ставрева получи благодарствен плакет „За активен принос и заслуги за развитието на бадминтона в община Каварна“ от името на председателя на Българската федерация по бадминтон д-р Володя Златев.   ", "date": "2019.08.22", "title": "Националите ни по бадминтон на лагер в Каварна"}
{"url": "https://www.actualno.com/society/wwf-razshirjavaneto-na-turisticheskite-zoni-v-pirin-zaplashva-i-divite-kozi-news_796833.html", "text": "      Отслабването на защитата в националния парк изтласква този застрашен подвид от традиционните му местообитания.      Природозащитната организация WWF алармира, че проектът за нов план за управление на Национален парк „Пирин“ излага на риск местообитанията на дивата коза. Проектът предвижда разширяване с 12.5 пъти на зоните, в които могат да се изграждат спортни съоръжения върху 7.5% от общата територия на парка, но основно в северната част на Пирин, над градовете Банско и Добринище. А въздействието на тази увеличена човешка намеса върху природата не е подложено на оценка от компетентния орган – Министерството на околната среда и водите. Затова WWF организира теренно посещение, за да провери предложените нови зони за туризъм. Последните данни от 2013 г. сочат, че природозащитното състояние на Балканската дива коза в защитена зона „Пирин“ е неблагоприятно незадоволително. Популацията на вида наброява едва 320-400 екземпляра, което е значително под оптималната численост.    Дивата коза се среща основно в скалисти комплекси – циркуси, ждрела, скални венци, и стръмни склонове. Тя обитава както субалпийската и алпийската зона, така и териториите под горната граница на гората, където има подходящи скални масиви. В карстови райони, като северните склонове на Пирин и с повече открити пространства видът е с по-висока плътност. Днес обаче дивите кози у нас са изтласкани в най-труднодостъпните ареали. Според Червената книга на Р България от 2011 г. те са със статут „застрашен подвид“.  Дивата коза играе съществена роля за поддържането на крехките и уязвими планински екосистеми. Освен че е важна част от хранителната верига, тя е единственият представител на фауната в НП „Пирин“, който може да се храни както с храсти, така и с клони на иглолистни дървета, опазвайки бързо намаляващите високопланински пасища. Най-значимата заплаха за вида у нас е бракониерството. Въпреки индикациите за намаляването му в някои райони, незаконният лов все още е силно негативен фактор, който възпрепятства достигането на оптимална плътност и разпространение на дивите кози. Сериозна опасност за тях представлява и безпокойството. Ясно е, че през зимата дивите кози се нуждаят от много повече енергия за поддържане на телесната си температура и за придвижване през снега. В същото време обаче наличната храна е нискокалорична и трудно усвоима и те изразходват повече енергия, отколкото получават.       На този фон масовото практикуване на извънпистово ски спускане сериозно безпокои дивите кози. Изискващото много сили бягство на животното при дебела снежна покривка във време на отрицателен за него енергиен баланс, води до изтощение, падане на имунитета, заболяване и дори до смърт. Оцеляването през зимата е лимитиращият фактор за плътността на популацията. Това прави зимните местообитания изключително важни за поддържането на оптимална численост и генетично разнообразие на  вида. А такива са установени в предложените за разширение туристически зони на НП „Пирин“ – скални ръбове около р. Десилица, Църна могила и други.\r\nПроверката на WWF показа по-малко диви кози около връх Тодорка, където извънпистовото каране набира все по-широка популярност, в сравнение с други райони с подобни характеристики. А безпокойството е само елемент от по-големия проблем с изграждането на нови писти и лифтове, което би изисквало гола сеч и пряко унищожаване на местообитанията на дивата коза. Освен това част от новата зона за туризъм е планирана без буферна територия плътно по границите на един от най-старите резервати в Европа „Баюви дупки – Джинджирица“. - недопускане разширяването на ски зоните в местообитанията на вида;\r\n- поставяне на информационни табели;      - ограничаване достъпа на домашни животни, както и постоянен престой на пастири и кучета в ключови местообитания, особено над 2500 м. надморска височина;\r\n- задълбочаване борбата с бракониерството;\r\n- провеждане на задължители проверки на туристически хижи в близост до местообитанията на животните.\r\nWWF полага огромни усилия да не се допускат нови сечи и строежи в НП „Пирин“, които да излагат на опасност дивата коза и много други видове, зависещи от старите гори. След като нищо друго не помогна през март 2017 г. WWF и Асоциация на парковете в България (АПБ) заведоха съдебно дело срещу решението на МОСВ да не се прави екологична оценка и оценка за съвместимост на проекта за нов план. Оттогава насам WWF и АПБ спечелиха на няколко инстанции, а финалното заседание на последната инстанция е насрочено за 26 септември 2019. ", "date": "2019.08.22", "title": "WWF: Разширяването на туристическите зони в Пирин заплашва и дивите кози"}
{"url": "https://www.actualno.com/crime/vnesoha-obvinitelnija-akt-sreshtu-banevi-news_795850.html", "text": "      Специализираната прокуратура, внесе в Специализирания наказателен съд обвинителен акт срещу бизнесмена Николай Банев, съпругата му Евгения и майка му Мария.      Тримата са обвинени за участие в организирана престъпна група, за данъчни престъпления, изпиране на пари, както и за незаконно притежание на оръжие, съобщи БГНЕС.   Николай Банев е обвинен като извършител на данъчните престъпления, а съпругата му – като негов помагач.\r\nДвамата са предадени на съд, като съизвършители в съучастие на изпирането на пари.  Мария Банева, ще отговаря пред съда за участието в организирана престъпна група.\r\nПредстои в двумесечен срок, съдът да насрочи дата за разпоредително заседание по делото. Очаква се то да започне в края на септември.   В момента под стража е само Николай Банев, а съпругата му Евгения е на свобода срещу „подписка“ по здравословни причини.     ", "date": "2019.08.22", "title": "Внесоха обвинителния акт срещу Баневи "}
{"url": "https://www.actualno.com/plovdiv/pojar-gori-blizo-do-dvoreca-v-krichim-news_796108.html", "text": "      Огън атакува гората около царския дворец в Кричим, пожарникарите са успели да загасят пламъците, стигнали до оградата на ловното стопанство. Причината най- вероятно е във високите температури днес.      По данни на Югозападното държавно предприятие, няма опасност нито за двореца, който е паметник на културата, нито за животните, които обитават тая зона.\r\nС вода продължават да обливат обилно района, за да се предотврати ново възпламеняване.   ", "date": "2019.08.22", "title": "Пожар гори близо до двореца в Кричим"}
{"url": "https://www.actualno.com/society/shte-ima-li-nedostig-na-dyrva-za-ogrev-zaradi-afrikanskata-chuma-po-svinete-v-plovdivsko-news_796105.html", "text": "      Забраната за добив на дървесина в Родопите заради африканската чума по свинете може да доведе до дефицит на дървата за огрев, предупредиха търговци от Пловдивско. Те отбелязват повишено търсене още в разгара на лятото.      В момента кубик дърва за огрев се продава за около 95 – 100 лева. Заради забраната за добив обаче, не е изключено цената рязко да скочи, а много хора, които разчитат на този вид отопление, да се окажат без суровина за зимата.   „Надявам се държавата да намери някакво решение на този проблем, защото знаем, че сме пред отоплителен сезон, а в повечето от районите тази мярка е взета за срок от два месеца, така че може би ще се вземе някакво решение“, заяви Георги Стойков, който е собственик на склад за дърва. Според него, ако не бъдат взети спешни мерки, още в края на този месец ще се усети голяма липса на дърва в Пловдивско.\r\nВчера бе обявено, че министерството на земеделието, храните и горите, южноцентралното държавно предприятие – Смолян и \"Държавно ловно стопанство – Тракия\" преустановяват добива и транспортирането на дървесина в общините Перущица, Кричим и Родопи. Мярката бе наложена, след като преди дни беше регистриран случай на африканска чума при диво прасе в землището на град Перущица.  Същевременно стана ясно, че около 1500 пловдивчани са подали до момента молби за получаване на енергийни помощи за отопление. От тази зима тя е увеличена и е в размер на 93,18 лева на месец. Целевата помощ се отпуска за период от пет месеца – от 1 ноември до 31 март, като за целия отоплителен сезон възлиза на близо 466 лева. Желаещите да се възползват от енергийна помощ трябва да подадат молба-декларация по образец в дирекция “Социално подпомагане” по постоянен адрес между 1 юли и 31 октомври. В срок до 20 дни от подаване на молбата социален работник извършва социална анкета и определя правото на помощта. ", "date": "2019.08.22", "title": "Ще има ли недостиг на дърва за огрев заради африканската чума по свинете в Пловдивско?"}
{"url": "https://www.actualno.com/politics/bsp-hristo-kovachki-monopolizira-celija-pazar-na-elektrichestvo-v-bylgarija-video-news_795918.html", "text": "      \"За юни, юли и август българското производство плаща най-висока цена на ел. енергия в цяла Европа. \" Това каза заместник-председателят на БСП Кирил Добрев по време на пресконференция в централата на партията, посветена на .        \"Всичко това, при положение че ние имаме възможности да произвеждаме два пъти повече енергия, отколкото потребяваме. Един производител на банички и на бюрек в Гърция, който ползва българска ел. енергия плаща по-ниска цена на тока, отколкото производителя на банички, отсреща до Съдебната палата.\r\nТова е благодарение на в България и изкривяванията, които се получава т“, допълни още Добрев.  По думите му, ако има нещо по-сладко от държавния монопол, то това е частният. „ Частен монопол гарантиран от държавата е всъщност равен на грабеж . България има един човек, който в продължение на две години стъпка по стъпка успя да монополизира целия пазар на електричество“, допълни още Добрев. \"За това алармираха преди време и бизнес организациите в страната \", посочи той.\r\n\"След Васко да Гама от село Рупча имаме  \", иронизира Добрев твърдението на КЗК, че не на всички търговци на ток собственик е Ковачки, а такива има и от Сейшелите.    За капак НЕК продава цялата електрическа енергия от ВЕЦ-овете, пак на едно от тези търговски дружества. Мисля, че постигнахме и затворихме целия кръг: търговци, частници, държава производител, изкупена енергия и търговци на ток, които успяха да затворят целия кръг. Няма обаче доказателства, че това е така”, подчерта Добрев\r\nМилиони е спечелил бизнесменът за летните месеци от монополното си положение. Според Добрев, Ковачки продава ток по-скъпо и от американските централи. „Спираме единия блок на ТЕЦ „Марица Изток 1“ или 3. В този момент се получава изключително голям недостиг на ел. енергия и се включва въпросният монополист. Като цената на тока от 80 – 85 лв. до 90, скача до нива от 180 лв., постигнати през месец юли, а в пикови моменти над 200-220 лв. Реализираните печалби са милиони.\r\nГоворили сме много пъти, че най-скъпият ток в България го произвеждат американските централи. Ние сме искали неведнъж и два пъти тяхното вкарване в някакви норми и разваляне на договора. Американските централи продават своята скъпа енергия за 168 лв. за мегават час.\r\n\"Такава абсурдна държава няма\", посочи социалистът, според когото Ковачки имал и свои хора в ГЕРБ и вкарал дори и двама депутати.       „На последните парламентарни избори 7 човека бяха в листата на ГЕРБ, двама от тях станаха народни представители, само преференциите, които е дал „Лидер“ на ГЕРБ със своите си служители е над 50 хил. гласа. Опитахме да се направим засечка колко гласа е получил ГЕРБ от лидер на последните европейски избори. В районите, където те имат монополно положение гласовете са близо 50 хил. отново“, допълни той.\r\nПо думите му във въпросните дружества работят бели роби на изключително ниски заплати. Той отчете, че до 2017 г. публичната информация е, че дружествата на Ковачки дължат на държавата 114 млн. лв. \"114 милиона лева дължи бизнесменът на държавата, като 109 милиона лева са дължимите суми само за осигуровки .\"\r\nКирил Добрев смята, че Ковачки поема и ръководството и на \"Топлофикация - София \". В същото време Ковачки се явява за стратегически инвеститор за АЕЦ \"Белене\". От БСП планират да сезират прокуратурата за казуса \"Ковачки от Сейшелите\".   Заместник-председателят на БСП обеща на следваща пресконференция да разкрие какво се гори в електрическите централи в Старозагорско, Бобов дол и т.н.\r\n„Изводът е, че ни тровят, обират ни, не си плащат данъците и осигуровките на държавата. Накрая карат белите роби да гласуват за тях. Същият този бизнесмен Христо Ковачки от Сейшелите проявява интерес и е стратегически инвеститор за АЕЦ „Белене“, подчерта Добрев.\r\nОт своя страна заместник-председателят на ПГ на „БСП за България“ Крум Зарков каза, че искаме да напомни на КЗК и на КЕВР, че в България съществува Закон за икономическите и финансови отношения с дружествата, регистрирани в юрисдикции с преференциален данъчен режим.\r\n„Бихме се обърнали към КЕВР с въпроси, има ли в българската енергетика офшорни фирми, какво правят там, имат ли лицензи. Какво да питаме българските институции. Според българските институции Христо Ковачки няма нищо общо с енергетиката, а Марк Жирардели е собственик на Банско“, заяви Зарков и изрази възмущението си от поведението на КЗК, която е била информирана от работодатели за много сериозни данни и сигнали за нередности.\r\n„Вместо да се назначи проверка, от КЗК им се отговаря с въпросник, в който те трябва да обяснят на институцията каква е истината, което е само по себе си показателно що е то българска институция и какво може да очакваме от нея. Още повече, че в отговора, който председателката на КЗК изпраща до работодателите е обяснено, че няма свързани лица, защото видите ли тези дружества, които са овладели цялата българска енергетика, са регистрирани в Никозия, Ларнака, Сейшелите и други екзотични места“, обясни Зарков и добави, че това е ясен знак, че КЗК не желае да си свърши работата.   Попитан какво смята за трагедията в с. Сотиря, където 7 годишно дете беше изнасилено и убито, Зарков каза, че ще внесат предложение за законови изменения.\r\n„Зверството в Сотиря разтресе всички ни. Честно казано, няма закон, който е достатъчно строг за случилото се. Както винаги, за съжаление, ние действаме след събитията. Този случай показва много неща, ще стигнем до наказателния закон, но първо трябва да се запитаме какво се случва в затворите, където хората трябва да бъдат превъзпитавани. Какво се случва с психичното здраве на нацията, че всеки ден, когато излезете може да срещнете хора, които очевидно не са в нормално състояние“, заяви той и подчерта, че ще поискат да отпадне съкратеното съдебно следствие за престъпления, довели до умишлено причиняване на смърт и тежки телесни повреди. Зарков каза, че престъплението в Сотиря е точно такова, за което не трябва да важи съкратената процедура, но това не означава, че делото и наказанието трябва да се протакват във времето.\r\n„Този случай показва как Наказателният кодекс се видоизменя всеки път под силата на емоцията и на някое престъпление и това го прави неефективен. Министерство на правосъдието се беше ангажирало, че ще има готова нова концепция, цялостна за наказателната политика на България и тя трябваше да е готова до края на миналата година. След мой въпрос по темата обявиха, че ще бъде готова до края на август тази година”, посочи той.\r\nЗарков подчерта, че докато не се направи ясна стратегия за наказателната политика на България и не се оформи наказателният закон по нея, само ще се констатират подобни зверства и политиците ще се надпреварват кой какво повече ще направи, но след това.\r\nНа въпрос дали БСП наистина ще опразва три етажа от централата заради лошото си финансово положение, Кирил Добрев каза, че не само, че няма такова нещо, а дори имат намерение да построят още един етаж и партийната телевизия БСТВ да се премести на „Позитано” 20. ", "date": "2019.08.22", "title": "БСП: Христо Ковачки монополизира целия пазар на електричество в България (ВИДЕО)"}
{"url": "https://www.actualno.com/curious/dneven-horoskop-za-23-avgust-news_790801.html", "text": "       Овен       Този петък ще представлявате една взривоопасна смес от страст и желание да постигнете набелязана цел. Внимавайте да не избухнете. Телец Днес не бъдете прекалено настъпателни в любовта. Може и да успеете да наложите желанията си, но едва ли ще бъде на добра воля.   Близнаци Днес в главата ви ще препускат хиляди мисли. Няма да може да се съсредоточите добре, така че не предприемайте важни стъпки и не взимайте сериозни решения. Рак     Това е ден, в който ще ви върви в преговорите и сделките. Сега всичко ще ви е вкусно, така че внимавайте да не преядете. Лъв От днес започва нов период за вас. Обърнете повече внимание на здравето си и най-вече на това, с което се храните. Дева Днес ще бъдете цар на положението. Бъдете сигурни в силите си и горди с постиженията си.   Везни Днес ще бъдете обект на агресивно ухажване. Бъдете внимателни и не се възхищавайте на някой, който преминава границата лесно. Скорпион Днес може да възникне неочаквано препятствие. Помислете към кого можете да се обърнете за помощ. Ваш приятел ще изтрие притеснението ви. Стрелец Това е добър ден за покупка на полезни неща. Вещите, придобити днес ще ви служат дълго и ефективно. Козирог    Днес може да се окаже, че се намирате на кръстопът. Не бързайте да взимате решение. Помислете добре преди да направите първата крачка. Водолей Днес събитията ще се развиват по ваш вкус. В един момент сами ще предусещате развоя на събитията - хванете вълната. Риби Днес ви очаква кратко пътуване. Ще спечелите и нов приятел. Бъдете естествени и не робувайте на притеснението. ", "date": "2019.08.22", "title": "Дневен хороскоп за 23 август"}
{"url": "https://www.actualno.com/burgas/skysa-se-vyje-na-parashut-na-kavacite-turisti-padnaha-vyrhu-dyrvo-video-news_795988.html", "text": "       Една наглед комична ситуация се е разигра днес, малко след 13 часа. Инцидентът е станал при издигане с парашут над морето. Двама туристи решили да се включат в атракцията парасейлинг, и се издигнали с парашут в района на плаж „Каваци“. Докато се любували на синьото море, повдигащото въже се скъсало. Това станало причина съоръжението, заеднo с хората, да бъде издухано от силния вятър. Летовниците „акостирали“ върху дърво в близката гора.      След намесата на спасителните екипи, които ги търсили половин час и намерили благодарение на техните викове, туристите са свалени от дървото. Те нямат сериозни наранявания и се разминали само с уплаха и стрес причинени от аварията.\r\nИнцидентът можеше да се превърне в трагедия за двамата туристи, които обаче са извадили късмет и са си направили поуки от случилото се.    ", "date": "2019.08.22", "title": "Скъса се въже на парашут на Каваците, туристи паднаха върху дърво (ВИДЕО)"}
{"url": "https://www.actualno.com/interest/v-avstralija-osydiha-roditeli-dyrjali-bebeto-si-na-veganska-dieta-news_796148.html", "text": "      Окръжният съд в австралийският град Сидни осъди на 300 часа общественополезен труд родители-вегани, хранили детето си с веган-храна. В резултат на това дъщеря им развила изтощение и рахит, информира АВС.      Миналата година 33-годишната майка и 35-годишният баща са били обвинени, след като през март дъщеря им получила пристъп и била хоспитализирана.   През първите 19 месеца от живота на момиченцето родителите са го хранили в съответствие с „консервативната диета за вегани\".\r\nВ нея са били включени овес със зехтин, оризово мляко, зеленчуци, плодове, ориз, картофи и тофу. В резултат на това теглото на детето достигнало 4,9 килограма, а изследванията показали наличието на остеопения.  В мотивите на съдията се подчертава, че всеки родител носи отговорност за избора на храна за детето си – тя трябва да бъде балансирана и да съдържа достатъчно количество хранителни вещества за нормалното му развитие.\r\nРодителите признали вината си за това, че не са успели да осигурят на детето необходимите условия и се разстроили силно, когато станали ясни възникналите здравословни проблеми на детето.    ", "date": "2019.08.22", "title": "В Австралия осъдиха родители, държали бебето си на веганска диета"}
{"url": "https://www.actualno.com/politics/temenujka-petkova-ne-pojela-da-kaje-ima-li-energien-monopol-na-hristo-kovachki-news_796491.html", "text": "      \"Цената се определя на база търсене и предлагане. Така е в целия свят. Това, което ние направихме, беше да създадем борса за търговия с електрическа енергия като стъпка към пълната либерализация на пазара.      Специално за колегите от БСП ще кажа следното: Държавните дружества от държавната енергетика имат задачата да доставят ежедневно на Българската независима енергийна борса по цена 44 лева.   Количествата предлагана електроенергия растат непрекъснато като към момента се предлагат по 660 мегавага за час. Всички останали количества свободна електроенергия се предлага на Българската независима електроенергийта борса. Т.е. нито един киловатчас не се продава извън това\".\r\nТака на извънреден брифинг Теменужка Петкова отговори на част от , които касаеха цените на електроенергията за българското производство, които според социалистите са най-високи в Европа,  \"За сравнение средната цена на тока в периода юни-юли 2019 г. у нас е била 48 евро, докато на румънската енергийна борса за същия период е била 49 евро, а на унгарската - 50 евро. Само и единствено на 9-и август цената на нашата борса е била по-висока в рзмер на 124 лева'', допълни още тя.\r\nТя твърди, че в момента вървят планови, годишни ремонти, присъщи за всяка енергийна мощност: \"Те се оповестяват една година по-рано и този тип дейност не се нарича \"почивка\", както твърдят колегите от БСП, нарича се \"планов ремонт\".\r\nПо отношение на съмненията, свързани с цените на електроенергия, предлагани от определени търговци министър Петкова заяви: \"Всеки един, който има съмнение в поведението на участниците в този процес, е длъжен да сезира КЕВР. Аз призовавам колегите от БСП, ако те имат такава информация, да бъдат така добри да я предоставят там, където трябва\".       \"В Министерството на енергетиката има подробни данни за всички концесии... През 2014 г. имаше доста сериозни задължения по отношение на един концесионен договор за 4 млн., който колегите от БСП явно не бяха успели да съберат. През май 2015 г. ние успяхме да изплатим тези средства. Това ни е работата, нека не се счита за хвалба от наша страна\", заяви Петкова.\r\n\"И още една тема, която колегите от БСП поставят - произвеждаме електроенергия, която продаваме в Гърция на по-евтина цена. Такъв тип изказвания противоречат на основните изисквания на ЕС, свързани с общия, с регионалния пазар.\r\nКогато правим такива изказвания, трябва да сме много внимателни, защото подлежим на санкции от ЕК. Един от основните регламенти, свързан с управление на енергийния пазар, беше приет в рамките на нашето председателство. Така че препоръчвам на колегите от БСП да погледнат цялата информация, свързана с енергийния пазар в страната\", отбеляза министър Петкова.\r\nПо отношение на участието в за АЕЦ \"Белене\" на фирми, свързани с бизнесмена Христо Ковачки, Петкова посочи, че всеки има право да участва.\r\nТя не пожела да коментира дали Христо Ковачки е монополизирал пазара на електричество, като остави \"преценката за това на компетентните органи и в случая КЗК.      Припомняме, че за високите цени на тока обърна внимание и бившият изпълнителен директор на НЕК Петър Илиев, според когото за година и половина от България са изнесени 13 млн. мегаватчаса енергия, секторът е субсидиран с над 1 млрд. лева, същевременно изнасяме евтин ток, а у нас остава скъпият.\r\n„Направихме свободен пазар, но го направихме толкова свободен, на каквато цена искаш и на когото искаш. По неприятното според мен е, че се застрашава националната сигурност. Спешно трябва да се вземат мерки, че досега се използваше едни милиони да се подаряват на няколко фирми, което застрашава и пазара на енергия в България“, смята Илиев. ", "date": "2019.08.22", "title": "Теменужка Петкова не пожела да каже има ли енергиен монопол на Христо Ковачки"}
{"url": "https://www.actualno.com/vidin/vidinskijat-panair-e-gotov-da-posreshtne-svoite-gosti-news_796294.html", "text": "      Община Видин продължава над 120-годишната традиция всяка година в края на лятото да организира традиционния панаир, отдавна добил популярност както у нас, така и в чужбина. В петък, на 23 август, той отново ще отвори врати за многобройните си гости. Събитието ще бъде открито официално от в 21 часа.       Повече от 200 са търговците и производителите , заявили намерението си да участват в изложението, съобщи пред медиите Илияна Василева, началник отдел „Общинска собственост“ в Общината. От вчера започна разполагането на обектите на определените за тази цел места. Очаква се да пристигнат участници от цяла България, Сърбия и Румъния. Посетителите и тази година ще се радват на изключително богата концертна програма и ще имат възможност да видят и слушат популярни изпълнители на поп фолк и рок музика, сред които е и сръбската легенда Лепа Брена. Участието им е осигурено с финансовата подкрепа на изложители на панаира и спонсори. В програмата през всяка от деветте вечери, от 20.00 часа на сцената ще се представят самодейни състави от читалищата в Кутово, Иново, Буковец, Дружба, Дунавци, Кошава, Сланотрън, Капитановци, Майор Узуново, Покрайна и НЧ „Славяни“ – град Видин. Началото на изявите ще постави Градският духов оркестър, а финала – духов оркестър „Дунавски ритми“, село Антимово.  Общината е създала необходимата организация, със съдействието на Областната дирекция на МВР, за гарантиране сигурността на участниците и гостите. В близост до входа за панаира ще има медицински пункт, който ще е отворен от 10.00 ч. до полунощ. Със заповед на кмета на Общината е определено работно време за временните обекти за хранене и търговия на дребно - от 10.00 ч. до 2.00 ч., с ползване на озвучаване до 23.00 ч.; за атракционния кът с люлки, стрелбища и други увеселителни съоръжения - от 10.00 ч. до 23.00 ч., като стриктно се спазват допустимите норми на шум. Входът за панаира, както и за концертите е свободен. ", "date": "2019.08.22", "title": "Видинският панаир е готов да посрещне своите гости"}
{"url": "https://www.actualno.com/curious/8-priznaka-che-myjyt-otdavna-ne-e-pravil-seks-news_795892.html", "text": "      Харесвате си готиния колега от съседния отдел. Той е симпатичен, млад и със сигурност финансово по-добре от вас. Въпреки това, има някои слухове, които чувате. Това, че отдавна не е имал гадже. Или пък факта, че постоянно говори за секса, който прави. Е, има 8 признака, по които лесно може да разберете дали отдавна НЕ се е забавлявал в леглото.       1. Сексуален \"маниак\" Мъжът става буквално обсебен от секса. Всички разговори, шеги и мисли са само за него. Той чувства повишено привличане към известни личности или с нетърпение наблюдава момичетата, минаващи покрай него. Понякога без колебание обсъжда своите достойнства. Много често - в напълно нахална форма. Може да мастурбира много, но това не му дава необходимото освобождаване и удовлетворение. 2. Този, който не харесва никой   Обратната реакция на сексуалната мания е липсата на реакция към женския пол и дори пълна отвращение или агресия към жените. Човек става апатичен, изцяло потопен във вътрешния си свят, търси се да се защити от другите, може да се насочи главно към работата, компютърните игри или друго хоби. 3. Яростният тип Повишената раздразнителност и непоносимост може да се дължат на липса на секс. В крайна сметка тялото не получава цял комплекс от необходими хормони, по-специално хормоните на щастието - серотонин и ендорфин. В допълнение, сексът е чудесен начин за облекчаване на стреса (6 знака, че стресът ви идва в повече ТУК) и релаксация. А липсата на сексуални моменти - е, те водят до раздразнителен мъж.      ", "date": "2019.08.22", "title": "8 признака, че мъжът отдавна НЕ е правил секс"}
{"url": "https://www.actualno.com/crime/gdbop-bombeni-zaplahi-ot-shvejcarija-i-sejshelite-i-v-drugi-evropejski-stolici-news_795943.html", "text": "      Електронните съобщения със заплахи за поставени взривни устройства,  които бяха получени вчера от летища и медии у нас, са изпратени през  компютърни сървъри, намиращи се в Швейцария и на Сейшелските острови, разкри ГДБОП, цитирани от БГНЕС.      Използвани са били само два различни имейла. Още вчера стана ясно, че писма - заплахи са били разпратени и в няколко други европейски столици. Бомбени заплахи имало пратени и до Канада. Това каза пред журналисти зам.-директорът на ГДБОП Стоян Темелакиев.   Общо около 20 идентични писма са били разпратени през сървърите, като за превод е използван google translate.  Oт ГДБОП не изключват и деца да са си направили шега. За да останат максимално анонимни, авторите на заплахата ползвали публични интернет мрежи.\r\nВсички проверки в заплашваните обекти са завършили, без да бъде открито взривно устройство. Днес нови заплашителни писма няма.   Още за детайлите по бомбените заплахи в европейски столици четете .     ", "date": "2019.08.22", "title": "ГДБОП: Бомбени заплахи от Швейцария и Сейшелите и в други европейски столици"}
{"url": "https://www.actualno.com/haskovo/v-ramkite-na-samo-mesec-trima-visshi-diplomati-ostanaha-ocharovani-ot-ivajlovgrad-news_796365.html", "text": "                      „Позволете ми още веднъж да благодаря на Вас и Вашия екип за изключително сърдечното гостоприемство, което оказахте на мен и моите сътрудници. Моля предайте моята голяма благодарност на екипа на археологическия комплекс „вила Армира”, който остави незабравими впечатления във всички нас. Благодаря Ви за показаните още забележителности като село Одринци и Мандрица, винарската изба на семейство Ямантиеви, неповторимите природни забележителности и хората от този топъл южен край”.\r\nТова са само част от милите думи, пристигнали от Управляващия посолството на Федерална република Германия - Йорк Шуграф.\r\nПрипомняме, че немският посланик остана възхитен от начина, по който община Ивайловград е успяла да възстанови и изцяло реновира античната вила \"Армира\", запазвайки основните й детайли недокоснати.  „Бил съм на много места по света, но никъде и никога до сега не съм виждал по-фини и добре запазени мозайки. Поздравления за труда и усилията, които сте вложили, в реставрацията на този забележителен обект, останал като туристическо наследство на българите.‘’ – сподели тогава посланикът на ФРГ.\r\nЙорк Шуграф прояви интерес към живеещата немска общност в село Одринци, към политическите процеси в района и към бъдещи съвместни действия, в областта на културата, и общите политики. „Впечатлен съм от видяното! Ще дойда отново! В мое лице имате добър приятел!”, посочи в заключение дипломатът.    Само седмица, преди това, на посещение в община Ивайловград бяха посланикът на Република Албания, г-жа Доника Ходжа и посланикът на Република Косово, г-н Едон Цана.\r\n„Нищо не ни разделя, много ни свързва“, бяха първите думи на г-н Едон Цана, посочвайки допирните точки между трите държави. „Изключително сме щастливи от факта, че в община Ивайловград има запазено албанско село. Село Мандрица, за което всички сме чували – от нашите семейства”. За времето на престоя си, посланиците посетиха Мандрица, църквата „Св.Св.Константин и Елена“, в село Долно Луково, антична Вила „Армира“ и защитена природна местност „Пещерата“. „С нетърпение очакваме да засилим туристическия поток, за да се запознаем с местните жители, да научим повече за техните обичаи и истории. Надяваме се и за в бъдеще да продължи да се отбелязва увеличение на туристопотока и повече хора да имат възможност да посетят Мандрица и Общината Ви.“ – сподели г-жа Доника Ходжа, посланик на Република Албания.\r\nВ потвърждение на нейните думи – всички хотели и къщи за гости са препълнени, за следващите седмици, в очакване на юбилейни събития и фестивали. А те са: 24.08.2019 г. /събота/ кв. Лъджа - 105 г. от завръщането на малоазийските българи в Лъджа   31.08.2019 г., /събота/ село Свирачи - събор 105 г. от завръщането от Мала Азия\r\n07.09.2019 г., /събота/ площад „Тракия”, Ивайловград - фестивал „ Кулинарното наследство на Тракия”\r\n08.09.2019 Г., /неделя/, антична вила Армира - тържествено отбелязване на 10 години от побратимяването с френския град Лонго, област Амиен,Република Франция, с участието на пловдивски хор „Евмолпея” ", "date": "2019.08.22", "title": "В рамките на само месец трима висши дипломати останаха очаровани от Ивайловград"}
{"url": "https://www.actualno.com/europe/flamandci-predlojiha-na-trymp-da-kupi-valonija-za-1-evro-news_796042.html", "text": "      Доналд Тръмп може и да получи отказ от Дания на предложението си да купи Гренландия, но американският президент може да бъде утешен от офертата на фламандски националисти да му продадат Валония за... 1 евро, предава Euronews.      Младежката организация на „Новия фламандски алианс“ (Н-ВА), Jong N-VA, предлага държавният глава на САЩ да вземе френско говорящия регион на Южна Белгия за само едно евро, предаде Агенция \"Фокус\".\r\nСнимка, придружаваща туита, изобразява небостъргач „Тръмп Тауър“, извисена над валонския град Дюрбюи, имитирайки собствената снимка на Тръмп на една от неговите сгради в Гренландия.\r\nТуитът вече предизвика ярост сред белгийските валонци, но председателят на младежкото крило на Н-ВА Лорънс Ванкрайнест каза пред Euronews, че това е било само шега.    „Това беше просто шега, насочена към младата фламандска публика…нищо повечe“, каза той.\r\n„Искрено се надявам, че все още има място за някакъв хумор в политиката. Особено младите хора се нуждаят от това“, добави младежкият политически лидер.    Холандско говорящият регион на Белгия, Фландрия съставлява 68% от населението на страната и през последните години се наблюдава прилив на националистически и сепаратистки фламандски партии.\r\nН-ВА спечели 43 места в 150-местния парламент на Белгия на последните избори, а през август започна преговори с други фламандски партии за съставяне на правителство след месеци политическа безизходица.   Ванкрайнест каза, че туитът не е имал за цел да „затруднява съставянето на федералното правителство“ или „политическо изявление към правителствените преговори“. Той добави, че гневът от валонците е „доказателство, че всеки от нас живее в различна култура“.\r\nДокато във Фландрия се наблюдава завой на дясно, Валония тръгна по другия път, с огромна подкрепа за леви партии в последните избори.\r\nРезултатите подтикнаха лидера на N-VA Барт Де Уевер да коментира: „Разликата между Фландрия и Валония никога не е била толкова голяма“.   Разделението между фламандски и валонски партии обикновено води до дълги забавяния при формирането на коалиция в Белгия. През 2010 г. на партиите бяха необходими рекордните 535 дни, за да се споразумеят за компромис и да формират правителство.\r\nСтив Детри, председател на младежкото крило на Реформаторското движение във Волуве-Сен-Ламберт, беше един от десетките критици на туита в сряда, като каза, че намира шегата за „груба“ и „глупава“. ", "date": "2019.08.22", "title": "Фламандци предложиха на Тръмп да купи Валония за 1 евро"}
{"url": "https://www.actualno.com/varna/protest-vyv-varna-nastojava-za-zatvarjane-na-delfinariuma-news_796331.html", "text": "      На 24 август от 12:00 часа пред ще бъде организиран протест. Причината за това е скорошният , станал пред посетители по време на представление, както и тези, случили се през минали години. На протеста варненци ще заявят искането си Делфинариума да бъде затворен в най-скоро време.      Организаторите на протестните действия споделиха пред , че ще направят всичко възможно, за да бъдат чути и да се прекрати дейността на делфинариума.   „На 24 август ние-няколко български и чужди граждани, пребиваващи в България, организираме протест пред Делфинариума. Подчертавам \"граждани\", защото нямаме никоя организация зад гърба си. Исканията ни са , в който за , от които 5 регистрирани. Има и смъртен случай на бебе тюленче, по вина на служители в делфинариума. Сградата е тясна, неподдържана и шоуто е необразователно и в него се експлоатират високоинтелигентни животни, с цел печалба. Последният смъртен случай на бебе делфинче се е случил пред очите на посетителите на кафенето. Трябва да бъдат взети спешни мерки!“, обясняват организаторите.   ", "date": "2019.08.22", "title": "Протест във Варна настоява за затваряне на делфинариума"}
{"url": "https://www.actualno.com/interest/troja-moje-da-se-okaje-s-600-g-po-star-grad-news_795112.html", "text": "      Древният град Троя може да е основан 600 години по-рано, отколкото се смяташе досега. Това показват нови археологически находки от разкопки в древния град.      Археолозите, проучващи северозападната провинция Чанаккале в Турция, където се намира Троя, предполагат, че районът може да е бил използван като селище повече от шест века по-рано от известното досега, съобщиха турски медии, цитирани от БГНЕС.   Рюстем Аслан от катедрата по археология на Университета Онсекиз Мар заяви, че древният град Троя е бил унищожен и възстановяван многократно заради войни, пожари и земетресения. В рамките на изкопните работи, извършени в града в южната част на Дарданелите, са били открити общо 10 слоя селища, като всеки слой е назован и номериран от Троя I до Троя XI. Аслан каза, че тази година са се натъкнали на нов слой, който решили да нарекат Троя 0.\r\n\"Ние открихме следи от изгаряния, керамични и дървени греди в слоя Троя 0\", каза той.\"Това показва, че историята на селището датира от около 5500 години преди нашата ера\".  Най-вероятно Троя е основана около 3 500 г. пр.н.е., показват откритията в слоя Троя 0, добави той.\r\nТой каза, че преди това изкопаните слоеве от селищата принадлежат към период между 3000 г. пр.н.е. и 1300 г. от н.е., от старогръцко до византийско време.   Правителството на Турция обяви 2018 г. за „Година на Троя“ в чест на 20-годишнината от признаването на древния град за обект от световното наследство на ЮНЕСКО. Стотици хиляди гости, включително известни личности, са посетили обекта тази година.    Разположен върху хълмовете на Хисарлик и с изглед към крайбрежната равнина на турската егейска крайбрежна равнина, 4000-годишният древен град Троя е един от най-известните археологически обекти в света. Първите разкопки в древния град са предприети през 1870 г. от германския бизнесмен Хайнрих Шлиман, който днес е считан за един от пионерите на археологията.\r\nОбстановката около Троянска война, в която спартански и ахейски воини от Гърция обсаждат града през 13 век пр.н.е. е увековечена от гръцкия поет Омир в неговата епична поема „Илиада“. ", "date": "2019.08.22", "title": "Троя може да се окаже с 600 г. по-стар град "}
{"url": "https://www.actualno.com/europe/polsha-nastojava-germanija-da-uvelichi-razhodite-si-za-otbrana-news_795901.html", "text": "      Министър-председателят на Полша Матеуш Моравецки призова Германия бързо да увеличи разходите си за отбрана до 2% от БВП на страната.      \"Не казвам, че Германия е гратисчия, но вноските ѝ не съответстват на задълженията. Германия трябва бързо да увеличи разходите си за отбрана\", заяви премиерът в интервю за \"Вестдойче Алгемайне Цайтунг\".   Полша вече инвестира в отбрана над 2% от БВП-то си, докато при Германия става дума за 1,2%. Според разчетите на немското правителство, през следващите 5 години сумата трябва да достигне 1,4 -1,5% от БВП.\r\nМоравецки подчертава, че ролята на Германия в НАТО ще нарасне, ако тя увеличи разходите си за отбрана. Полша постепенно повиши разходите си, а числеността на американските военни на нейна територия за последните 5 години се увеличи 10 пъти - от 500 на 5000 човека.  Министър-председателят коментира и темата за възможна предислокация на американски военни части от Германия в Полша. Според него, никой не смята сериозно да съкрати американското присъствие в Германия.\r\nМоравецки смята, че е необходимо да се подсили източния фланг на НАТО. \"Имаме нужда от база на НАТО в Рамщайн и от нова дългосрочна база в Полша\", подчерта той.   Германия се ангажира да увеличи разходите за отбрана до 2% от БВП. Канцлерът на страната Ангела Меркел неведнъж заявява, че Берлин ще продължи да се придържа към плановете за реализация на тези цели до 2024 г. Разходите на Германия за отбрана за 2019 г. съставляват 1,36% от БВП.     ", "date": "2019.08.22", "title": "Полша настоява Германия да увеличи разходите си за отбрана"}
{"url": "https://www.actualno.com/balkani/gyrcija-obmislja-da-skysi-srokovete-za-predostavjane-na-ubejishte-news_796056.html", "text": "      Гръцкото правителство планира да промени държавната политика в областта на предоставянето на убежище и е готово да ускори процеса, като опрости съответните процедури, заяви министър-председателят Кириакос Мицотакис.      В периода 2014-2015 година през Гърция преминаха стотици хиляди хора, съставляващи основния миграционен поток от Турция към Европа. През февруари 2016 година „балканският коридор” беше закрит и няколко десетки хиляди мигранти останаха блокирани в южната ни съседка. В момента числото на бежанците там е около 70 хиляди души, пише БГНЕС.   Властите в страната се опитват да „разтоварят” претъпканите бежански лагери и да изпрати мигрантите в континенталната част на Гърция, но на тяхно място пристигат нови попълнения.\r\nВ същото време инцидент от днес повдигна въпросът дали отново не се е засилила нелегалната вълна през страната. Движещ се иракчанин - не успял да пресече пред локомотива.  В интервю за в. „Фигаро” Мицотакис подчертава необходимостта от промяната.\r\nПолучилите право на убежище придобиват и правото да останат в Гърция. Същевременно онези, които не отговарят на изискванията, са длъжни да се върнат в Турция, в съответствие със споразумението между ЕС и Турция.\r\nГръцкият премиер призова Европейският съюз да изгради обща политика за предоставяне на убежище. Той поиска и ревизия на Дъблинското споразумение.       То е от 1990 година и неговото реформиране отдавна е обект на обсъждане от страна на държавите от ЕС. Съгласно документа, отговорността за предоставянето на убежище е на държавата, чиято граница бежанецът първо е пресякъл, стъпвайки на територията на Европейския съюз.\r\nЕвропейската комисия, от своя страна, предлага държавите от ЕС да се ангажират с обезпечаването на „по-справедливо” разпределение на мигрантите в ситуации, при които основният поток идва от Гърция и Италия.\r\nС „Дъблинския регламент” е свързан и проблемът за връщането на мигрантите в държавата на първото влизане, когато те са се преселили от една държава от ЕС в друга.\r\nСлед периода на Втората световна война Европа преживя през последните години най-сериозната мигрантска криза, свързана с въоръжени конфликти и тежки икономически проблеми в държавите от Северна Африка и Близкия Изток.\r\nМигрантите влизат в Европа по няколко маршрута, в това число през Западното и Източното Средиземноморие. През януари общоевропейската гранична служба Фронтекс съобщи, че броят на регистрираните незаконни влизания на територията на ЕС през миналата  година е най-нисък за последните пет години.       ", "date": "2019.08.22", "title": "Гърция обмисля да скъси сроковете за предоставяне на убежище "}
{"url": "https://www.actualno.com/balkani/vlak-ubi-migrant-v-gyrcija-zasilva-li-se-vylnata-ot-turcija-news_796005.html", "text": "      Влак уби мигрант, който спрял на релсите по линията Александруполис-Орменион, съобщиха местни медии, цитирани от БГНЕС.      Той пътувал със свой приятел, който на време успял да избегне движещия се влак.   Според медиите, вероятно става дума за мигранти от Ирак,които влизат в Гърция от Турция през северната област Еврос. Те се движат по железопътните линии в пътя си към вътрешността на страната.\r\nМашинистът бил разпитан за инцидента от гръцките власти и след това освободен.  Инцидентът за пореден път поставя въпроса - увеличава ли се потокът на нелегални мигранти от Турция през Гърция към Стара Европа.\r\nСпоред бреговата охрана напливът на новопристигнали мигранти от Турция отново се е засилил. Нелегалните влизания в Гърция са се увеличили през последните месеци, сочи статистика публикувана от BTV.   В същото време през октомври миналата година гръцкото правителство започна да  прехвърля хиляди мигранти от островите на континента. Причината беше, че те са пренаселени и там често имаше бунтове и боеве.    В началото на август Гърция обяви, че броят на мигрантите в лагерите в страната отново надминава 20 000 души. За сравнение, статистиката за април сочеше 14 000 души.\r\nТака според данните на гръцкото министерство за пръв път от есента на 2018 г. броят на мигрантите в лагерите на гръцките острови се увеличава толкова много.    ", "date": "2019.08.22", "title": "Влак уби мигрант в Гърция. Засилва ли се вълната от Турция? "}
{"url": "https://www.actualno.com/sciencelogy/a1-predlaga-praktichnite-smartfoni-y7-i-y5-2019-na-huawei-news_795630.html", "text": "       предлага два от най-новите смартфони на Huawei – Y7 и Y5 (2019). Клиентите на компанията ще имат възможност да закупят 2019 за 5,50 лева на месец или 69,99 лева в брой с абонаментен план . При същите условия цената на 2019 е 1,99 лева на месец или 39,99 лева в брой.       Huawei Y7 2019 Huawei Y7 2019 разполага с 6,26-инчов HD IPS LCD дисплей, който осигурява ясна картина, за по-добро мобилно изживяване. Екранът с 1520 x 720 HD+ IPS резолюция разкрива по-добра наситеност, повече яснота и естествени цветове от всеки ъгъл. Устройството е с елегантен дизайн, с извит заден панел с полирана структура, които го правят удобен за ползване. Моделът се предлага от А1 в два цвята – син и червен.\r\nY7 2019 е оборудван с двойна 13 MP + 2 MP основна камера, захранвана от изкуствен интелект, който в съчетание с голямата бленда (f/1,8), помага за по-доброто идентифициране на обекти и фокусиране върху тях с по-голяма светлина. С помощта на изкуствения интелект камерата може да разпознае повече от 500 сцени от 22 категории в реално време, така че всяка снимка да бъде оптимизирана по най-добрия възможен начин. Селфи камерата на Y7 2019 е 8 MP.  Huawei Y7 2019 разполага с 1,8 GHz осемядрен процесор, 32 GB вътрешна памет за съхранение и 3 GB оперативна памет. Батерията на смартфона е с капацитет 4 000 mAh, с AI технология за пестене на енергия. Устройството притежава сензор за пръстов отпечатък и функция за лицево разпознаване. Huawei Y5 2019 Huawei Y5 разполага с 5,71-инчов HD IPS LCD дисплей, с капковиден прорез за селфи камера и съотношение на екрана спрямо тялото от 84,6%. Стилното покритие на гърба на телефона имитира кожа за по-удобен и здрав захват без следи от отпечатъци. Моделът се предлага от А1 в черен цвят.    Основна камера на Y5 2019 е 13 МР, и също както тази при Y7 улавя повече светлина с помощта на по-голямата бленда (f/1.8). Предната камера на смартфона е 5 МР и гарантира отлични селфита с помощта на функцията за допълнителни ефекти.\r\nY5 2019 е оборудван с 2.0 GHz четириядрен процесор и разполага с 16 GB памет за съхранение и 2 GB оперативна памет. Моделът поддържа Huawei парти режим (Party Mode), който позволява настройването на различни Huawei смартфони да възпроизвеждат една и съща песен.      ", "date": "2019.08.22", "title": "А1 предлага практичните смартфони Y7 и Y5 (2019) на Huawei"}
{"url": "https://www.actualno.com/crime/shofioryt-pregazil-erol-ot-asenovgrad-ne-go-bil-vidjal-news_795729.html", "text": "       в нощта между 9-ти и 10-ти август тази година. Решението бе взето днес от 3-членния състав на Апелативен съд-Пловдив. 56-годишният Димитър Иванов от Асеновград обжалва първоначалното определение на окръжните магистрати – мярка „задържане под стража”. На днешното заседание в съдебната зала мъжът запази мълчание през цялото време. В края той отправи молба към съда да бъде освободен срещу парична гаранция.       Защитниците обаче оспорват това, дали мотористът е загинал при падането от мотора, или е починал, вследствие на  травмите, след като бусът е минал през него. По думите на юристите, тежкото пътнотранспортно произшествие, участник в което е Димитър Иванов, е предшествано от друг инцидент. Те посочиха, че мотористът, който се е движил в група със свои приятели, е изпреварвал с висока скорост лека кола, а падането му на пътното платно остава с неизвестни причини засега.     Асеновградчанинът Димитър Иванов е познат на местните, тъй като правел и продавал захарен памук и детски играчки в града. Във фаталната нощ, около 23:00 ч. той се прибирал с буса си към Асеновград, съобщиха защитниците му. В автомобила били натоварени машина за захарен памук, детски играчки, както и газови бутилки. ", "date": "2019.08.22", "title": "Шофьорът, прегазил Ерол от Асеновград, не го бил видял?"}
{"url": "https://www.actualno.com/balkani/mvnr-njama-postradali-bylgari-pri-pojarite-na-gran-kanarija-news_795612.html", "text": "      Няма пострадали български граждани при горските пожари на испанския остров Гран Канария (Канарски острови).      Според българското посолство в Мадрид всички 10 000 евакуирани вече могат да се завърнат по домовете си, съобщиха от МВнР.   Властите на острова уверяват, че основните огнища на пожарите са загасени.\r\nКанарските острови са популярна дестинация за българските туристи.  По информация на летище София в рамките на летния сезон тази година от София до о. Тенерифе са изпълнени 8 директни чартърни полета, с които са превозени 1040 пътници. ", "date": "2019.08.22", "title": "МВнР: Няма пострадали българи при пожарите на Гран Канария "}
{"url": "https://www.actualno.com/curious/vodolazi-alarmirat-che-korpusyt-na-titanik-se-rushi-news_794832.html", "text": "      Американски водолази са открили сериозни щети по корпуса на \"Титаник\" поради корозия и излагане на микроорганизми, се казва в съобщение, публикувано от Atlantic Productions.      Тази експедиция е първата от 14 години насам, която проучи останките на кораб с участието на хора. В нея бяха включени учени, историци и водолази.   За осем дни те направиха пет гмуркания до останките на кораба, по време на които бяха направени снимки във формат 4K и беше създаден подробен 3D модел на кораба.\r\n\"Най-ужасяващата зона на унищожаване беше дясната страна с офицерските каюти, където се намира и кабината на капитана. В този момент корпусът започна да се руши заедно с каютите\", каза Парк Стивънсън, експерт по история на \"Титаник\", цитиран от БГНЕС.  Той изрази увереност, че в бъдеще процесът на унищожаване на кораба ще се засили.\r\nБританският кораб \"Титаник\", считан за най-големият пътнически лайнер в света, се сблъска с айсберг при курс към Ню Йорк на 14 април 1912 г. и потъна два часа и 40 минути по-късно. Корабокрушението, в което загинаха около 1500 души, шокира целия свят.    ", "date": "2019.08.22", "title": "Водолази алармират, че корпусът на „Титаник“ се руши "}
{"url": "https://www.actualno.com/business/antikorupcionnijat-fond-osydi-temenujka-petkova-news_795754.html", "text": "      С окончателно решение на Административен съд София-град от 20.08.2019 г. Антикорупционният фонд (АКФ) осъди министъра на енергетиката да предостави достъп до обществена информация, свързана с отказа на ТЕЦ „Марица Изток 2\" от договора за „ \" през пролетта на 2018 г.      Според съда отказът на министър Теменужка Петкова да предостави търсената информация е , тъй като е налице надделяващ обществен интерес от разкриването ѝ.\r\nФондът припомня, че отказът на този ТЕЦ от договор за осигуряване на , собственост на , да изпълнява тази функция.\r\nВ края на юли бяха публикувани резултатите от търговете за студен резерв до средата на 2020 г. и от тях се видя, че ТЕЦ \"Варна\" ще получи 26.5 млн. лв., а останалите три - ТЕЦ \"Бобов дол\", ТЕЦ \"Марица 3\" и \"Топлофикация Русе\", собственост на бизнесмена Христо Ковачки, общо 25.4 млн. лв., за да гарантират електроенергийната сигурност на страната за една година. От търговете този път държавната ТЕЦ \"Марица-изток 2\" получава 1.76 млн. лв.  Тогава Фондация \"Антикорупционен фонд\" обяви, че , които българската държава ще заплати за услугата студен резерв на ТЕЦ \"Варна\" - съоръжение, придобито по неясен механизъм от влиятелен политик, чиято техническа изправност е под въпрос.     ", "date": "2019.08.22", "title": "Антикорупционният фонд осъди Теменужка Петкова"}
{"url": "https://www.actualno.com/cars/na-ulica-v-london-se-pojavi-avtomat-za-prodajba-na-koli-news_795657.html", "text": "      На една от улиците в центъра на Лондон се появи необичаен вендинг-апарат, в който се намира електромобил Renault Zoe. Той може да бъде купен, не по-трудно отколкото бутилка минерална вода.      В сучая главната идея е в това, че на бъдещият собственик вече не му се налага до ходи до дилърския център и да се пазари с търговеца за цената на превозното средство. Стойността на поставения в автомата електромобил е окончателна и за него не се предлагат допълнителни опции, които да натоварват цената.   Наскоро във Великобритания беше проведено проучване, като повечето участници в него разкриха, че в процеса на закупуване на нов автомобил най-много ги отблъсква отсъствието на разбиране за точната стойност на колата. След общуването с търговеца в шоу-рума цената може да се промени значително с добавянето на редица опции, които не са нужни на клиента. Клиентите са категорични, че ако автомобилите се продават онлайн, ценообразуването им ще стане по-прозрачно и по-логично, тъй като те сами ще изучават възможните опции и с добавянето на всяка една от тях ще виждат как се променя крайна стойност на избраната кола.  Подобна практики вече има на автомобилните пазари по света. В края на май, например, компанията Audi започна онлайн-продажби на модела си TT за Германия. През интернет те могат да си купят ексклузивна версия на автомобила и да си поръчат доставка във всяка точка на страната.\r\nМалко преди това китайският производител Chery обяви, че отваря на платформата AliExpress собствена страница, на която ще се поръчват автомобили на бранда.        ", "date": "2019.08.22", "title": "На улица в Лондон се появи автомат за продажба на коли"}
{"url": "https://www.actualno.com/balkani/parlamentyt-na-kosovo-se-razpusna-news_795135.html", "text": "      Депутатите в косовския парламент решиха да разпуснат Асамблеята. Това означава, че сега президентът ще обяви дата за провеждането на предсрочни избори в Косово.      \"Парламентът реши да разпусне шестия законодателен орган на събранието\",  заяви председателят на парламента Кадри Весели. Той обяви решението на  89 депутати, които подкрепиха предложението (Асамблеята в Косово се  състои от 120 депутати).   Очаквано събитие, след оставката на бившия премиер Рамуш Харадинай. Президентът Хашим Тачи вече спомена датата . Предсрочните избори трябва да се проведат до 2 месеца след падането на правителството по закон.\r\nБившият премиер Рамуш подаде оставка през юли, за да се отзове на  призовка от съда за военни престъпления в Хага. Той е бивш командир на партизанските сили в Косово по време на войната през 90-те години със Сърбия. Може да прочетете повече за делото .   ", "date": "2019.08.22", "title": "Парламентът на Косово се разпусна "}
{"url": "https://www.actualno.com/europe/prezidentyt-na-italija-iska-novoto-pravitelstvo-da-byde-fakt-skoro-news_795294.html", "text": "      Италианският президент Серджо Матарела иска политическите партии да постигнат споразумение за формиране на ново правителство през следващите няколко дни, ако искат да избегнат предсрочни избори. Това разкрива източник, близък до държавния глава и цитиран от Reuters.      Президентът , след като управляващата коалиция се разпадна, а .   Матарела ще се срещне днес с представители на лявоцентристката Демократическа партия и антисистемното движение \"Пет звезди\", които могат да формират нова управляваща коалиция.\r\nПрезидентът иска да получи ясни сигнали за възможно споразумение и да види значително развитие до началото на следващата седмица, съобщава източникът.   ", "date": "2019.08.22", "title": "Президентът на Италия иска новото правителство да бъде факт скоро"}
{"url": "https://www.actualno.com/america/izkustven-intelekt-ubiec-zaplashva-sveta-zaradi-amazon-i-majkrosoft-news_793260.html", "text": "      Амазон и Майкрософт са сред компаниите, които могат да са начело на глобална надпревара във въоръжаването, базирано на изкуствен интелект, пише в доклад на холандска неправителствена организация.      Най-големите 50 високотехнологични компании са класирани от НПО-то Pax по три критерия: Могат ли да разработят технология, която да доведе до появата на роботи убийци. Работят ли по свързани с подобни възможности военни проекти и трето, възнамеряват ли да се въздържат от подобни разработки в бъдеще.   Употребата на изкуствен интелект, който позволява на оръжейна система автономно да избира и атакува целите си, предизвиква големи етични дебати в последните години.\r\nКритиците на такива системи твърдят, че разработването им заплашва международната сигурност и дори, че оръжейните системи с изкуствен интелект могат да доведат до трета революция във военното дело, след изобретяването на барута и атомната бомба.  \"Защо компании като Амазон и Майкрософт не отричат, че разработват тези изключително спорни, бойни системи, които могат да решат да убият човек, без намесата на друго човешко същество?\", пита Франк Слайпер, водещият изследовател зад публикувания доклад.\r\nКласацията на Pax определя 22 високотехнологични компании, като носещи \"среден риск\". В същото време 21 компании са определени като \"високорискови\". Гигантите Амазон и Майкрософт попадат в тази категория, като в момента се конкурират за държавна поръчка от Пентагона на стойност 10 милиарда долара, за разработката на \"облак\" за данните на американската армия.   Има и компании, които са в категория \"най-добри практики\", което означава, че дейността им едва ли ще доведе до появата на \"роботите убийци\".    Тези компании са 7, като сред тях са фирми като японската Софтбанк, която е известна с хуманоидния робот Пепър.\r\n\"Автономните оръжия неизбежно ще станат оръжия за масово поразяване, защото ако хората не са включени във веригата на взимане на решения, само един човек ще може да активира милион оръжия. Или 100 милиона.\", казва Стюарт Ръсел, преподавател по компютърни науки в Университета на Калифорния в Бъркли.\r\n\"Реалността е, че автономните оръжия ще бъдат разработени от корпорации. Когато започне кампанията дали тези системи да получат широко разпространение, корпорациите ще играят огромна роля.\", казва още Ръсел.    ", "date": "2019.08.22", "title": "Изкуствен интелект \"убиец\" заплашва света заради Амазон и Майкрософт "}
{"url": "https://www.actualno.com/europe/brexit-izprati-migracijata-kym-ostrova-na-6-godishno-dyno-news_795522.html", "text": "      Нетната имиграция във Великобритания е паднала до най-ниското равнище от 2013 г. през периода март 2018 - март 2019 г. поради продължаващия спад в броя на имигрантите от ЕС след референдума за Brexit от 2016 г., предаде Reuters.      В разглеждания период около 612 000 души са пристигнали във Великобритания, а 385 000 са емигрирали, което свежда нетната имиграция до 226 000 души - най-ниският брой от 2013 г. съобщи националната статистическа служба.   Данните се базират на нова експериментална методика, която цели да намали предишни неточности, довели до занижаване на броя на дългосрочните имигранти от ЕС и надценяване на броя на оставащите в страната студенти от страни извън ЕС след края на следването им. ", "date": "2019.08.22", "title": "Brexit изпрати миграцията към Острова на 6-годишно дъно"}
{"url": "https://www.actualno.com/varna/pijan-bez-knijka-predizvika-verijna-katastrofa-vyv-varna-news_795369.html", "text": "      Пиян, без книжка предизвика верижна катастрофа по улиците на Варна, след като се опита да избяга от полицейска проверка.      Инцидентът стана тази сутрин, около 9.10 часа, съобщава МВР- Варна.\r\nАвтомобилът БМВ 318 е забелязан от полицейски патрул, тъй като криволичи по улиците. Полицаите са опитали да го спрат за проверка със звуков и светлинен сигнал, но шофьорът само ускорил в посока бул. \"Васил Левски\".\r\nНа локално платно към бул. \"В. Левски\" беемвето блъска изчакващ на знак \"Стоп\" \"Опел Корса\", който от своя страна удря друг автомобил пред него. Последният пострадал автомобил напуска местопроизшествието и е неизвестен на полицията.  Едва по този начин криволичещото беемве спира и е проверено от полицаите. Оказва се, че в автомобила пътува 10-годишно момче, което се оплакало от болки в главата и е прегледано в болница. Установено е, че има контузия, но състоянието му не е тежко и е освободено за домашно лечение.\r\nШофьорът спретнал гонката и верижната катастрофа се оказва 24-годишен жител на село Пет могили, Шуменско, няма шофьорска книжка и се е качил зад волана след употреба на алкохол - 1.69 промила. ", "date": "2019.08.22", "title": "Пиян без книжка предизвика верижна катастрофа във Варна"}
{"url": "https://www.actualno.com/sofia/zapochna-podmjanata-na-ogranichitelite-na-ul-graf-ignatiev-v-sofija-news_795676.html", "text": "      Кметът на София Йорданка Фандъкова обяви, че смяната на опасните ограничители \"перки на акула\" с чугунени колчета ще започне още днес. Те са около 630 броя и още преди три месеца, през май, бяха избрани като модел.      \"Защо чак сега? Защото трябваше първите партиди да се произведат. Те вече а в София и от днес започва монтажът. Ще продължи няколко дни и очааквам да осигурим по-голяма безопасност за хората, които преминават по ул. \"Граф Игнатиев\", уточни Фандъкова.   Новите 630 чугунени колчета ще бъдат платени от общинския бюджет , а монтирането им ще е за сметката на фирмата - изпълнител на ремонта - \"Джи Пи Груп\".\r\nСтарите приспособления бяха причина за поредица инциденти и множество пострадали след сблъсък с тях, въпреки, че целта им е да пазят хората от навлизане в трамвайната линия.  Тази седмица пореден случай с жена, разцепила брадичката си на \"перка\", предизвика обществена реакция, след като и ги хвърли на трамвайната линия. Той определи това като опит да \" \".\r\nРогачев бе задържан за 24 часа. Мъжът може да получи и обвинение за увреждане на чужда собственост и вандализъм. ", "date": "2019.08.22", "title": "Започна подмяната на ограничителите на ул. \"Граф Игнатиев\" в София"}
{"url": "https://www.actualno.com/sofia/smetkite-za-parno-v-sofija-se-uvelichili-s-200-lv-za-sezona-news_795360.html", "text": "      Сметките за парно в София се увеличили с 200 лв. за сезона. Така изглежда картинката при най-масовите апартаменти в столицата - имотите между 50 - 70 кв. м.      Ако през миналата година отоплителният сезон за имотите средно е струвал 522,22 лв., то тази година средните стойности се увеличават до 721,26 лв. Това отчетоха от Техем за потреблението на отопление и топла вода на клиентите си в София за този отоплителен сезон.   Компанията обслужва 180 000 жители на столицата и новите цени са отразени в изравнителните им сметки.\r\nСредният разход за вода за 12 месеца за най-малките имоти до 50 кв. м е 216 лв., а средният разход за отопление е бил 251,55 лв. Така общо 467,60 лв. е средният разход на малките домакинства – това е крайната стойност на отоплителния сезон, отчитат от \"Техем\".  „Толкова е струвал отоплителният сезон за периода от 1 май 2018г. до 30 април 2019г., което включва отопление и топла вода“, обясни Милена Стоянова, управител на фирмата.\r\nЗа средните имоти 50-70 кв. м сезонът е струвал общо 721,26 лв. – 303,01 лв. за топла вода и 418,26 лв. за отопление.   „Това са средните сметки на този тип жилища, или най-масовите жилища са от този порядък“, посочи Стоянова.    Имотите над 70 кв. м – за тях отоплителният сезон е струвал 977,60 лв.  – отоплението 607, 65 лв., а водата - 369,95 лв. ", "date": "2019.08.22", "title": "Сметките за парно в София се увеличили с 200 лв. за сезона "}
{"url": "https://www.actualno.com/asia/sirijskata-armija-dade-koridor-za-bejanci-ot-idlib-i-hama-obstrelva-turski-post-news_795601.html", "text": "      Сирийските правителствени сили отвориха коридор на северозапад за хора, които искат да преминат от бунтовническата територия към армейски линии, съобщи държавната агенция SANA, цитирана от \"Ройтерс\".      Дамаск \"обявява откриването на хуманитарен коридор в град Соран\", се казва в съобщението, цитиращо източник на външно министерство.   В него се допълва, че коридорът ще позволи на цивилните да напуснат южната част на провинция Идлиб и северната част на Хама, където армията напредва срещу бунтовниците с ожесточени въздушни и сухопътни атаки.\r\n\"От съображения за положението на сирийските граждани и желанието за облекчаване на техните страдания, се обявява откриването на хуманитарен коридор ... Всички тези граждани ще получат подслон, храна и медицински грижи\".  Същевременно, правителствените сили са открили огън срещу турски наблюдателен пост в северозападната част на Сирия. Това са съобщили две турски официални лица пред \"Ройтерс\", но нямало турски жертви.\r\nИнцидентът стана, след като въздушен удар спря турски военен конвой и уби трима цивилни в понеделник, докато конвоят се отправяше на юг към друг наблюдателен пост.   Турция има 12 наблюдателни пункта в Северозападна Сирия, създадени съгласно споразумението с Русия и Иран. Вчера говорителят на турския президент Ибрахим Калън заяви, че всички наблюдателни постове на Турция ще останат на мястото си, а подкрепата за постовете ще продължи.     ", "date": "2019.08.22", "title": "Сирийската армия даде коридор за бежанци от Идлиб и Хама, обстрелва турски пост"}
{"url": "https://www.actualno.com/business/bylgarija-e-sred-naj-jelanite-strani-za-pokupka-na-imot-ot-rusnaci-news_795399.html", "text": "      През първото полугодие на 2019 г. най-популярните страни за покупки на недвижими имоти сред жителите на Москва са България, Испания, Турция, Италия и САЩ, съобщават от аналитичния център Prian.ru, цитирани от агенция РБК.      Финландия е най-популярната дестинация за гражданите на Санкт Петербург, следвана от Испания и Турция. Следващи по популярност са България и Италия, посочват експертите.   През първото шестмесечие на 2019 г. жителите на Казан са купили най-много имоти в Турция. На второ място при тях е Испания, а на трето – САЩ. Също така жителите на столицата на Татарстан са купували недвижима собственост в България и Чехия.\r\nСред жителите на Новосибирск на първо място е България, на второ Турция, а на трето – Испания. Жителите на Сибир придобиват имоти още в САЩ и Германия, които са съответно на четвърто и пето място, отчитат експертите.  Най-популярен сред жителите на Владивосток е Тайланд. Имотите в България, Турция, САЩ и Испания също се ползват с висока популярност в града от Далечния изток.\r\nПрез есента на 2018 г. анализаторите са регистрирали ръст с един път и половина на интереса към курортни имоти. Съобщава се, че в тази сфера сред руснаците най-предпочитани са обектите във Франция и Италия.    ", "date": "2019.08.22", "title": "България е сред най-желаните страни за покупка на имот от руснаци"}
{"url": "https://www.actualno.com/music/evanescence-dobavjat-i-bylgarite-sevi-kym-koncerta-na-11-septemvri-news_794695.html", "text": "              Едва двадесет дни делят българската публика от срещата ѝ с една от най-успешните банди на съвременната рок сцена. , за да зарадват феновете с най-големите си хитове като и много други. Настоящото турне е завръщане към оригиналното рок звучене на групата след изключително успешния Synthesis Tour, представящ работата им със симфоничен оркестър. . През март тази година групата, спечелила си името на най-бързо развиващата се на родната рок сцена, издаде третия си студиен албум “Follow Me”. . Тя посети България специално за снимките на видеото към песента по-рано тази година, а официалната му премиера в средата на юни предизвика голям интерес у нас, както и сред многобройните фенове на Jen по целия свят.   SEVI са свирили преди редица големи звезди като Europe, Black Stone Cherry, Tom Kiefer (Cinderella) и Nightwish, а скоро ще подгреят публиката и за най-дългоочакваното и вълнуващо рок събитие в края на лятото.\r\nЛинк към видеото, което Jen Majura публикува в своя YouTube канал след предстоя си в България, посветено на изживяването и снимките на клипа на SEVI, може да откриете тук:        Линк към видеото към песента “To Hell and Back”, отличаваща се със запомнящ се риф и хитово звучене, може да откриете тук: Билети за голямото шоу на EVANESCENCE на 11-и септември в Арена Армеец са достъпни на цени от 70 до 90 лв. в мрежата на , бензиностанции OMV, билетен център НДК, магазини „НА ТЪМНО“. В продажба са и ограничено количество ВИП пакети. ", "date": "2019.08.22", "title": "EVANESCENCE добавят и българите SEVI към концерта на 11 септември"}
{"url": "https://www.actualno.com/society/spasi-sofija-stojnostta-na-remonta-na-severnija-park-e-zavishena-mnogokratno-news_795204.html", "text": "       от тези по реализирана обществена поръчка за спортни и детски съоръжения в Северния парк са установили от и ще сезират разследващите органи.      „Установихме във всички елементи, които проверихме отклонения в размер между два и четири пъти от насрещни оферти от същите производители, които получихме“, съобщи кандидатът за столичен кмет от „Спаси София“ Борис Бонев. Излиза, че цената е паднала 4 пъти за две години и половина, а би трябвало да е обратното заради инфлацията, подчерта адв. Светлозар Алексиев от „Спаси София“ на пресконференция в парка.   Членовете на неправителствената организация обаче буквално . „Не смятам, че хората са виновни, мисля, че са подведени, защото още не са чули какво сме открили като нарушения при ремонта на този парки“, отбеляза Бонев. Той съобщи, че става въпрос за обемна поръчка за парково оборудване със сериозни отклонения в цените.   Монтирани са люлки с прогнозна стойност над 4 хиляди лева за всяка, а по поискана от „Спаси София“ оферта за конкретния тип люлка цената е – 1000 лева.\r\n„Установихме, че монтираните в парка люлки са от друг модел от друг производител, които не са упоменати в договора за обществената поръчка и струват по около 2000 лева всяка“, конкретизира Светлозар Алексиев от „Спаси София“. Той посочи още, че екипът на „Спаси София“ са установили и на инсталирани съоръжения в кучешка градинка в парка.\r\n„Най-впечатляващия за нас елемент в обществената поръчка е с наименование „ “ и представлява две тръби, забити в земята, отгоре облицовани с шперплат и за него са платени 3025 лева. Според нас това струва в пъти по-малко и всеки друг елемент. Има тунел за кучета, който струва около 1600 лв. по обществената поръчка, но видяхме в Интернет, че подобни съоръжения са с цени 500 -700 лева максимум“, посочи още Алексиев.       „Най-притеснителното е, продължи той - че обществената поръчка е на район \"Надежда\" с прогнозна стойност 348 000 лева и фирмата, спечелила поръчката, е дала с 3% по-ниска цена, а ние намираме с два – три и четири пъти по-ниски цени на елементите“. Според него това означава, че в район „Надежда“ изкуствено са дали високи цени и в последствие  са получили близка до прогнозната цена оферта. „Това по никакъв начин не  е стимулиране на конкуренцията. Ако бяха направили проучване колко струва една люлка, нямаше да дадат толкова висока цена в прогнозната стойност“, коментира Светлозар Алексиев. С възгласи „лъжа“ и упреци, че представителите на „Спаси София“ идвали за първи път в парка едва сега преди изборите, на Бонев и Алексиев. Недоволството според Бонев е показателно, че хората след като в продължение на много години не са имали качествени ремонти, които да облагородят градската среда, са станали много чувствителни по отношение на случаите, когато нещо се ремонтира и са склонни да се задоволят и с нещо което не е с достатъчно високо качество, само и само да го има.\r\n„За мен е много притеснително, че дори от детски люлки някои хора си позволяват да надписват“, коментира случая Бонев и припомни, че по разследване на „Спаси София“ бившият зам.- кмет по транспорта подаде оставка и . „Ще бъдем безкомпромисни срещу разхищения на обществени средства и вкарване на пари в схеми, защото  бенефициера на тази корупция можем да го предполагаме, но тези които са ощетени са всички граждани на София, защото това са нашите пари“, подчерта кандидатът за столичен градоначалник. Той е категоричен, че при обществените поръчки трябва да има , да има много по-ясни задания и прозрачност на процедурите. Всички документи според него трябва да се публикуват в машинно четим вид, а не сканирани копия и трябва да се търси не някой конкретен изпълнител на поръчката, а най-добрият изпълнител на тази поръчка.       „Момченце, защо не спасихте София преди 76 години?“, възрази дядо Боре от квартал „Свобода“, дошъл с бастун да се противопостави. Майка на две деца, израснали в Северния парк защити придобивките, подчертавайки, че паркът никога не е имал толкова приветлив вид, а представител на район “Надежда“ – инж. Георги Александров, началник от отдел „Инженерна инфраструктура, благоустройство и екология“ опита да защити атакуваната обществена поръчка. По думите му в случая имало две оферти и спечелила тази с по-ниската цена. За някои от детските съоръжения наистина може да има по-висока цена, но за други е по-ниска“, подчерта той и изтъкна, че по поръчката гаранцията на съоръженията била 5 години, а на отделните детски съоръжения – 3 години и обясни по-високите цени с евентуалната необходимост фирмата да поеме ремонт в гаранционния срок. ", "date": "2019.08.22", "title": "\"Спаси София\": Стойността на ремонта на Северния парк е завишена многократно"}
{"url": "https://www.actualno.com/viewpoint/bylgarskijat-chinovnik-kakvoto-i-da-prospi-narodyt-shte-plati-news_794716.html", "text": "      Течът на лични данни от НАП започна да губи актуалността си, удобно заместен от и . Точно когато воалът малко по малко започна да се вдига, фокусът на вниманието ни вече бива изместен.      Както обикновено темата се забравя, замита и последствията отново остават за обикновените граждани. Комисията за защита на личните данни ще наложи санкция за милиони на НАП заради теча на лични данни. Познайте кой ще плаща тези санкции? Отново няма да са немарливите чиновници, а всички ние .\r\nДа продължим по спиралата на безумието. Какво се промени след скандала? Националната агенция за приходите продължава да се отнася все така безотговорно към сигурността на системите си. Например здравноосигурителният статус на всеки български гражданин може да бъде проверен без проблем, ако се знае неговия ЕГН. Това е така, защото вторият задължителен идентификатор, който би трябвало да затрудни узнаването на тази информация, е... рождената дата на съответния човек.\r\nЗа тази слабост в системата на НАП вчера разказа членът на Комисията за защита на личните данни (КЗЛД) Веселин Целков. Оказа се, че още преди теча на данни КЗЛД е дала указание на НАП да се въведе втори идентификатор, освен ЕГН, за търсене на информация в масивите й. Противно на всякаква логика, от приходната агенция решили, че най-добре е вторият идентификатор да бъде рождената дата .  Допреди няколко години беше възможно да се направи справка за здравноосигурителните права единствено с трите имена. На практика това позволяваше да се разбере дали някой си е плащал здравните осигуровки и дали има непрекъснати здравни права, стига името му да е достатъчно специфично. След няколко скандала бяха направени промени и първо се добави ЕГН. Очевидно и това се е видяло недостатъчно на КЗЛД, която е дала указание за въвеждане на втори идентификатор . Така се е стигнало до добавянето и на рождената дата. Това изискване е повече от абсурдно, тъй като от първия идентификатор изключително лесно можеш да изведеш и допълнителния, което го обезсмисля.\r\nДори в момента може да се направи проверка за всяко лице, ако се въведат неговият ЕГН и рождена дата. Очевидно е, че неглижирането на сигурността на информационните системи на НАП е трайно.\r\nИ това ще продължи да бъде така, докато чиновниците не носят . Непрекъснато слушаме колко са ниски заплатите им, а какво да кажем за бонусите. Подобни скандали рядко повлияват дори бонусовата система на безумно раздутия държавен апарат. Редно е да се запитаме, нормално ли е някои хора да получават бонуси към заплатите за несвършена работа? Редно ли е ние да плащаме за това, че някой друг не е защитил нашите лични данни?     Докога ние ще плащаме за вашите грешки и нежелание да работите адекватно, г-да чиновници? Автор : Тодор Беленски  ", "date": "2019.08.22", "title": "Българският чиновник - каквото и да проспи, народът ще плати"}
{"url": "https://www.actualno.com/cinema/eto-koj-e-naj-visokoplatenijat-aktior-v-sveta-news_794723.html", "text": "       Актьорът и бивш състезател по кеч оглави годишната класация на \"Форбс\" за най-високоплатен актьор. За една година той е изкарал 89,4 милиона долара. За последно Скалата оглавяваше класацията през 2016 г.      Голяма част от високите приходи на Скалата са в резултат на успеха на филма „Джуманджи: Добре дошли в джунглата“. Освен това той участва в няколко филма от поредицата „Бързи и яростни“, включително последния „Хобс и Шоу“.\r\n„Той е звездата, която наемаш ако искаш филма ти да прави пари. Винаги работи, неуморен е.“, казва анализаторът Пол Дергарабедян.\r\nМногомилионните доходи на Дуейн Джонсън са резултат от начина, по който са структурирани договорите му с филмовите компании. Поради голямата му известност и добри финансови резултати на филмите с негово участие, компаниите му плащат двуцифрен хонорар в милиони долари, в комбинация с процент от печалбата на всеки филм.  Приходите от Холивуд далеч не са единствените пари, които Скалата изкарва.\r\n47-годишният актьор има участия в телевизионно шоу по HBO, като същевременно е водещ на играта „Тайтън Геймс“ по американската Ен Би Си.        В допълнение Скалата има много доходоносна линия облекла за фитнес, както и редица рекламни договори.\r\n„Дуейн Джонсън е мултиплатформена, саморекламираща се марка. Няма друг като него.“, казва Дергарабедян.\r\nНа второ място в класацията на „Форбс“ по приходи е Крис Хемсуърт. Австралиецът е изкарал 76,4 милиона долара, предимно от участието си във филмовата поредица „Отмъстителите“. Няколко актьори от свръхдоходоносната серия от филми на Марвел се класират в топ 10 на тазгодишното подреждане.\r\nКласацията е за периода юни 2018 – юни 2019 г., когато Марвел пусна „Отмъстителите: Краят“, най-доходоносния филм в историята.     ", "date": "2019.08.22", "title": "Ето кой е най-високоплатеният актьор в света"}
{"url": "https://www.actualno.com/curious/3-te-zodii-koito-ne-proshtavat-news_794784.html", "text": "                   - За тези хора, справедливостта е нещо наистина много важно. Те изключително много държат на нея и всекидневно се борят за нея. Представителите на този зодиакален знак са мили с всички и съответно очакват същото от хората около себе си. Те няма да спрат да комуникират с вас, ако се почувстват обидени, но определено ще променят отношението си към вас. Водолеите се доверяват повторно на човек, който ги е предал наистина много трудно, за това не си позволявайте да си играете с доверието им. Може да ви отнеме месеци или дори години да спечелите отново доверието на Водолей.    - Те имат наистина много голямо его, което никой няма право да потъпква. Те не позволяват на никого да си изграе с тях. Точно поради тази причина, те не прощават предателството. Това за тях означава, че някой се е опитал да потъпка достойнството им. Нещото, което никога не биха простили е предателство в семейството. Ако искате да спечелите доверито на Близнаците, трябва да положите доста усилия. Трябва да докажете, че наистина много съжалявате за грешките, които сте допуснали. Постоянно вършете добри дела и давайте дума, че никога повече няма да повторите грешките си. Може би ще ви отнеме известно време, но по този начин можете да накарате Близнаците да ви простят.         ", "date": "2019.08.22", "title": "3-те зодии, които НЕ прощават"}
{"url": "https://www.actualno.com/interest/ostanki-ot-drevna-majmuna-razkriva-tajni-na-evolucijata-news_792658.html", "text": "      Останките от древна маймуна помагат на учените да разберат повече за еволюцията на мозъка на човека, пише АФП.      Приматът е живял преди 20 милиона години в Андите. Той е бил толкова малък, че би се побрал в ръката на човек.   В изследване, публикувано в сряда в списание Сайънс Адвансес (Science Advances), учени от Китай и САЩ показват използването на изображения с висока резолюция от изследването на вкаменения череп на маймуната, наречена Chilecebus.\r\nЕдно от ключовите открития е, че за разлика от досегашните схващания, че размерът на мозъка на приматите прогресивно е нараствал, най-новите данни са, че е следвал по-неравномерен път, предаде БГНЕС.  Науката разделя приматите на две групи - такива от Стария свят, от които е произлязъл човешкия вид и такива от Новия свят, което са Северна и Южна Америка и Океания.\r\n\"Виждаме поредица от епизоди, в които увеличаването на размера на мозъка на тези групи е факт, но и епизоди, в които има намаление на размера при някои групи.\", казва един от учените, изготвили доклада Джон Флин от Американския музей по природознание.   Изследователите, които са ръководени от Шиджун Ни от Китайската академия на науките, използвали рентгенови снимки и ядрено-магнитен резонанс, за да разгледат черепа на Chilecebus и да определят вътрешната му структура.    Вкамененият череп е датиран точно, защото е открит сред вулканични скали. Като го поставили редом с други видове в по-голямо семейно дърво, учените заключили, че уголемяването на мозъка е настъпвало като повторяем и независим процес в еволюцията на човекоподобните.\r\nВъпреки че Chilecebus е с размера на днешните маймуни мармозетки, за разлика от тях древният примат е имал няколко мозъчни гънки, предполагащи по-високо ниво на когнитивни способности - с други думи, размерът на мозъка невинаги е свързан с напредък в еволюцията.     ", "date": "2019.08.22", "title": "Останки от древна маймуна разкрива тайни на еволюцията "}
{"url": "https://www.actualno.com/health/vidovete-bolki-v-korema-na-kakvo-se-dyljat-news_795264.html", "text": "      Коремната болка е сред най-честите оплаквания от страна на пациенти. Тя може да има различно естество и произход, защото в коремната кухина се разполагат много органи. Всеки от тях е в съседство с други и всеки боли по различен начин. Органите в коремната област са стомах, панкреас, жлъчния мехур, червата, които по право са много близо до яйчници и бъбреци и черния дроб.      Всеки от тях изисква индивидуално внимание и лечение. В някои случаи може да облекчите симптомите на болки в корема с домашна среда, а друг път се налага спешна медицинска помощ.     За целта, поставете дланта си, върху корема и внимателно, натиснете надълбоко, използвайте пръстите си, за да приложите натиск. Отбележете, къде са най-силните болки. Най-добре е да направите палпация, в легнало положение по гръб. В това положение мускулите на коремната стена се отпускат и е по-лесно да усетите.     Тя може да е остра, тъпа болка, като пробождане с кама, усещане за спукване, парене и изливане и пр. Дали се простира донякъде, дали се утежнява при движение, огъване, кашляне, придружена ли е от треска, гадене, диария и др. Всичко това е има значение за правилно поставяне на диагноза. Може да се е появила внезапно, след стрес, в резултат на физическо натоварване или хипотермия. Помислете и колко време е минало от началото на пристъпа й. Какви са били първоначалните опакованията: леки, по-засилени, тъпи или веднага непоносими и остри. Дали болката се усилва бързо или постепенно. Значение има и дали се променя локализацията й. Например при коремната болка, апендицит, първо се появява в епигастралната област - където е стомахът, след това се премества надолу и надясно.   За определянето вида на болката и нейното местоположение може да помогне лекар. При поставянето на диагноза се вземат, предвид и някои фактори. Болките биват: Характерът на този тип болки е тъп или остър, усещане за спукване. Може да се прояви зад костта на гърдите и по дължина на хранопровода.\r\nПридружена е от повръщане и се характеризира с увеличаване на болката. След повръщане болката изчезва. Най-често тази болка в корема не е придружена от предишна физическа активност. Може да се обостря от тежки храни, кисели, силно кафе и физически натоварвания.\r\nТази болка може да е гастрит или пептична язва. Важно е да се посети гастроентеролог. Лечението отнема 7-14 дни. За да се облекчи състоянието по време на атака, топли компреси с грейка са добра алтернатива. Ако повръщането е споходено от кръв, трябва да се потърси спешна медицинска помощ. Характерната болка ту е рязка и стискаща. Появява се в кръста вдясно, дясната половина на гърдите, дясното рамо, под дясната лопатка.\r\nУсещането за горчив вкус, може да е провокирано от жлъчката, след което идва облекчение. Възможна е треска. Провокира се от злоупотребата с мазни пикантни храни или след силно друсане в превозни средства.\r\nДиагнозата е Холецистит. Препоръчва се спазмолитик и всяко лекарство от храносмилателни ензими, което може да осигури на тялото пълно спокойствие. Препоръчва се ултразвук, за да провери за наличие на камъни в жлъчния мехур. Ако се диагностицира наличие на камъни, трябва да се потърси хирург за операция по отстраняване на жлъчката. Проявява се в долната част на гърба. Придружена е със сухота и неприятен вкус в устата. Може ад провокира многократно повръщане, за което няма облекчение. Възможно е повишаване в кръвното налягане.\r\nМоже да се провокира от консумация на пикантни храни, мазни храни или алкохол. Диагнозата е остър панкреатит. Важно е да се потърси незабавно медицинска помощ. Такова състояние може да е жизнено опасно. Внезапно се появяват, имат остър, схващащ, силен ефект над организма. Придружена е от слабост и втрисане. Болките в близост до пъпа могат да се появят след консумация на кафе, храни с фибри или шоколад. Диагнозата най-често са чревни колики. Препоръчват се спазмолитична таблетка и покой в легнало положение. Болките преминават, след 15-20 минути, но по-късно може да се появят отново. За да не се появяват повече, противопоказни са приема на кафе, шоколад и преяждането. Този тип болки в корема се появяват внезапно. Могат да са толкова силни, че пациентът да не успее да си намерят място. Запояват в долната част на гърба, перинеума. Придружени са от често уриниране. Проявяват се след преяждане с диня или прием на много минерална вода.\r\nДиагнозата може да е опит за изхвърляне на камък от бъбреците.\r\nГореща баня, топла подложка и спазмолитици са след решенията за облекчаване на болките в тази част на корема. Ако в урината има кръв или болката достигне ударна сила, трябва да се потърси спешна медицинска помощ. Първоначално тази болка се появяват в епигастралния регион, след това постепенно се укрепва и попадат в дясната област на корема.\r\nВ областта на ректума се усилва при ходене, както и когато страдащият се опитва да лежи на лявата страна. Може да е съпроводена от треска, гадене. Не може да се каже след злоупотреба на какво се появява. Диагнозата е апендицит. Трябва да се търси незабавно спешна помощ. Живото застрашаваща болка е. Когато коремът боли постоянно и навсякъде и се проявява и в други части на корема, може да се касае за перитонит. Характерен е сухота в устата, гадене, треска, слабост.\r\nНай-често се проявява след предишната болка, по време, на която никакви лекарства не са помогнали през деня.\r\nВъзпаление на перитонеума е опасна и смъртоносна болест. Незабавно трябва да се извика \"линейка\". Характерно е с известно колебание. Долавя се в областта на перинеума и (или) в долната част на корема.\r\nХарактерно е и изпускане от гениталния тракт. Засилва се при ходене. Този тип болки в се проявяват, след хипотермия, силен стрес или лютиви храни.\r\nМоже да е в резултат на гинекологично заболяване, например, ендометриоза, аднексит,  фибромиома. Важно е посещение на гинеколог. Този тип болки в корема възникват внезапно, рязко и много силно. Дават отражение в ануса или като локална болка. Придружени са от замайване, слабост, припадък.\r\nНай-често се проявяват, след полов акт (с разкъсване на киста) или след 1-2 седмици от забавяне на менструацията или при извънматочна бременност.\r\nЕдин от симптомите за проявата им са извънматочна бременност или разкъсване на киста в яйчник. Тогава трябва да се потърси спешно медицинска помощ. ", "date": "2019.08.22", "title": "Видовете болки в корема, на какво се дължат?"}
{"url": "https://www.actualno.com/burgas/30-km-v-chas-shte-e-maksimalnata-skorost-v-njakoi-zoni-na-burgas-news_794691.html", "text": "      Зони, в които може да се кара автомобил само до 30 километра в час, бяха определени в Бургас. Мярката е продиктувана от зачестилите катастрофи и пътни инциденти с пострадали пешеходци.      Ограничението е за централна градска част, районът на улиците \"Св. св. Кирил и Методий\" и \"Александровска\", \"Булаир\", \"Цар Симеон I\". До 30 км./час ще се движат автомобилите и в кварталите\"Крайморие\" и \"Сарафово\", като се има предвид цялата им територия, а не отделни улици .\r\nДругите причини за предприетата мярка са свързани с факта, че това са гъсто населени райони, с детски градини и училища, места за игра на деца, паркове, зони за каране на велосипеди и отдих. На тези места има доста пешеходци и затова рискът от инциденти нараства. През активния летен сезон в Бургас има и много туристи, което прави движението интензивно.Очаква се, благодарение на взетите мерки да намалеят пътните инциденти с тежко пострадали хора и да се даде предимство на пешеходците и велосипедистите.\r\nНивото на замърсяване на въздуха от автомобилни газове, също ще се повлияе в положителна посока, както и това на шума от колите. Новото ограничението е факт с решение на Комисията по безопасност на движение по пътищата към Община Бургас. Постъпили са множество сигнали от граждани за движение на превозни средства с несъобразена скорост. Те, и зачестилите пътни инциденти, са дали тласък на инициативата.  Според статистиката, ако един автомобил се движи с 30 км./час, шансът на пешеходеца да се размине с леки травми е 95 %. При удар със скорост от 50 км./час, шансът е 60 %, а при 65 км./час шансовете на пешеходеца да оцелее е 20 %. Това е причината ограничението на скоростта да се прилага в градове като Ню Йорк, Лондон, Берлин, Париж, Берлин и Мадрид. ", "date": "2019.08.22", "title": "30 км в час ще е максималната скорост в някои зони на Бургас"}
{"url": "https://www.actualno.com/dobrich/dobrich-kandidatstva-za-pokupka-na-elektricheski-avtobusi-snimki-news_795425.html", "text": "      Община Добрич кандидатства по ОП „Региони в растеж“ за покупката на N, които бяха представени днес. Идеята е първоначално тези автобуси да се движат по маршрути по бул. „Добричка епопея“. Това ще са първите стъпки за осъвременяване транспортното обслужване с екологично чисти превозни средства, след като в предишния кметски мандат беше закрит тролейбусният транспорт в града.       еПо данни на управителя на общинската фирма „Градски транспорт“ Катя Петкова проектът е на стойност 7 млн. лв., от които около 2 млн. лв. е частта, която засяга общинското дружество. Въпрос на бъдещи разговори е каква част от средствата ще бъдат одобрени. Амбицията е да бъде подменен целият автобусен парк. Общината ще кандидатства и по други оперативни програми.   Икономически са съображенията общината да се спре на турските автобуси. Водени са разговори с над 20 производители на електрически автобуси, но това, което предлага KARSAN е на най-ниска цена, каза още Петкова. Стойността на такъв вид превозни средства е непосилна за бюджета на местната власт.\r\nKARSAN е сред водещите производители на автобуси в Турция. Електрическият автобус е съвместна разработка с германският автомобилен гигант БМВ.     По данни на мениджърът продажби за Източна Европа Ефе Дуру компанията е основана през 1966 г. със седалище в Бурса. Нейни автобуси се движат в 20 държави, по-голямата част от които са в ЕС.\r\nПредставеният днес автобус е 6-метров и работи изцяло на електричество, включително за климатик и отопление. Снабден е с рампа за инвалидни и бебешки колички. В края на септември – началото на октомври ще бъде представен и 8-метров автобус на фирмата, след като бъде регистриран с европейски номера. ", "date": "2019.08.22", "title": "Добрич кандидатства за покупка на електрически автобуси (СНИМКИ)"}
{"url": "https://www.actualno.com/ruse/divite-svine-prodyljavat-da-razprostranjavat-chuma-v-rusensko-news_795327.html", "text": "      В Русе се проведе заседание на областната епизоотична комисия за борбата с . Д-р Николай Ненов от Областната дирекция по безопасност на храните информира за актуалната обстановка в областта.      „Заболели животни има в индустриална ферма в село Караманово в Община Ценово. Там се отглеждат 4500 животни , а на 21 август е започнало тяхното умъртвяване и загробване след като беше одобрена площадка за това“, сподели специалистът.   Нови три огнища на заболяването са открити при дивите свине край селата Просена, Мечка и Писанец. По този начин огнищата в региона са вече осем.\r\nВ свинефермата в село Голямо Враново положението е под контрол, но се очаква отговор от Министерство на земеделието за умъртвяването на всички прасета след аргументите на собственика в своя защита.  Коригираният брой на умъртвените прасета за областта до момента е 70 440.\r\nСпециалисти от Германия ще се запознаят с всички засегнати индустриални ферми в:  Българско Сливово, област Велико Търново; Попина и Ветрен, област Силистра  и свинекомплексите в Русенска област. Те ще направят епизоотично проучване от къде, кога и как е влязъл вируса, което да помогне на стопаните при следващото зареждане на фермите с животни. ", "date": "2019.08.22", "title": "Дивите свине продължават да разпространяват чума в Русенско"}
{"url": "https://www.actualno.com/crime/zashto-falshivite-signali-za-bombi-ot-vchera-sa-kiberterorizym-news_794776.html", "text": "      Седем доведоха до евакуации и проверки на четири летища и сградите на няколко медии. Заплахите се оказаха фалшиви, но резултатът е налице - мерките по летищата са засилени, журналисти чакаха 3 часа да се върнат на работните си места. Разследването на сигналите е в ход. ГДБОП си сътрудничи с европейските служби, защото вчера се оказа, че подобен кибертероризъм е имало и в други държави - членки на ЕС.      В момента причина за паника няма. Ето детайли от случилото се. Имейлите    Текстът на имейлите е един и същ и създава впечатление, че е написан чрез преводача на „Гугъл” (Google Translate).              \"Всички писма са създадени от един и същи доставчик – швейцарски, в който всеки може да си направи акаунт. Изпратени са с разлика няколко секунди. Текстът е един и същ. Анализаите показват, че няма място за тревога.\", Красимир Коев, експерт по киберсигурност. Целта на кибертероризма Целта е била паника и затруднения при работата на летищата, коментира експертът по киберсигурност Красимир Коев.  Освен че при евакуация ще бъде блокиран въздушния транспорт в страната, със сигурност изпращането на подобен род имейли до медиите засилва отразяването. Това от своя страна увеличава паниката и хаоса сред хората.   „Медиите са едно от основните информационни оръжия – засилва се ефектът – медиите гръмват,  паниката се усилва, плъзват слухове – хората се притесняват, някои реагират неадекватно”, каза Коев.   Възможно е и да се тества системата -  как действат българските киберспециалисти при подобна заплаха, коментира още той.\r\nИ според Орен Елималех, консултант по киберсигурност към правителството на Израел, на заплахите от вчера не би трябвало да се гледа сериозно.\r\n\"Не мисля, че заплахата е свързана с израелски туристи, коментира Елималех по повод факта, че вчера бяха евкауриани на Летище Пловдив хора от полет до Тел Авив.\", каза той пред BTV.\r\nТой обяви, че такива заплахи има и в Израел, но властите там не пристъпват към евакуация на пътниците толкова бързо.\r\n\"Да са евакуира цялото летище е скъпо – проверяваме, без да казваме на пътниците и като пазим тяхната сигурност., за да не се създава паника\", уточни израелският експерт.   Орен Елималех все пак оцени реакцията на българските власти като добра. Профилът на подателите Според експертът им два варианта за това какъв е профилът на подателите на писмата от вчера. Единият – да са използвани тийнейджъри, които изпозват електронен преводач, за да обърка разследването. Вторият – това да са чужди граждани, които не владеят местния език и затова писмата са толкова грамотни. Какъв е случая с писмата до българските летища ще стане ясно, когато властите получат достъп до акаунта, от който са изпратени имейлите. Най-вероятно това ще стане скоро , според Коев, защото швейцарският доставчик ще даде достъп до тази информация при официално запитване. Противодействието Според Коев една от мерките за противодействие на подобни атаки би била една добре работеща агенция за киберсигурност, която може да сведе до 5 часа времето за реакция – ое блокиране до установяване на физическите извършители. Тя ще може да филтрира подобни съобщения в мрежата и да профилира извършителите много по – бързо, за да предотврати евентуална реална заплаха. ", "date": "2019.08.22", "title": "Защо фалшивите сигнали за бомби от вчера са кибертероризъм?"}
{"url": "https://www.actualno.com/interest/kakyv-e-riskyt-za-zdraveto-ot-plastmasata-v-pitejnata-voda-news_793606.html", "text": "      Световната здравна организация (СЗО) определи като \"нисък\" риска за здравето от микропластмасата в питейната вода, съобщава Ройтерс.      Сегашното ниво на малките частици пластмаса в питейната вода не застрашават потребителите, казва СЗО, но допълва, че са необходими допълнителни изследвания по темата, предаде БГНЕС.   Откриването на малки частици пластмаса в питейната и бутилираната вода предизвика голям шум в медиите, но агенцията на ООН не открива директно отражение върху човека.\r\nСпоред изследването, пластмасата в бутилираната вода най-често попада в нея чрез технологията на бутилиране, особено при завиването на пластмасовата капачка.  \"Водещото послание е, че потребителите на питейна вода по света, на базата на нашата оценка, могат да са спокойни, че риска за здравето им е нисък.\", каза Брус Гордън от отдела за обществена сигурност на СЗО.\r\nИзследването на организацията показало, че повечето частици пластмаса в питейната и бутилираната вода са по-големи от 150 микрометра. Това означава, че те не преминават през стените на червата и се изхвърлят от организма чрез храносмилателната система.   Ако има по-малки частици от 150 микрометра, те биха преминали през стените на червата и биха се отложили в други органи.    От СЗО признават, че нямат достатъчно информация дали това се случва и какви са евентуалните последици от него.\r\nАлис Хортън, изследовател на микропластмасите от Великобритания казва, че не трябва да се забравя, че хората са изложени на микропластмаси на много места и по много начини в своето ежедневие и питейната вода е само един от тях. ", "date": "2019.08.22", "title": "Какъв е рискът за здравето от пластмасата в питейната вода "}
{"url": "https://www.actualno.com/europe/greshni-danni-za-broja-na-imigrantite-e-davala-nacionalnata-statistika-na-velikobritanija-news_793012.html", "text": "      Националната статистика на Великобритания е давала грешни данни колко са , идващи от други държави от Европейския съюз, пише Би Би Си.      Службата сама призна грешките в навечерието на публикуването на следващия доклад за броя на имигрантите, предаде БГНЕС.   В продължение на 10 години, до 2016 г. Националната статистика значително е занижавала броя на имигрантите, като грешните данни са най-вече за идващите от 8-те страни, които влязоха в ЕС през 2004 г.\r\nВ същото време, Националната статистика вероятно е надценила броя на имигрантите, идващи от държави извън ЕС.  Размерът на грешката за периода 2015 - 2016 г. е 16 процента, казаха от службата на сайта им в интернет.\r\nТова означава, че през този период във Великобритания не са влезли допълнителни 178 000 граждани на ЕС, както сочи статистиката, а 207 000.   Систематичните грешки на Националната статистика поставят под съмнение сложните изчисления за намаляване на , които няколко поредни правителства в Лондон правят.    Още Дейвид Камерън обяви като цел нетната имиграция от ЕС (разликата между броя на влезлите в страната и тези, които са я напуснали) да бъде под 100 000 души.\r\nПравителството така и не достигна близо до това число и в крайна сметка се отказа от него.\r\nСпоред изчисления на Би Би Си, двете грешки на Националната статистика до голяма степен се анулират една друга.   Подцененият брой на влезлите във Великобритания от държави от ЕС и надцененият брой на имигрантите от други страни, като сбор дава приблизително реалния брой на имигрантите, влезли във Великобритания през последните няколко години ", "date": "2019.08.22", "title": "Грешни данни за броя на имигрантите е давала националната статистика на Великобритания "}
{"url": "https://www.actualno.com/sofia/myjyt-izkyrtil-perkite-na-ul-graf-ignatiev-iskah-da-sybudja-tova-zaspalo-grajdansko-obshtestvo-news_794166.html", "text": "      \"Това беше моята гражданска позиция, с която аз исках да заявя, че някой нещо трябва да направи, за да събуди това заспало гражданско общество, на което не му пука. Исках да предотвратя някой друг да пострада.\" Това заяви Александър Рогачев, който отмести , причинили наранявания на съпругата му.      Мъжът уточни, че освен разцепената брадичка жена му има охлузвания по ръцете и по краката.   По думите му половината хора от спрения трамвай са му ръкопляскали, а другата половина са започнали да го обиждат.\r\n\"Думата \"вандализъм\" идва от вандали, които са живели по нашите земи и вероятно е останало като ген в българите. Сигурно съм извършил нещо като \", пошегува се Рогачев в отговор на въпрос на Нова телевизия дали си дава сметка, че е извършил вандализъм (бел. ред. - ).  Той разказа още, че видял жена си в кръв и я внесъл на ръце в магазина си, който се намира на същата улица. Тогава поискал кози крак от свой съсед, тъй като има дискова херния, за да вдигне сам легендарните ограничители.\r\nРогачев е призован на 4 септември в 1 РПУ, където вероятно ще му бъде повдигнато обвинение.    \"В мен надделя това, че на хората им е писнало от това бездушие. Никой нищо не прави, само обещава. Ако знаех, че от Общината ще реагират така бързо, щях да го направя по-рано.\" , допълни още Рогачев.    Припомняме, че Експертният съвет към главния архитект взе решение да демонтира „перките”. Те ще бъдат сменени с т.нар. боларди. От Столична община не бяха изпратили свой представител за участие в интервюто, поради ранния час на излъчването. ", "date": "2019.08.22", "title": "Мъжът, изкъртил \"перките\" на ул. \"Граф Игнатиев\": Исках да събудя това заспало гражданско общество"}
{"url": "https://www.actualno.com/kustendil/firmata-s-izgorjaloto-smetishte-pod-am-struma-ostava-bez-licenz-news_794907.html", "text": "      Държавата се готви да отнеме лиценза на фирмата, чието предизвика , повредил конструкцията на АМ \"Струма\". Това съобщават пред в. от Министерството на околната среда и водите.      Компанията \"Феникс Дупница\" изобщо не е имала издадено разрешително за дейности за съхранение на отпадъци. При проверка на терена на 23 май 2019 г. експертите от РИОСВ са установили незаконно депониране на отпадъци на мястото под виадукта на автомагистрала \"Струма\", поради което е издаден констативен протокол и предписание те да бъдат преместени и почистени до 31 юли 2019 г. Предписанието не е изпълнено, за което на фирмата са съставени два акта – за съхранение на неопасни отпадъци на неразрешено за това място и за неизпълнение на предписание по Закона за управление на отпадъците.   Фирмата всъщност имала разрешение за извършване на дейности с отпадъци, но на други два терена в района, а поради констатираните нарушения РИОСВ Перник ще премине към процедура по отнемане на разрешението на дружеството за извършване на дейности с отпадъци след като изтече законовия срок за обжалване на издадените актове и наказателни постановления.\r\nЗасега в правомощията на РИОСВ Перник е само да издаде предписание за отстраняване на отпадъците към собствениците на терените. Това са община Дупница и АПИ и тези предписания вече са издадени, посочват от МОСВ. Те трябва да отстранят намиращите се в тяхната собственост отпадъци. За АПИ срокът е до 2 септември 2019 г., а за общината - до 19 септември 2019 г.  Самата конструкция е сериозно увредена от пожара, но резултатите от ще бъдат обявени в петък, съобщава вестникът. На съоръжението е направена експертиза с участието на специалисти и на представители на строителите.\r\n\"Направени са тестове за устойчивост на носещите конструкции, за изместване на лагери и греди. В края на седмицата те ще бъдат обобщени и тогава ще знаем дали може от идната седмица примерно само в по една лента в една посока\", обяснява пред вестника членът на управителния съвет на пътната агенция проф. Олег Асенов. Според него имало индикации, че носещата конструкция на северното платно е по-увредена и вероятно там пускането на движението ще се забави. ", "date": "2019.08.22", "title": "Фирмата с изгорялото сметище под АМ \"Струма\" остава без лиценз"}
{"url": "https://www.actualno.com/europe/makron-iskanijata-na-boris-djonsyn-za-brexit-ne-sa-vyzmojen-variant-news_791819.html", "text": "      Президентът на Франция Еманюел Макрон отхвърли исканията на британския си колега Борис Джонсън за нова сделка за Brexit.      \"Предоговарянето на сделката с Великобритания, според условията предложени напоследък от британците, не са реално съществуващ вариант. Мисля, че председателят Туск го казва достатъчно ясно.\", каза Макрон пред репортери в Париж.   Борис Джонсън написа в писмо искания, сред които основното беше, да се премахне предпазната мярка (backstop) в договора, която предвижда Северна Ирландия да продължи да се подчинява на законите на ЕС в сфери като безопасността на храните, ако иска да продължи да има свободно преминаване без контролен режим през границата с Република Ирландия.\r\nМакрон каза, че премахването на предпазната мярка е било обсъждано преди подписването на споразумението между Брюксел и Лондон и е било решено, че това \"не е добър метод\".  Президентът на Франция каза още, че излизането на Великобритания от ЕС без сделка, ще бъде по вина на Лондон, предаде БГНЕС.\r\n\"Първо, британският народ гласува за излизане. Второ, британското правителство имаше възможността до последния момент да отмени действието на Член 50.\", каза Макрон.   Според френския президент, идеята за референдум през 2016 г. е била лоша, защото правителството в Лондон е поискало от хората да изберат членство в ЕС или не \"по един опростен начин, без да им кажат как ще стане това\".     ", "date": "2019.08.22", "title": "Макрон: Исканията на Борис Джонсън за Brexit не са възможен вариант "}
{"url": "https://www.actualno.com/america/rusija-i-kitaj-iskat-svikvane-na-syveta-za-sigurnost-zaradi-raketite-na-sasht-news_793739.html", "text": "      Русия и Китай поискаха ООН да свика заседание на Съвета за сигурност, заради \"изказвания на американския официални лица, за планове да бъдат разработени и разположени ракети със среден обсег на действие.\", пише Ройтерс.      Москва и Пекин смятат, че заседанието на 15-членния съвет трябва да се фокусира върху \"заплахи за международния мир и безопасност\" и поискаха да бъде изслушан Изуми Накамицу, който ръководи експертите по разоръжаване на ООН, предаде БГНЕС.    обяви на 19 август, че са тествали конвенционална, крилата ракета, която е поразила целта си след полет от над 500 километра.\r\nТова е първият подобен тест, откакто САЩ излязоха от подписания през 80-те Договор за унищожаване на ракетите със среден и по-малък обсег на действие (ДРСМОД).  Американският министър на отбраната Марк Еспър каза по темата в телевизионно интервю, че САЩ трябва да са способни \"да отговорят на лошото поведение на Китай\".\r\nПо-рано, по време на посещение в Австралия, Еспър каза още, че подкрепя идеята в най-скоро време в Азия да бъдат разположени ракети земя-земя със среден обсег на действие.   Вчера руският президент Владимир Путин каза, че САЩ са способни да разположат нови крилати ракети в Полша и Румъния, което Москва счита за заплаха, на която трябва да отговори.    Съединените щати обявиха, че нямат планове да разполагат нови ракети в Европа. ", "date": "2019.08.22", "title": "Русия и Китай искат свикване на Съвета за сигурност заради ракетите на САЩ "}
{"url": "https://www.actualno.com/society/operirat-stefan-danailov-dnes-v-burgas-news_794065.html", "text": "      По план днес трябва да бъде извършена операцията на Стефан Данаилов. Вчера стана ясно, че тя ще се проведе в       Специалистите от три болници – „Бургасмед”, „Софиямед” и ВМА, са дали  своите становища, че е по-добре пациентът да не пътува до София. Самият  актьор и семейството му също са изразили желание операцията да бъде  извършена в Бургас.   Във вторник Данаилов беше откаран с линейка от Приморско в болницата \"Бургасмед\" със счупена тазобедрена става. Оказа се, че след безобидно падане в неделя в апартамента му, се налага смяна на костта на 76-годишният актьор.\r\nВчера се появи нова версия за падането му. Вeрoятнo Стефан Данаилов e пoлучил инcулт. В рeзултaт нa тoвa e зaгубил зa крaткo cъзнaниe, cтрoпoлил ce нa зeмятa и cчупил eднaтa cи тaзoбeдрeнa cтaвa, твърди Lupа.bg, пoзoвaвaйки ce нa cвoи изтoчници в Бургac. Повече за тази версия може да прочетете .          ", "date": "2019.08.22", "title": "Оперират Стефан Данаилов днес в Бургас"}
{"url": "https://www.actualno.com/society/grycki-vestnik-sluchaj-na-zapadnonilska-treska-v-bylgarija-e-svyrzan-s-kipyr-news_795214.html", "text": "      В България са потвърдени два случая на западнонилска треска, като за един от пациентите се знае, че през част от това лято е живял в Кипър, пише електронното издание на гръцкия вестник Kathimerini.      Министерството на външните работи на България не е излизало с нова информация към четвъртък сутринта, но според Philenews, здравното ведомство на страната е публикувало съобщение за 48-годишен българин, който е диагностициран със Западнонилска треска (ЗНТ).   Мъжът, от Пазарджик, е строителен работник, който през последните два месеца живее в Кипър.\r\nСпоред българските власти, работникът се е разболял от треска веднага след завръщането си в страната и се е чувствал много зле. Веднага е приет в болница и му е поставена диагноза ЗНТ.  Други градове в България също са нащрек, като в официално изявление се казва, че клиники за инфекциозни заболявания в Белград и Ниш съобщават за заразени хора. Повечето случаи са били свързани със симптоми на летен грип, докато в редица други случаи е била засегната нервната система.\r\nСпоред допълнителни съобщения в медиите, на радара на българските власти за възможни инфекции със ЗНТ са и други места, освен Кипър.   Според държавните медицински служби на Република Кипър, девет случая на ЗНТ са били потвърдени в южната част на страната през тази година до 16 август. Всички случаи са свързани с невроинвазивното заразяване с вируса, като двама пациенти остават в критично състояние, а четирима други са изписани от болницата.    По-рано тази седмица бе потвърден един смъртен случай в резултат от ЗНТ в покрайнините на Никозия, като здравните служби посочват, че пациентът е бил много възрастен. ", "date": "2019.08.22", "title": "Гръцки вестник: Случай на западнонилска треска в България е свързан с Кипър"}
{"url": "https://www.actualno.com/europe/hiljadi-uchastvaha-v-antipravitelstven-protest-v-chehija-news_794096.html", "text": "      Близо 5000 души участваха в Прага в демонстрация срещу президента и премиера на страната, отбелязвайки 51-вата годишнина от съветското нахлуване в бивша Чехословакия, предаде bTV.      Демонстранти, облечени с черни тениски с нарисувани мишени, поставиха ковчег пред сградата на чешките комунисти, в памет на жертвите от 1969 г.   Демонстрация се състоя по призива на неправителствената организация \"Милион мигове за демокрацията\", която от април организира поредица от протести срещу правителството.   ", "date": "2019.08.22", "title": "Хиляди участваха в антиправителствен протест в Чехия"}
{"url": "https://www.actualno.com/america/trymp-obeshta-da-zasili-proverkite-na-hora-koito-kupuvat-oryjie-news_791784.html", "text": "      Президентът на САЩ Доналд Тръмп се закани, че ще бъдат засилени проверките на криминалното и здравно минало на хора, които купуват оръжие, пише Ройтерс.      Темата за контрола върху купуването на огнестрелно оръжие е повод за горещи дебати в САЩ, след поредица от смъртоносни, масови стрелби, отнели живота на стотици, предаде БГНЕС.   \"Аз обичам проверките на криминалното минало. Ще правим такива. Работим както с републиканците, така и с демократите по въпроса. И в момента имаме добра система за проверки, но ще затворим някои вратички в закона.\", каза Тръмп пред репортери във Вашингтон. ", "date": "2019.08.22", "title": "Тръмп обеща да засили проверките на хора, които купуват оръжие "}
{"url": "https://www.actualno.com/asia/turcija-zapazva-nabludatelnite-postove-v-sirija-news_792919.html", "text": "      Турция ще запази наблюдателните постове, които има в по силата на договорка с Русия и Иран, пише Ройтерс.      Доставките на всичко необходимо за поддръжката на постовете ще продължат, каза говорителя на президента Ибрахим Калън.   На 19 август удар от въздуха от сирийски или руски самолет уби няколко души, докато турски конвой с бронирана техника се придвижваше към наблюдателен пост край стратегически важния град Хан Шейхун.\r\nСирия нарече конвоя \"военна агресия\" и \"опит да бъдат спасени терористите\", предаде БГНЕС.  Калън каза пред журналисти след заседание на правителството, че в следващите няколко дни президента Реджеп Ердоган ще говори по телефона с руския президент Владимир Путин и американския президент Доналд Тръмп, за да обсъдят последните събития в Сирия. ", "date": "2019.08.22", "title": "Турция запазва наблюдателните постове в Сирия"}
{"url": "https://www.actualno.com/music/il-volo-razprodadoha-arena-di-verona-news_794465.html", "text": "      Il Volo разпродадоха концерта си в Arena di Verona на 24 септември, който ще бъде кулминация на турнето, с което отбелязват 10 блестящи години на сцената.      Дни преди това очакваме младите италианци за два концерта в България – на 16 септември във Варна и на 18 септември в София. Те ще пеят със симфоничния оркестър на БНР. Първата част на турнето им премина триумфално из Италия в началото на лятото – със старт от световната столица на културата Матера, през Рим, Централна Италия, родния град на Джанлука Джинобле Монтепагано, до Палермо и Таормина в горещата Сицилия.\r\n\"Джанлука е елегантността и присъствието, Иняцио е радостта и благодарността, а Пиеро - силата и енергията\", писаха италианските медии за тях.   В световната си обиколка Il Volo представят новия си албум \"Musica\" с титулната песен \"Musica Che Resta\", която зае трето място в тазгодишното издание на Санремо . В Musica Tour освен познатите класически и оперни изпълнения, Джанлука, Пиеро и Иняцио се разхождат в диапазона между популярни евъргрийни на световната музика и кавъри на емлематични италиански мелодии от миналото. Новата им програма включва авторските парчета \"Fino a Quando Fa Bene\" и \"Vicinissimo\". Също така триото дава нов живот на любимите на италианците и феновете на италианската култура мелодии \"A Chi Mi Dice\", \"People, Arrivederci Roma\", \"Lontano dagli Occhi\", \"Be My Love\", \"La Voce del Silenzio\", and \"Meravigliosa Creatura\". Видеота на \"A Chi Mi Dice\" беше заснето на остров Капри и за радост на феновете скоро се очаква премиера на неговия making.    Сега момчетата за кратко си почиват по плажовете на Ибиса и Сицилия. А след концерта в Арена ди Верона на 24 септември през есента ги очаква да обиколят големи градове в Латинска Америка – Сан Паоло, Буенос Айрес, Рио де Жанейро и Сан Салвадор.\r\nПреди дни Il Volo публикуваха във Facebppl позицията си в подкрепа на своя ментор и вдъхновител Пласидо Доминго, който \"Познаваме човека и голямата личност, напълно различен от начина, по който го представят днес. Човек изцяло отдаден на семейството си, на приятелството и на работата си, един от най-големите артисти на оперната сцена\", написаха те. \"Без да правим преценка на случващото се, заставаме близо до Пласидо и неговото семейство и се надяваме тази така невероятна история да се разреши по-скоро без прекалено страдание за нито една от страните.\"\r\nБилети на концертите на Il Volo се продават в и на касите на съответните зали. ", "date": "2019.08.22", "title": "Il Volo разпродадоха Arena di Verona"}
{"url": "https://www.actualno.com/america/dvama-amerikanski-vojnici-sa-bili-ubiti-v-afganistan-news_791892.html", "text": "      Двама американски войници са били убити в Афганистан по време на акция, обяви НАТО.      Смъртта им покачва до 14 броя на американските войници, убити в азиатската страна през 2019 г., пише АФП   Смъртта на двамата докато вървят ключови преговори между САЩ и талибаните за бъдещето на раздираната от война страна, предаде БГНЕС.\r\nОсновният преговарящ от американска страна Залмай Халилзад каза, че е готов да финализира преговорите.  Смята се, че финалната сделка ще включва график, по който да се изтеглят американските войски от Афганистан, срещу което талибаните ще прекратят протекцията на джихадистите от Ислямска държава и Ал Кайда. ", "date": "2019.08.22", "title": "Двама американски войници са били убити в Афганистан "}
{"url": "https://www.actualno.com/actualno/za-otkradnatite-lichni-danni-plashtame-milioni-ne-dyrjavata-nie-news_789906.html", "text": "      \"В четвъртък (бел. ред. - ) ще обявим глобата. Няма да е малък размерът, ще е в милиони\". Това пред в. \"Сега\" председателят на Комисията за защита на личните данни Венцислав Караджов, визирайки случая с хакерската атака срещу НАП.      За да не се обърка някой, глобена ще бъде НАП. И пак, за да не се обърка някой, НАП ще плати с пари от държавния бюджет. А съвсем да не се обърка някой – държавният бюджет се пълни с НАШИТЕ пари ! На всички нас имам предвид, които още плащаме данъци.\r\nТа какво излиза сега – НИЕ ще платим глоба, защото ни окрадаха . Ще я платим, защото сме позволили да ни е така уредена държавата, че дори в такива случаи да ни краде. Ще я платим, защото не ни пука и като дойде време да защитим своето, ходим за гъби, в Гърция или дявол знае къде.\r\nКогато си се омазал до ушите, както НАП, най-нормалното нещо е да си понесеш отговорността. Да я понесе този, който е поддържал системата. Да я понесе този, който пише потребителско име admin и парола 1234. Да я понесе този, който не надзирава дали се случват такива неща като в предните две изречения! Как да я понесе ли – като плати със заплатата си глобата! И нямам предвид един човек – няколко са, по реда на въпросите. Знаят се и кои са – например НАП я надзирава финансовият министър Владислав Горанов.  Между другото, в прословутото си интервю пред сутрешния блок на БНТ, (бъдещият) главен прокурор как НАП е жертва в случая – виновни са само хакерите! Г-н Гешев, а като има глоба за НАП и я плащаме НИЕ, ДАНЪКОПЛАТЦИТЕ, какви сме тогава? В Академията на МВР преподадоха ли го този урок?\r\nИ за финал - НАП кога ще каже най-после какви точно данни изтекоха? Ей така, поне от кумова срама! Или данъчните не знаят - нищо чудно, предвид нивото на акъла - 1234 ... Автор:       ", "date": "2019.08.22", "title": "За откраднатите лични данни плащаме милиони - не държавата, ние!"}
{"url": "https://www.actualno.com/society/babh-samo-stopanite-s-do-5-praseta-shte-poluchat-pari-za-dezinfekcija-news_794263.html", "text": "      Кметовете на населените места, които попаднаха в 20-километровите санитарни зони около индустриалните свинеферми, разполагат с още 4 дни, за да изготвят списъци на дребните стопани, подлежащи на подпомагане с 300 лева.      Пред БНР д-р Александра Митева от Агенцията по безопасност на храните обясни, че „това са пари за почистване и дезинфекция“. И уточни, че става дума само за стопаните, отглеждали в задните си дворове до 5 прасета, не повече.   „Това са стопани, които са предприели действия по почистване и дезинфекция след извършено доброволно клане и усвояване на месото в личните им стопанства, попадащи в 20-километровите санитарни зони около индустриалните свинеферми, както и високорисковите зони, определени от епизоотичните комисии“, каза тя.\r\nИзплащането на парите В общините са подават заявления по образец, за да се получат парите.   ", "date": "2019.08.22", "title": "БАБХ: Само стопаните с до 5 прасета ще получат пари за дезинфекция"}
{"url": "https://www.actualno.com/politics/desislava-radeva-pishete-me-otgovorna-i-za-apartamentgejt-i-nap-news_794579.html", "text": "      Съпругата на президента Румен Радев - Десислава се засегна от публикации, в които се твърди, че шефът на НСО Данчо Дяков е подал оставка след натиск от нейна страна .      Правителството вчера освободи Дяков от поста, който подаде оставка като посочи за това лични мотиви.   Радева пък заяви иронично, че е \"виновна\" за всички трусове в държавата чрез пост в социалната мрежа Facebook.\r\n\"Приятели споделиха, че днес фактор.бг, оня сайт, обективният, достоверният, собственост на името-на-когото-не-бива-да-се-споменава, излязъл с дописка, че шефът на НСО подал оставка поради натиск от \"генерал Деси\". От мен, демек. Очаквам включване и от други подобни - обективни и достоверни сайтове\", пише тя.  \"Хайде да се договорим с фактора и десетките производни нему. Пишете ме отговорна за всичко, с което не сте ок. И за НАП, и за свинската чума, и за търговския регистър, и за апартаментгейт, и за умиращите от студ старци по селата, и за опустяващите села, и за демографската криза, и за неспиращия поток заминаващи от Терминал 2, и за нефелните закони (имаме си даже закон за медиите). Ако щете и за \"Ало, Ваньо\", и за \"Ти си го избра\", и за ремонта на \"Графа\", и за чалганизираната ни нация (тук нямам предвид музикалните предпочитания).\r\nНакратко, пишете ме отговорна за каквото не ви оттърва. Не търсете виновни. Пишете мен! Поздравявам ви с нещо лежерно. Дишайте! Дишайте с пълни дробове! Дано помогне да преодолеете жлъчката, дето дъвчете!\", завършва първата дама.    ", "date": "2019.08.22", "title": "Десислава Радева: Пишете ме отговорна и за \"Апартаментгейт\" и НАП"}
{"url": "https://www.actualno.com/curious/7-interesni-fakta-za-trakite-news_790327.html", "text": "      Още от ранна детска възраст, всички ние знаем, че сме потомци на траките. И макар да сме наясно, че са населявали големи земи – от Карпатите до Черно море и от р. Вардар до Егейско море, историята на това древно племе е пропита с доста загадки. Ето обаче няколко интересни факта, които с годините са се потвърждавали многократно от редица историци.      1. Траките са се прехранвали със скотовъдство и земеделие. Различни артефакти пък са доказателство, че освен това, те са владеели до съвършенство дървообработването, кожарството и грънчарството. Не е случаен фактът, че тракийските племена са били изключителни воини и още по-добри \"пирати\".\r\n3. Древните ни потомци са издигнали природата в култ. Един от най-известните митологични образи на тази култура е Орфей. Друг \"любимец\" на траките е Дионис.  4. Траките определено не са били моногамни. Напротив, които си разпределяли задълженията – от обработката на земята до домакинството.\r\n5. Имали са странни традиции – оплаквали са новородените бебета и са вдигали празници, когато някой почине. Историците свързват това с вярата им в задгробния живот.\r\n6. Когато пък умре мъж, глава на семейство, неговата първа съпруга е убивана и погребвана с него.    7. Траките са дали на Европа и средство за комуникация, създавайки една от най-древните писмености в света. ", "date": "2019.08.22", "title": "7 интересни факта за траките"}
{"url": "https://www.actualno.com/chronicles/otkrita-e-tec-varna-news_789402.html", "text": "      ТЕЦ „Варна“ е разположена на северния бряг на Варненско езеро, на 12 км от Варна (в с. Езерово, Община Белослав).      ТЕЦ „Варна\" е изградена по проекти на проектантски институти „МОТЕП“, Москва и „Енергопроект“, София. Изграждането започва на 21 ноември 1964 година. На 22 август 1969 година министър-председателят Тодор Живков прерязва трикольорната лента и официално открива ТЕЦ „Варна\", състояща се от 3 блока. Разширение започва през есента на 1974 година. След 3 години в експлоатация е въведен 4-ти енергиен блок. На 29 декември 1978 г. е пуснат блок 5, а блок 6 започва работа на 21 декември 1979 година.   Изборът на мястото е свързан с осигуряването на основното гориво – висококалорични антрацитни въглища, доставяни изцяло от внос. За тази цел в непосредствена близост до производството е изградено пристанище за въглища. То разполага с 3 корабни места: 2 от тях приемат кораби с товароносимост до 12 хил. т., а 3-тото приема кораби до 55 хил. тона.\r\nЦентралата е кондензационна, с обща инсталирана мощност от 1260 МВт – 6 блока по 210 МВт. Тази мощност отрежда на дружеството водеща позиция в региона – то е на 2-ро място сред производителите на електроенергия от въглища в България и на Балканския полуостров.  През 2006 година Агенцията по приватизация продава ТЕЦ „Варна“ на чешката компания CEZ Group. За закупуването на 100% от акциите на централата чешката компания плаща 206 милиона евро на българското правителство.\r\nКъм 2015 г. централата не отговаря на изискванията на директива 2001/80/ЕО на Европейския парламент и на Съвета на Европа от 23 октомври 2001 г. за ограничаване на емисиите на определени замърсители във въздуха, изпускани от големи горивни инсталации. Поради това, че централата не е приведена в съответствие с изискванията на тази директива, ТЕЦ „Варна“ е временно извадена от системата на 1 януари 2015 г. в 0:00 часа.   На 20 декември 2017 г. акциите на централата са придобити за около 30 милиона евро от транспортната компания „Сигда“ ООД, собственост на семейството на политика Данаил Папазов. През септември 2018 година 70% от „Сигда“ ООД са придобити от политика Ахмед Доган, който малко по-късно става член на Съвета на директорите на ТЕЦ „Варна“ АД.     ", "date": "2019.08.22", "title": "Открита е ТЕЦ Варна"}
{"url": "https://www.actualno.com/america/prezidentyt-na-brazilija-obvini-npo-ta-za-pojarite-v-amazonija-news_792573.html", "text": "       са подпалени от неправителствени организации. Това обяви президента на Бразилия Жаир Болсонаро, с което още повече засили напрежението по темата, пише АФП.      Хаштагът \"Моли се за Амазония\" (#PrayforAmazonas) стана един от най-бързо набиращите скорост в целия свят с 250 000 туита, след като се появиха кадри от големи пожари в екваториалните гори в Бразилия.   \"Няма значение колко сме успешни в живота. Ако Земята загине и ние умираме\", пише в един от хилядите туитове.\r\nОфициалната статистика сочи, че в Бразилия е имало 73 000 горски пожара от началото на 2019 г. Това е най-големия брой от 2013 г. Повечето от пожарите са били в Амазонската джунгла.  В Бразилия горските пожари не са необичайни по време на сухия сезон, който приключва в края на октомври и началото на ноември.\r\nСветовният фонд за природата (WWF) твърди, че повишеният брой на пожарите е резултат от засиленото изсичане на горите в Амазония, които се считат за ключови за забавянето на промените в климата, предаде БГНЕС.\r\n\"Исторически, в този регион, използването на огън е директно свързано с обезлесяването. Това е една от техниките за премахване на дърветата.\", казват от WWF в писмено становище.       Жаир Болсонаро, който е обвиняван за изсичането на горите и наскоро уволни шефа на агенцията, която следи процеса, отговори на удара с контраобвинения.\r\n\"Престъпните действия на НПО-та, които искат да фокусират вниманието върху мен и срещу правителството на Бразилия са виновни за пожарите. Това е война, пред която сме изправени.\", каза Болсонаро.\r\n\"Огънят беше подпален на стратегически места. Всички индикации са, че те са отишли да снимат и са подпалили пожарите. Това мисля аз.\", допълни президента.\r\nКоментарите на Жаир Болсонаро идват докато Бразилия е домакин на регионална среща за борба с промените в климата, преди големия конгрес по темата в Чили през декември.\r\nВижте какви са опасностите за климат в        ", "date": "2019.08.22", "title": "Президентът на Бразилия обвини НПО-та за пожарите в Амазония "}
{"url": "https://www.actualno.com/america/kuentin-tarantino-shte-stava-bashta-za-pyrvi-pyt-news_794519.html", "text": "       На 56 години известният американски режисьор Куентин Тарантино за първи път ще стане баща – той и съпругата му Даниела очакват този миг, съобщава БГНЕС, позовайки се на списание „Пипъл“.      „Даниела и Куентин Тарантино  са много щастливи да съобщят, че очакват бебе“, каза двойката в ексклузивно изявление пред „Пипъл“.\r\nСценаристът-режисьорът се срещна с Даниела, която е дъщеря на израелската певица и автор на песни Цвика Пик, през 2009 г., докато промотира своя филм \"Гадни копелета\". Двойката се сгоди през юни 2017 г., след около година връзка.\r\nТарантино и Даниела сключиха брак на интимна церемония в Лос Анджелис през ноември 2018 г.  Даниела носеше бяла рокля, бял воал  и диадема, а Тарантино изглеждаше спретнат в черен костюм.\r\nДвойката беше домакин на годежно парти през септември 2017 г. в Ню Йорк, което събра елита на киното – в списъка на гостите бяха Брус Уилис, Самюъл Л. Джаксън и Ума Търман.   Режисьорът никога не е бил женен, обяснявайки преди това, че работата монополизира времето му.    Само броени дни преди сватбата Тарантино приключи снимките на „ .\r\nПоследният филм на режисьора излезе на екраните миналия месец. През уикенда отбеляза  40 милиона долара в 3 659 кина в Северна Америка, което според „Варайъти“ е най-добър резултат в досегашната кариера на Тарантино.  ", "date": "2019.08.22", "title": "Куентин Тарантино ще става баща за първи път "}
{"url": "https://www.actualno.com/society/zam-kmet-smetishteto-pod-am-struma-e-nezakonno-api-znae-za-nego-ot-2018-g-news_794330.html", "text": "      Сметището под магистрала \"Струма\" се стопанисва неправомерно и се водят дела с фирмата \"Феникс Ресурс\"–Дупница. Това съобщи зам.-кметът на града - Крум Милев.      \"Община Дупница никога не е давала терен под наем на фирмата, която  стопанисва отпадъците. Това, което го виждате, се стопанисва  неправомерно от нея, за което имаме дела\", каза той пред НОВА тв.   По думите му от близо 5 години общината пише актове и се бори с неправомерно събраното сметище под магистралата.\r\nКрум Милев допълни, че АПИ са знаели за опасността от пожар още от април 2018 година. РИОСВ също са били сезирани от общината.  „Писали сме на АПИ, писали сме до РИОСВ и до други институции. От АПИ  нямаме отговор. До тях писахме през април 2018 година. От тогава знаят,  че има опасност от пожар”, коментира още Крум Милев.\r\nПо думите на заместник-кмета фирмата \"Феникс Ресурс\" на Кольо Илиев е единствената,  която има лиценз в Югозападна България да изкупува промишлени суровини, които рециклира.   „Това не са отпадъци. Това са промишлени суровини, които Кольо Илиев използва за преработка и продаване. Това е единствената фирма в Югозападна България, която има лиценз да изкупува такива суровини”, обясни Милев.     проверява дали АПИ не е можела да предотврати пожара, както и дали РИОСВ е реагирала навреме.\r\nВ момента шефът на фирмата \"Феникс Ресурс\" Кольо Илиев е с две обвинения за пожара от 13 август, който разруши конструкцията на моста и спря движението по АМ Струма в отсечката между Дупница и Бобошево в разгара на лятото. Вижте повече за тях .\r\nСпоред експерти, ремонтът на моста ще продължи поне до октомври. До тогава ще се използва обходен маршрут.    ", "date": "2019.08.22", "title": " Зам.-кмет: Сметището под AM \"Струма\" е незаконно, АПИ знае за него от 2018 г."}
{"url": "https://www.actualno.com/society/novini-ili-novini-kartinata-na-pechata-za-22-avgust-news_792488.html", "text": "      Редакционният екип на представя кратък преглед на печата от днешния 22 август.       Почти половината от хората у нас продължават да винят държавата за проблемите си. Че \"държавата е виновна за всичко\" смятат 46% от анкетираните в проучване на \"Галъп\" от началото август, посветено на отношението на българите към обществените авторитети.\r\n42 на сто от интервюираните са по-склонни да гледат към себе си, стане ли въпрос за собствените им неблагополучия. В тази група влизат най-младите - между 18 и 25 години, т.е. родените след 1989 г., както и привържениците на властта.  Българите изпитват силно недоверие към законността - 68% смятат, че е по-важно нещата в живота да са справедливи, отколкото да бъдат законни. Мнението се подкрепя от различни демографски групи. Обществото ни по-скоро базира моралните си критерии на някакво усещане за здрав разум, отколкото на законовите положения. Американската администрация е обсъждала вариант да предложи на Дания по 600 млн. долара годишно срещу предаването на Гренландия като безсрочно владение на САЩ, съобщи в. Washington Post, цитирайки свои осведомени източници.    Именно такава субсидия от 600 млн. долара дава Копенхаген всяка година на автономната си област. Затова и САЩ са предложили тези пари, но като приход в хазната, твърдят източниците. Освен това била обсъждана възможност да се даде на Дания и друга крупна сума отделно. Само срещу 60лв. може да бъде закупена значка на Национална полиция в популярен сайт за онлайн търговия. Предлагат се и фалшиви полицейски униформи, които всеки може да закупи.\r\nПритежанието на подобни фалшиви артикули може да застраши обществената сигурност, тъй като всеки може да закупи нужната екипировка, за да заприлича на полицейски служител – от значка до светещ буркан за автомобила, и да влезе в ролята на истински униформен.\r\nПродаването и използването на подобни униформи и отличителни знаци обаче е престъпление, което се наказва спрямо Наказателния кодекс. Текстовете предвиждат затвор до 3 години или пробация.   Оранжерии и ферми в чужбина са търсели 1800 наши гурбетчии само през тази година. За периода януари – юли 2019 г. в Агенция по заетостта са получени обяви за работа в чужбина от 8 държави – Холандия, Дания, Испания, Португалия, Белгия, Великобритания, Швеция и Франция, съобщават пред в. \"Труд\" от институцията.\r\nСамо Испания е търсила над 1000 българи за бране на ягоди, а Холандия е била с най-много и разнообразни оферти за работа. Те са търсели 103-ма берачи на домати и чушки, краставици и ягоди в оранжерии и на открито. В Дания е имало 101 работни места, а офертите за гурбетчии в Португалия, са били 60.\r\nДържавата, която най-много привлича българските работници, е Великобритания с 250 обявени свободни места за берачи на аспержи. Франция е имала 180 оферти за гурбетчии, а 30 са били позициите за берачи на плодове и зеленчуци във Франция. ", "date": "2019.08.22", "title": "Новини или Novini - картината на печата за 22 август"}
{"url": "https://www.actualno.com/europe/zadyrjaha-myj-snimal-pod-polite-na-nad-550-jeni-v-madrid-news_792804.html", "text": "      Полицията в Мадрид задържа мъж, който снимал под полите на поне 550 жени, пише Би Би Си.      53-годишният колумбиец започнал да снима под полите на жените миналата година и оттогава е качил 283 видеоклипа в , които са натрупали милиони гледания.\r\nПовечето от 555-те жертви на мъжа, някои от които са непълнолетни, били заснети в мадридското метро.\r\nЗа целта извършителят използвал камерата на мобилен телефон, скрит в раница.  В някои случаи той заговарял жертвата, за да получи по-добър изглед под полата й, предаде БГНЕС.\r\nПонякога мъжът снимал жени и в супермаркети.   Полицаите започнали да следят публикуването на видеоклиповете и открили мъжа. Вътрешното министерство разпространи запис чрез профила си в Туитър, на който се вижда ареста на мъжа, който бил задържан докато снимал под полата на жена в метрото.    В дома на мъжа били намерени лаптоп и хард дискове със стотици видеоклипове. Заподозреният остава в ареста.\r\nНе във всички страни в Европа снимането под полите на жените е углавно престъпление. В Испания, обаче, това нарушение се наказва с присъда, която може да е и ефективен престой в затвора.\r\nЗащо някои мъже изпращат свои интимни снимки може да видите в  ", "date": "2019.08.22", "title": "Задържаха мъж, снимал под полите на над 550 жени в Мадрид "}
{"url": "https://www.actualno.com/sofia/organizacija-na-dvijenieto-za-evropejsko-po-basketbol-za-momicheta-v-zala-triadica-news_790053.html", "text": "      От 08:00 часа на 23.08.2018 г. до 22:00 часа на 24.08.2019 г. се забранява престоят и паркирането, с изключение на автомобилите обозначени със съответните пропуски на ул. „Метличина поляна”  от ул. „Рикардо Вакарини”, покрай спортната зала до следваща пряка и на свободното пространство пред спортната зала.       ", "date": "2019.08.22", "title": "Организация на движението за Европейско по баскетбол за момичета в зала „Триадица“ "}
{"url": "https://www.actualno.com/society/10-oblasti-v-stranata-sa-v-ogromen-risk-ot-pojari-news_791759.html", "text": "      Екстремален индекс за пожароопасност е в сила на места в десет области на страната за 22 август. Това сочи справка на сайта на Националния институт по метеорология и хидрология (НИМХ). Индексът обхваща територии от областите Плевен, Велико Търново, Ловеч, Добрим, Варна, Бургас, Пазарджик, Стара Загора, Русе и Благоевград.      Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в почти цялата страна. Този индекс означава, че са възможни много силни пожари с частично или пълно въвличане на дървесните корони. ", "date": "2019.08.22", "title": "10 области в страната са в огромен риск от пожари"}
{"url": "https://www.actualno.com/sciencelogy/poreden-sriv-v-instagram-news_793376.html", "text": "      Потребители на Instagram от целия свят се оплакаха, че социалната мрежа не работи нормално, пише Риа новости.      Проблемите започнали около 0:40 часа българско време на 22 август, като бързо се натрупали оплаквания от САЩ, Великобритания, Франция, Германия, Холандия, Русия и други държави, предаде БГНЕС.   По данни на компанията Даундетектор, която  следи трафика в интернет, 64% от потребителите на Instagram се оплакват от забавяне в зареждането на лентата с новини, 22% имат проблеми с идентификацията при влизане в приложението и 13% се оплакват от работата на опцията Stories. ", "date": "2019.08.22", "title": "Пореден срив в Instagram"}
{"url": "https://www.actualno.com/celebrate/sv-mychenici-agatonik-zotik-teoprepij-i-drugi-news_557722.html", "text": "      Христовият мъченик Агатоник живял в Никомидия при царуването на император Максимиан. Той отвръщал елините от поклонение на идолите и ги привеждал към Христа. Бил задържан за мъчения от комита Евтолмий. Когато този комит, изпратен от императора в понтийската област, за да измъчва християните, след като плувал с кораб, пристигнал на едно място, наречено Карпин, намерил там свети Зотик и неговите ученици, които изповядвали Христа. Евтолмий осъдил учениците му на кръстна смърт, а свети Зотик взел със себе си.      Като се върнал в Никомидия, той задържал Принципс, научен на светата християнска вяра от свети Агатоник; като го вързал заедно с Агатоник, Зотик и с други християни, сред които били Теопрепий, Акиндин и Севириан, той завел всички в Тракия, където пристигнал и самият император, за да предаде там всички на мъчения.   Когато светиите се намирали в областта Потама, комитът предал на смърт свети Зотик, Теопрепий и Акиндин, тъй като те вече не можели да ходят, поради получените по-рано рани и язви.\r\nА като пристигнали в околностите на Халкидон комитът предал на смърт свети Севириан, който дръзновено изповядал Христа; а другите мъченици заедно със свети Агатоник завел във Византия и там ги измъчвал известно време; после заедно с тях пристигнал в Силимврия, на едно място, наречено Амус, защото там пребивавал Максимиан.  Там светият мъченик Агатоник, а също и всички християни, доведени с него от Никомидия, били изтезавани и измъчвани за последен път, след което били осъдени на смърт и посечени, като пострадали за името на Христа, нашия Бог.\r\nВ същия ден се чества паметта на преподобна Антуса, на свети свещеномъченик Атанасий, епископ и на двамата слуги на Антуса - Харисим и Неофит.   Света Антуса, дъщеря на богати родители от град Селевкия, след като приела кръщение, се подвизавала 23 години в пустинята. Атанасий, епископ на Тарс Киликийски, който кръстил света Антуса, бил посечен с меч при царуването на Аврелиан (270-275); от същата смърт загинали и Харисим и Неофит, които се кръстили заедно с господарката си. Света Антуса се преставила в мир дълго време след тяхната мъченическа кончина (след повече от 20 години).    По молитвите на Пресветата наша Владичица Богородица и Приснодева Мария, Господи Иисусе Христе, Боже наш, помилуй нас. Амин.  ", "date": "2019.08.22", "title": "Св. мъченици Агатоник, Зотик, Теопрепий и други"}
{"url": "https://www.actualno.com/balkani/30-dni-arest-za-shefa-na-specprokuraturata-v-severna-makedonija-news_794028.html", "text": "      Сециалният прокурор на Северна Македония Катица Янева остава в ареста за  30 дни, след като съдът прие искането на прокуратурата. Веднага след заседанието Янева е била прехвърлена в ареста на затвора в  \"Шутка\". Днес тя ще може да присъства на погребението на майка си, която  почина вчера.      В същия ден Янева беше задържана, а офисите и дома й претърсени при на полицията във връзка с аферата \"Рекет\". Главният прокурор на Републиката Любомир Йовевски съобщи съобщи, че има достатъчно данни, че \"Катица Янева е  извършила злоупотреба с власт\" при скандала с цел  облагодетелстване.\r\nТя е заподозряна, че е злоупотребила със служебно положение и е   повлияла за освобождаване от ареста на бизнесмена с македонски и   български паспорт Йордан (Орце) Камчев, обвиняем по гледано от нейната   институция дело \"Империя\" - за пране на пари.\r\nДругото подозрение е за незаконно облагодетелстване в сериозен размер  (в случая 1.5 млн. евро) - подкуп, получен от двама бизнесмени чрез които заподозреният Йордан Камчев е стигнал до Янева.  Ако бъде обвинена и осъдена, тя може да  получи най-малко 3 години затвор.  Всичко за аферата \"Рекет\", която разтърси Северна Македония и дори предизвика сериозни дебати за падане на правителството на Зоран Заев, както и скандални записи от разговорите между обвиняемите, можете да намерите .   Има и българска връзка в случая - Йордан (Орце) Камчев беше предложен за почетен консул на страната ни  миналата година, но властите в Скопие не подкрепиха това предложение. От  публикуваните документи на разследващите стана ясно, че Камчев  притежава и български паспорт. Кой е Йордан Камчев?     Той беше един от най-приближените на клана на Никола Груевски – Сашо Миялков, които в продължение на 10 години управляваха Македония контролирайки всеки един аспект от живота в страната. Наред с многото си бизнеси Орце, както е известен Камчев, контролираше медии, провеждащи активна антибългарска кампания в угода на Груевски, който избяга в багажника на автомобил и в момента се укрива в Унгария.\r\nКамчев заедно с бившия премиер Груевски и бившия директор на службата за сигурност Миялков освен за пране на пари, са разследвани още за злоупотреба с власт и организирана престъпна група. Олигархът също така е разследван за незаконно финансиране на партията на Груевски с над 250 хиляди евро. Камчев и бившият шеф на службите бяха арестувани от македонските власти през ноември 2018 г. и пуснати под домашен арест малко преди нова година. ", "date": "2019.08.22", "title": "30 дни арест за шефа на Спецпрокуратурата в Северна Македония"}
{"url": "https://www.actualno.com/books/kafene-na-kraja-na-sveta-neobiknovena-istorija-za-smisyla-na-jivota-news_791412.html", "text": "      „Кафене на края на света“ от Джон Стрелеки е необикновена история за смисъла на живота. Книгата е преведена на над 34 езика и от нея са продадени над 2 милиона екземпляра.      В момента се работи по филмовата й адаптация, която се очаква през 2020 година.   В началото на отпуска си Джон попада в задръстване на магистралата и докато търси обиколен маршрут, се изгубва. Внезапно от океана на мрака изплува спасителна светлина – улична лампа, която осветява алеята към крайпътно кафене с необикновеното име „Защо си тук“. Чудатостите обаче не свършват дотук. В допълнение към храната и напитките, менюто на заведението включва три въпроса, върху които посетителите да размишляват, докато очакват поръчката си:\r\nЗащо си тук?  Страхуваш ли се от смъртта?\r\nИзпитваш ли удовлетворение от живота?   Тази вечер Джон не само ще се наслади на вкусна храна, но и ще получи това, за което копнее душата му – духовно преобразяване. Той ще преосмисли представата си за смисъла на живота благодарение на ценните уроци от рекламен мениджър, сърфисти на крайбрежието на Коста Рика и... една зелена морска костенурка.    Джон Стрелеки публикува книгата си сам през 2012 г. и оттогава са продадени над 2 милиона копия от нея в цял свят. През 2015, 2016 и 2017 г. е на първо  място по продажби в категория нехудожествена литература в Германия. Днес книгата е преведена на над 34 езика и се работи по филмовата й адаптация, която се очаква да излезе през 2020 г.\r\nСлед едно повратно житейско събитие на трийсет и три годишна възраст, Джон Стрелеки се вдъхновява да разкаже историята за „Кафене на края на света“. Преди това той нито е учил творческо писане, нито има опит като писател.\r\nГодина след публикуването й – благодарение на подкрепата от страна на читателите, книгата се разпространява по цялото земно кълбо, вдъхновявайки хора от всички континенти, включително Антарктида. Превръща се в бестселър №1 и е преведена на трийсет и четири езика. Оттогава насам Джон Стрелеки е написал и други книги, в това число „Завръщане в кафенето на края на света“, „Житейското сафари“, „Най-важните пет неща в живота“, „Най-важните пет неща в живота – продължение“ и „Аха! Мигове на прозрения“. Освен това е съавтор на книгата „Как да бъдем богати и щастливи“.   Чрез своите книги и чрез изявите си в телевизията и радиото Джон Стрелеки успява да предаде посланията си на милиони хора, като ги вдъхновява сами да вземат решения за своя живот. Заедно с имена като Опра Уинфри, Тони Робинс и Дийпак Чопра, той е смятан за един от стоте най-влиятелни хора на мисълта в областта на лидерството и личностното развитие. ", "date": "2019.08.22", "title": "\"Кафене на края на света\" - необикновена история за смисъла на живота"}
{"url": "https://www.actualno.com/europe/trymp-zaplashi-da-vyrne-v-evropa-djihadistite-ot-sirija-news_792370.html", "text": "      Президентът на САЩ Доналд Тръмп заплаши, че ще освободи бойци от \"Ислямска държава\", които произхождат от европейски държави, ако те не се съгласят да ги вземат обратно на тяхна територия, предава TACC.      Тръмп предупреди, че не възнамерява да затваря тези бойци от терористичната групировка в затвори на територията на САЩ, както са правили предишните американски администрации.   \"Ние държим (в ареста) хиляди бойци от Ислямска държава и Европа трябва да ги вземе. Ако Европа не ги вземе, няма да имам друг избор, освен да ги пусна в страните, от които са дошли, т.е. в Германия, Франция и други страни\", предупреди американският президент.\r\n\"Ние ще им кажем, и вече им казахме, че ще вземат затворниците, които заловихме, защото САЩ не възнамеряват да ги държат в Гуантанамо в следващите 50 години и да плащат за това\", завърши Доналд Тръмп.   ", "date": "2019.08.22", "title": "Тръмп заплаши да върне в Европа джихадистите от Сирия"}
{"url": "https://www.actualno.com/sofia/v-kv-podujane-se-nalaga-spirane-na-vodopodavaneto-news_789532.html", "text": "      „Софийска вода” временно ще прекъсне водоснабдяването в някои части на столицата на 22 август. Това съобщиха от пресцентъра на дружеството.      Във връзка с подмяна на сградно водопроводно отклонение на ул. „Франсис Де Пресансе“ в кв. „Подуяне“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Франсис Де Пресансе“ от ул. „Богдан\" до ул. „Черковна\"; ул. „Богдан“ от бул. „Мадрид“ до ул. „Франсис Де Пресансе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Франсис де Пресансе“ 28.   Във връзка с монтаж на спирателен кран в кв. „Кумарица“ в гр. Нови Искър се налага спиране на водоподаването от 09.00 до 21.00 часа на клиентите на „Софийска вода”, живеещи в района между: ул. „Светлина“, ул. „Дъбиците“, ул. „Леярска“, ул. „Свещеник Юрдан Ангелов“, ул. „Кумарица“ и ул. „Хаджи Димитър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Кумарица“ до църквата.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.  Засегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. ", "date": "2019.08.22", "title": "В кв. \"Подуяне\" се налага спиране на водоподаването"}
{"url": "https://www.actualno.com/society/prognoza-za-vremeto-22-avgust-chetvyrtyk-news_791209.html", "text": "      Днес отново ще е слънчево, след обяд и горещо. След пладне ще има временни увеличения на облачността, но ще е без валежи. Ще духа слаб, в Източна България - умерен вятър от североизток. Максималните температури ще са между 32° и 37°. Атмосферното налягане ще остане без промяна, малко по-високо от средното за месеца. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ).      По Черноморието ще е слънчево, около и след обяд с незначителна облачност. Ще духа умерен североизточен вятър. Максимални температури на въздуха между 28° и 31°. Температурата на морската вода е 26-27°. Вълнението на морето ще е 1 - 2 бала.   Над планините ще е слънчево, след обяд ще има временни увеличения на облачността, но ще е без валежи. Ще духа умерен североизточен, по високите и открити части - северен вятър. Максималната температура на височина 1200 метра ще е около 24°, на 2000 метра – около 16°.\r\nПрез следващите дни до края на седмицата ще остане предимно слънчево, в следобедните часове в низините - горещо. Преобладаващите максимални температури ще са между 32° и 37°. Ще духа слаб, в Северна и Източна България до умерен вятър, в петък север-североизточен, след това - от изток-североизток. В следобедните часове през почивните дни над планините и планинските райони в Западна България ще има временни увеличения на облачността, но вероятността за валежи е малка.   ", "date": "2019.08.22", "title": "Прогноза за времето - 22 август (четвъртък)"}
{"url": "https://www.actualno.com/europe/stabiliziran-e-pojaryt-na-kanarskite-ostrovi-news_793127.html", "text": "      След петдневни усилия, пожарникарите на Канарските острови успяха да стабилизират край град Техеда, пише АФП.      Спад в температурите и скоростта на вятъра помогнаха на огнеборците да овладеят стихията.   Огънят гори от събота, като пожарникарите казаха, че на места пламъците достигат 50 метра височина и гасенето е изключително трудно, дори от въздуха.\r\nОколо 10 хиляди души бяха евакуирани от западните склонове на остров Гран Канария, предаде БГНЕС.  \"Обстановката вече е стабилно. Времето е добро, с ниски температури и висока влажност. Ако всичко върви нормално, до няколко дни пожарът ще е угасен изцяло.\", каза Федерико Грийо от службата за спешна помощ на острова.\r\nТова позволи на около 7500 от евакуираните да се завърнат по домовете си.   Все пак пожарникарите предупреждават, че затоплянето, което предвиждат синоптиците след няколко дни, може отново да разпали огъня.    Как е избухнал пожара все още не е известно, защото няма достъп до мястото, откъдето е започнал да се разпространява.\r\nМинистър-председателят Педро Санчес ще посети Гран Канария днес (22 август), след като на острова се бориха с три горски пожара за две седмици, които изпепелиха площ от 12 хиляди хектара.\r\nТуризмът на Гран Канария не беше засегнат сериозно, защото е съсредоточен по бреговете, а пожарите горяха във вътрешната, планинска част. ", "date": "2019.08.22", "title": "Стабилизиран е пожарът на Канарските острови "}
{"url": "https://www.actualno.com/society/arh-borislav-ignatov-shte-pravi-sofija-digitalna-stolica-news_791732.html", "text": "      План за дигитализация на столицата  представи кандидатът на „Демократична България“ за кмет на София арх. Борислав Игнатов в столичния клуб SOHO. „София – дигитална столица“  е първият приоритет в програмата му, целяща да преобрази София и в мобилна столица с всички технологии за споделен транспорт и еко транспорт; в благоустроена столица с подобрена инфраструктура, водопровод; в зелена и чиста столица, съхраняваща природните си дадености; в столица на децата и София на гражданите.      „Гражданите имат право на добро управление и да следват мечтите си. Това се забравя, гражданите са едва ли не натрапници, когато поискат услуга от общината. Трябва да е точно обратното. Хората са важното, а общината е организация, която осигурява обслужването им“, поясни арх. Игнатов.\r\nПо думите му първото условие, за да можем да говорим за умно управление на града е дигитализацията. „Дигитализацията е технология, която всички ползваме и няма никаква причина общината да остава аналогова, хартиена и обслужването на гражданите – първобитно“, посочи той. Според него причината да не се прави истинско прозрачно дигитално управление е, че изведнъж то ще изсветли управлението и ще се види къде отиват средствата“.\r\nОсновният проблем за едно добро управление е обратната връзка – да се знае къде има нужда да се смени крушка, да се запълни дупка или друго, отбеляза още арх. Игнатов, изтъквайки необходимостта от дигитализация и упрекна досегашните общински управи, че действат на случаен принцип и винаги в авариен режим, когато има скандал. „Трябва да обърнем това“, зарече се архитектът.  Божидар Божанов, експерт информационни технологии и кибер сигурност от екипа му изтъкна, че дигитализацията означава по-малко бюрокрация, по-малко корупция, по-малко загубено време и разясни как именно София ще стане дигитална столица. „Ще въведем софийска електронна идентификация. Държавата не успя да въведе вече 4-та година електронната идентичност, а тя е абсолютно необходимо условие. Ще бъде в мобилния телефон, не на някаква карта, а на най-удобното и лесно място за всички“, поясни той.  По думите му проектът ще позволява използването на електроните услуги, които и сега има, но не са удобни и не са популярни, защото няма средства за ползването им. Много малко хора използват електронни подписи, посочи като аргумент експертът.\r\n„Със замислената система ще можем да следим разходите си и да купуваме еднократни билети през телефона, да правим електронни референдуми и консултации и гражданите да допринасят със своето мнение за управлението на града“, изтъкна още Божанов. Финансирането на проекта ще е по оперативна програма, а реализацията може да се очаква само след една година. Според очакванията му до края на 2020 г. всичко това може да бъде реализирано само с 1% от общинския бюджет и голяма част от средствата ще  са от оперативна програма “Добро управление“. Защитата на личните данни ще бъде взета предвид още на етап проектиране и никой няма да научава повече данни от това, което е необходимо за услугата, увери експертът.\r\nАдминистрацията е свикнала да превръща гражданите в куриери и това трябва да спре. Всички необходими данни администрацията ще събира служебно и автоматично. Не е нужно да правите каквото и да е, за да получите някаква услуга – например намаление за градския транспорт, защото общината има информацията и само ще получавате уведомление, обещават от екипа на арх. Игнатов. Ако бъде реализиран, гражданите ще получат един портал, в който да имат профил и да осъществяват взаимодействие с общината. „Цени на имоти, качество на въздуха, известия за всякакви видове ремонти, спирания на водата и пр. ще можете да управлявате чрез софийската електронна идентичност“, добави Божанов и отбеляза, че такива улеснения ще получи и бизнесът – разрешителни за нови обекти и пр.     Сензори могат да бъдат инсталирани не само за въздух, може да са и за оптимизиране на задръстванията на кръстовищата, може и за свободни на паркингите места. „Не малко от задръстванията се генерират от автомобили търсещи места за паркиране. Ако знаят къде има свободни места, ще намалеят задръстванията“, поясни Божидар Божанов. Като голямо предимство на системата той изтъкна възможността за електронно гласуване и провеждане на референдуми.   „Чрез своята електронна идентичност гражданите ще могат да се произнасят за кои пера да се изразходва бюджета; ще могат да изказват мненията си преди гласуването в СОС, така че общинските съветници да се съобразяват с тях“, поясни Божанов и увери, че централизирана система за електронизация на повечето регистри може да бъде реализирана доста бързо.\r\nТой съобщи още, че ще се стъпи върху отворените данни и отворения код като философия на управлението. „Дигиталната трансформация е много важна цел – прави общината прозрачна и е удобна за много групи граждани, подчерта той. От екипа на Игнатов признаха, че не знаят всичко по темата и отправиха покана обсъждането да продължи по електронен път.    Коментирайки споделеното от родител на 3 деца, че всяка година при записване в детска градина и училище му изисквали бележки и удостоверения, че са ученици, сякаш всяка година се раждат отново и отново, арх. Игнатов подчерта, че „дигитализацията е облекчение от излишно издевателство над родителите“.\r\nТой съобщи, че към електронното управление възнамерява да добави и общинска интерактивна телевизия. По думите му това ще е инструмент за моментални проучвания и обсъждания по различни теми. „Силата на съвременното общество е точно в мрежата, когато хоризонтално всички допринасят със своите възгледи и мнения, вместо пирамидалната йерархична система на предаване на преписките, по която остават и след изтичането на мандата“, добави кандидатът за столичен кмет.   „Първата стъпка това да се реализира не е писане на код, а гласуването“, припомни той и призова: „С гласуването започват нещата, които водят към промяна. С един процент от бюджета за една година - коренна промяна за всички нас“. В хода на дискусията планът за дигитализация получи одобрение от екипа на \"Визия за София\". „Много ми хареса т.нар. \"профил на гражданин\", ще спечелим от по-удобни дигитални услуги“, коментира проекта Жоро Пенчев, ръководител на дигиталното направление на „Визия за София“.  Той отправи препоръката „каквото и да прави София за напред да го прави качествено, с мислене за сигурност. \"Никога който и да управлява общината не трябва да компрометира тези принципи“, добави той.\r\n„Където има неправилно излят бетон той се разбива с инструмент“, отбеляза арх. Игнатов и за сравнение с управлението на града посочи дигитализацията като такъв инструмент. Той заяви още, че е привърженик на световно доказаната система за успешна работа: ясни правила - конкретни действия - добри резултати. Като най-важна първа задача посочи да се създадат ясни правила, които да са незаобиколими.\r\nОт опит като председател на Камарата на архитектите в България, арх. Игнатов сподели, че се е убедил, че властта не може да бъде съветвана и че трябва да се вземе. Той даде и знак, че би работил с другите политически сили, за да се постигне нещо съвместно и да има споделена визия за града. „Осъзнавам ролята на кмета като обединител на града – най-доброто е да заработи в синергия. За мен е кауза да преодолеем вътрешната съпротива в обществото и това да си пречим един на друг, вместо заедно да постигнем неща навън. През последните години се нареждаме в групата на бързо изоставащите държави точно заради това, че вътре пречим сами на себе си и губим много енергия във вътрешно триене\", добави кандидатът на „Демократична България“. ", "date": "2019.08.22", "title": "Арх. Борислав Игнатов ще прави София дигитална столица"}
{"url": "https://www.actualno.com/business/lihvite-ostavat-niski-pone-oshte-6-meseca-news_792332.html", "text": "      Лихвите по кредити най-вероятно ще се задържат на сегашните си ниски нива до края на годината. Ниска ще остане и доходността от депозитите. Това прогнозират експертите на БНБ в икономическия преглед за втората половина на тази година. Това означава, че кандидатите да си купят жилища с евтин ипотечен кредит имат още половин година, за да инвестират в имот, пише в. .      Тъй като от 30 юни са в сила новите правила за кредитиране на ЕЦБ, всеки трябва да прецени дали ще може да изплаща вноските по заема си. Ако ги бави или финансовото му състояние се влоши, той ще бъде определен като рисков и ще получи по-трудно и при по-лоши условия нов заем.   Според прогнозата на централната банка рискът това да се случи до края на годината не е висок. Експертите предвиждат по-висок ръст на икономиката – 3,7% вместо очакваните преди това 3,1%.\r\nОснования за корекцията на предишните очаквания са свързани с ниската безработица, увеличаването на доходите и очакванията за задържане на лихвените нива на рекордно ниски равнища.  Годишната инфлация слабо ще се ускори - до 2,6%, след което ще започне да пада и ще се задържи на нива около 2% през следващите две години, очакват още от централната банка.\r\nЗа периода 2020-2021 г. ръстът на икономиката ще започне да се забавя до 3,4%, основно заради външни фактори – очакванията за рецесия в еврозоната, Брекзит, търговската война между САЩ и Китай.   С изчерпването на негативния принос на Турция БНБ прогнозира външното търсене на български стоки и услуги да започне да се ускорява през 2020-2021 г.    По-евтини петрол и долар в сравнение с миналата година очакват още от централната банка през идните две години след настоящата. Цените на неенергийните продукти в долари първоначално ще се понижат през 2019 г. и ще започнат да се повишават през 2020 г. и 2021 г.\r\nНо има две групи рискове, които могат да променят прогонозираните показатели. Първата е свързана с темпа на растеж на икономиката, който може да се забави повече и да свие търсенето на български стоки и услуги.\r\nВтората група фактори е свързана с динамиката на съфинансираните от ЕС публични инвестиции, които също могат да забавят икономиката в следващите две години. ", "date": "2019.08.22", "title": "Лихвите остават ниски поне още 6 месеца"}
{"url": "https://www.actualno.com/society/predizborno-elektricheski-trotinetki-pod-naem-v-sofija-news_791380.html", "text": "      В София стартира първата частна услуга за споделено ползване на електрически тротинетки, съобщиха от Столичната община.      От четвъртък, 22 август, започва работа първата компания за споделено ползване на електрически тротинетки в София.   В подкрепа на засилващия се интерес на гражданите към алтернативите на придвижването с автомобил, в централната градска част на София вече започна обособяването на повече от 200 нови локации за безплатно паркиране на велосипеди, мотопеди и тротинетки. \r\nОпитът на редица други европейски столици показва, че нерегулираното паркиране на електрически тротинетки създава трудности на пешеходците и останалите участници в движението.  Инициативата за обособяване на места за безплатно паркиране на велосипеди, мотопеди и тротинетки е осъществена от “Зелена София”, “Софпроект” и Център за градска мобилност с подкрепата на Столична Община и цели да окуражи повече хора да избират този начин на придвижване.\r\nДруга важна тема освен регламентиране на паркирането, е безопасността по време на движение. Столична община и Държавна агенция “Безопасност на движението по пътищата” работят съвместно по регламентиране на ползването на електрическите тротинетки чрез предложение за изменение в Закона за движение по пътищата. Междувременно всеки, който се възползва от услугите за споделено ползване на електрически тротинетки трябва да се съобразява с правилата за безопасност, които операторите на услугата ясно ще комуникират.   В последните години делът на хората, използващи велосипед за придвижване в града, се е повишил, като към момента той е малко под 2%. Пилотно проучване на “Визия за София” и “Зелена София” на нагласите на мениджъри и служители в големи компании в София показа, че пътуващите с велосипед до и от работното място, най-често изминават между 3 и 4 км.     ", "date": "2019.08.22", "title": "Предизборно: Електрически тротинетки под наем в София  "}
{"url": "https://www.actualno.com/interest/kak-nachinyt-ni-na-jivot-se-predava-na-decata-i-vnucite-ni-news_791498.html", "text": "      Храненето, физическата активност и травматичните преживявания - всичко това променя функцията на гените и може да окаже влияние на бъдещите поколения. Това пише за австрийското издание Kurier врач, професор по неонатология и теолог Георг Зимбрюнер.      \"Казваха ни, че гените определят живота ни. Но има нещо, което излиза извън пределите на генетиката и играе по-голямо значение в живота ни- това е епигенетиката. Тя изучава как се идентифицират и регулират гените. Гените са не подаващ се на влияние, предаващ се по наследство текст на генома. Но травматични събития, преживявания по време на бременността, условията на околната среда и начинът ни на живот могат да променят активността на гените ни и се подават на промените на \", обяснява експертът.   Затова ние не сме роби или марионетки на нашите гени и имаме определена власт над тях. Такива епигенетични промени обхващат три поколения.\r\nВ живота има периоди, в които човек е особено възприемчив към епигенетичните промени. Това е времето три месеца преди зачеването, периодът на бременноста, преди раждането, първите години след него и периодът на половото съзряване. Например, ако три месеца преди зачеването родителите са приемали храна, богата на мазнини, то това може да доведе до нарушаване на обмяната на веществата при първото поколение. По време на бременността на епигенетичните промени влияе и заболяванията на майката, нейното хранене, а така също и употребата на токсични вещества, като никотин.  От особено значение е и спортът. Участниците в едно от изследванията в продължение на три месеца тренирали само единия си крак, като по този начин на него се формирала повече мускулна маса. Интересното било, че съществено се променила активността на гените - в 5 хил. точки от ДНК са били установени епигенетични разлики между тренираните и нетренираните мускули.\r\nНа епигенетичните промени влияе е и отрицателният опит, като увреждания, травми и страдания. Така при хората, преживели Холокоста са установени епигенетични промени, които са ги направили по-устойчиви на стрес и в сравнение с другите хора при тях е била отслабена активността на гена, повишаващ възприемчивостта към стрес. При техните потомци, напротив - присъства противоположната епигенетична модификация: активността на този ген е била повишена и те са по-възприемчиви към стрес.   \"Вече не може да се оправдаваме с това, че за всичко са виновни гените ни. Предаваме нашите епигенетични промени на потомците ни. Носим отговорност за нашето здраве, начина ни на живот, нашия живот и живота на потомците ни.\" допълва Георг Зимбрюнер.     ", "date": "2019.08.22", "title": "Как начинът ни на живот се предава на децата и внуците ни"}
{"url": "https://www.actualno.com/america/seriozen-sriv-v-turizma-v-kuba-sled-sankciite-na-trymp-news_792478.html", "text": "      Голям спад отбелязва туризма в Куба, след като администрацията на Доналд Тръмп наложи забрана за американци да посещават островната държава, пише Ройтерс.      Спадът е с 23,6 процента спрямо юли 2018 г., след като САЩ забраниха на круизните кораби да спират в Куба и намалиха видовете изключения от забраната за пътуване, които се позволяват, предаде БГНЕС.   Резкият срив е в пълен контраст с туристическия бум, който предизвика затоплянето на отношенията между Куба и САЩ при управлението на Барак Обама.\r\nАдминистрацията на Доналд Тръмп умишлено се прицели в два от най-доходоносните сектори на кубинската икономика - туризма и чуждестранните инвестиции, в опит да принуди режима в Хавана да спре подкрепата за лявото правителство на Николас Мадуро във Венецуела.  Кубинското правителство миналия месец значително намали прогнозите за посещаемостта на страната от чуждестранни туристи. Вместо очакваните 5 милиона посетители, Куба ще посрещне 4,3 милиона, смятат управниците в Хавана.\r\nОсвен приходите от валута на централната власт, спадът сериозно се отразява на собствениците на ресторанти, стаи под наем и шофьорите на таксита, които са сред малкото частници в Куба.   Това е в разрез с целите на САЩ, които искат да подпомагат частния сектор в карибската страна.     ", "date": "2019.08.22", "title": "Сериозен срив в туризма в Куба след санкциите на Тръмп "}
{"url": "https://www.actualno.com/cite/ako-znaeh-che-ot-obshtinata-shte-reagirat-taka-byrzo-shtjah-da-go-napravja-po-rano-news_794195.html", "text": "       \"Ако знаех, че от Общината ще реагират така бързо, щях да го направя по-рано.\" Това каза Александър Рогачев, който премести с кози крак \"перки\" от ул. Граф Игнатиев в София. На 4 септември се предполага, че на него ще му бъдат повдигнати обвинения.       ", "date": "2019.08.22", "title": "Ако знаех, че от Общината ще реагират така бързо, щях да го направя по-рано"}
{"url": "https://www.actualno.com/society/spirat-tesnolinejkata-septemvri-dobrinishte-news_791401.html", "text": "      На 22 август /четвъртък/ няма да се движат пътнически влак „Родопи” № 16103 от Септември за Добринище, който заминава по разписание от Септември в 08:45 ч., както и пътнически влак „Родопи” № 16106 от Добринище за Септември, който по разписание тръгва от Добринище в 14:15 ч., съобщават от БДЖ. За обслужване на клиентите на БДЖ ще бъдат осигурени автобуси.      БДЖ отбелязва 80 години от откриването на жп линията до Белица.   Причината за отмяната на влаковете е свързана с планов ремонт на обслужващия съставите локомотив, който трябва да бъде извършен с цел гарантиране безопасното придвижване на композициите. ", "date": "2019.08.22", "title": "Спират теснолинейката Септември - Добринище  "}
{"url": "https://www.actualno.com/crime/narygan-v-syrceto-myj-beshe-spasen-sled-speshna-operacija-news_794613.html", "text": "      Пациент с прободна рана в сърцето е бил преведен по спешност от \"Пирогов\" в УМБАЛ \"Св. Екатерина\" и опериран от дежурния екип в болницата, съобщиха от лечебното заведение.      Пострадалият е приет с прободно нараняване на сърцето с масивно кървене и тампонада.   Извършена е незабавна оперативна интервенция, при която се установяват пет наранявания в лява гръдна половина, три от които проникват в гръдния кош.\r\nУстановява се също голямо количество кръв в перикарда и нараняване на лява сърдечна камера. Обработена е и прободна рана в левия бял дроб на мъжа.  След оперативните интервенции пациентът е преведен в реанимация. В момента е на самостоятелно дишане, стабилен, без опасност за живота.\r\nПо неофициална информация, пациентът е направил опит за самоубийство. ", "date": "2019.08.22", "title": "Наръган в сърцето мъж беше спасен след спешна операция"}
{"url": "https://www.actualno.com/healthy/jena-s-perforiran-apendiks-rodi-bliznaci-news_795166.html", "text": "      Жена с перфориран апендикс е родила близнаци в 28-ма гестационна седмица (ГС). Екип на Първа САГБАЛ „Света София“ е извършил спешно цезаровото сечение, съобщиха от болницата.      Майката е на 30 години и постъпила в бившата Тина Киркова на 5 август. Бременната жена се оплаквала от силни болки в корема и втрисане.   Наличието на данни за остър хирургичен корем накарали специалистите в болницата да направят спешно цезарово сечение в 28-ма гестационна седмица.\r\nТака на бял свят се появили двете бебета – момче с тегло 1100 грама и ръст 33 см. и момиче – 1030 грама, 30 см. Бебета били заченати инвитро и в момента са в стабилно състояние.  Специалистите определят случая като изключително рядък.\r\nЕкипът, участвал в операцията е в състав: д-р Антон Баев, акушер-гинеколог, д-р Красимир Недялков, началник на Първо отделение по гинекология, д-р Екатерина Гилева, анестезиолог и специализант д-р Лина Минковска.        ", "date": "2019.08.22", "title": "Жена с перфориран апендикс роди близнаци "}
{"url": "https://www.actualno.com/curious/gorkite-jeni-ako-myjete-im-sa-edna-ot-tezi-zodii-news_795215.html", "text": "      Има някои мъже, за които жените се омъжват само, защото ги смятат за по-мили от самите себе си. Те не могат да зачукат гвоздей и не носят голяма заплата, а с децата и котката е невъзможно да помислите да ги оставите, дори и за час....           На първо място поставяме Близнаците. Такъв съпруг ще е като самия Дядо Коледа. Всички вярват в него, но никой не го е виждал. Щом жена му се нуждае от него, да качи торбите с мандарини и шампанско към седмия етаж или да сече дърва, него все го няма. Близнакът е умен, весел и изключително добър в леглото. От него обаче не може да очаквате да носи пари в семейството. Да бъде баща на децата или да върши велики дела. За последните не го търсете.   Мъжът риба не се нуждае от съпруга, а от грижовна майка. Ако жената приеме тази роля и овладее умението, вместо свадите, а именно да дава бонбони за добро поведение, тогава всичко в семейството ще бъде наред.         Съпругът Стрелец, съчетава противоречията, той е романтичен, но практичен, смел, но нежен, добър в леглото и обича децата. Но това трае точно, докато не се отегчи. Веднага, след като съпругата и децата започнат да го депресират, Стрелецът ще събере трите си чифта чорапи и гащи в куфар и ще отлети с нова съпруга. Може да се ожените за Скорпион само ако знаете наизуст всички диалози от „Петдесет нюанса сиво“. Съпругът Скорпион е истински тиранин, който има само две мнения: своето и грешното. Той ще сложи жена си в клетка, която невинаги ще е златна. Щом започне да му противоречи, веднага ще я прати в камерата за изтезания, на което самата Дакота Джонсън ще завиди. Така, тя може само да мълчи, като периодично повтаря своя монолог: „Да, скъпи“. Това ще е всичкият репертоар, докато готви супа, чисти, подрежда къщата и отглежда децата.        ", "date": "2019.08.22", "title": "Горките жени, ако мъжете им са една от тези зодии"}
{"url": "https://www.actualno.com/america/sasht-otkazaha-viza-na-anatolij-karpov-news_793819.html", "text": "      Руският шахматен гросмайстор Анатолий Карпов не може да си изкара американска виза вече няколко месеца, пише Ройтерс.      Приятел на Карпов, който има школа за шахмат в Ню Йорк, го поканил да преподава по време на летните лагери на школата.   68-годишният Анатолий Карпов, който е считан за един от най-великите играчи на нашето време, регулярно е посещавал Съединените щати от 1972 г.\r\nКарпов е подал молба за виза още през март и досега чака отговор, казва неговия приятел, гросмайстор Максим Длуги.  \"Той внезапно беше повикан на интервю в посолството и го попитали: Ще се срещате ли с американски сенатори и конгресмени? Това трябва да се провери.\", разказва Длуги.\r\nСлужители в кабинетите на американската депутатка Каролин Малоуни и американския сенатор Чък Шумър се свързали с американското посолство в Москва от името на Карпов, за да питат какво става с визата му, предаде БГНЕС.   От посолството им казали, че молбата все още се обработва и \"към момента няма нужда г-н Карпов да предоставя допълнително документи\".    Анатолий Карпов беше световен шампион по шах от 1975 до 1985 г. От върха го измести Гари Каспаров, в едни от най-известните партии по шах на нашето време.\r\nДулги казва, че Карпов обучава млади шахматисти в Съединените щати в последните две години и никога не е имал проблем с получаването на виза. ", "date": "2019.08.22", "title": "САЩ отказаха виза на Анатолий Карпов "}
{"url": "https://www.actualno.com/crime/systojanieto-na-prebitija-slujitel-na-levski-ostava-tejko-news_793986.html", "text": "      Тежко остава състоянието на Цветан Вълчев, служител в търговския отдел на футболен клуб „Левски”,предаде Нова телевизия.      38-годишният мъж беше пребит с метални тръби и е настанен в болница, с опасност за живота.\r\nНападението се е случило на паркинга пред стадион „Георги Аспарухов”.\r\nОт Националния фенклуб на „Левски” отхвърлиха категорично спекулациите, че  бизнес отношения между футболния клуб и феновете са причина за бруталния побой.    ", "date": "2019.08.22", "title": "Състоянието на пребития служител на „Левски” остава тежко "}
{"url": "https://www.actualno.com/politics/rodnini-na-osyden-deputat-ot-dps-specheliha-obshtestvena-porychka-za-9-mln-leva-news_794913.html", "text": "      Поредната съмнителна обществена поръчка е сключила държавната Национална компания \"Железопътна инфраструктура\" (НКЖИ). На 15 август тя е сключила договор за над 9 млн. лв. по търг за доставка на релси с дружеството \"Юнайтед пропърти груп\". разкрива Капитал.       Компанията победител е а отскоро неин управител е баща му - Йордан Илиев    Преди няколко години Впоследствие прокуратурата поиска имунитета на Илиев заради разследване за длъжностно присвояване в особено големи размери именно заради железопътни търгове. Илиев получи двегодишна условна присъда с петгодишен изпитателен срок за източване на над 3 млн. лв. от поръчки на НКЖИ през март тази година.  Сега Илиев се завръща в бизнеса с поръчки на железниците, но през роднини.\r\nВъпросният търг за доставка на релси е обявен през февруари тази година и е с две позиции, съответно за 9.12 млн. лв. и 2.8 млн. лв. с ДДС, като се явяват общо три кандидата..\r\n\"Ейч ай ти България\" и \"Инфра комерс\" са другите две дружества, подали оферти. Първата фирма е подразделение на германската HTI Group и има опит в доставките на тръби за различни ВиК дружества в страната, а второто е дъщерно дружество на строителната компания \"Трейс\". Всички кандидати са подали оферти и за двете позиции, като цената е била единствен критерий за оценка на офертите.        , както и една поръчка на Национален парк \"Рила\". Но нито една за релси.\r\nЗа по-скъпата позиция \"Юнайтед пропърти груп\" е предложила най-ниската цена и я печели. В другата обаче е с най-високата предложена цена и е класирана на последно място.\r\nВтората позиция впоследствие е прекратена, тъй като другите два кандидата са отказали да сключат договор с НКЖИ. През септември 2018 г. собственик на \"Юнайтед пропърти груп\" става 21-годишният Христо Янков, който е син на Йордан Илиев и племенник на Илия Илиев. До май месец управител е бил Иван Сталев, но точно преди лятото Йордан Илиев поема официално управлението и така връзките на председателя на ДРОМ в дружеството се бетонират. Според данните в Търговския регистър Янков купува 100% от компанията със 7.5 млн. лв. приходи и печалба от 2.4 млн. лв. от предишния й собственик Здравка Маринова на 29 август 2018 г. за 10 хил. лв. Фирмата е създадена през 2015 г.      От момента, в който Янков става официално собственик на \"Юнайтед пропърти груп\", дружеството печели други пет обществени поръчки на стойност около 14 млн. лв. Братът на Илиев и баща на Янков - Йордан Янков, беше собственик на \"Енерджи груп 2003\", която получи през годините 24.5 млн. лв. от търгове на НКЖИ.\r\nПрез 2016г. НКЖИ щеше да плати още 43 млн. лв. за доставка на релси през следващите 4 години на Ай Ки Ес. Компанията, която е собственост на тогава 21-годишния Янко Янков, брат на Христо и също племеник на Илия Илиев, победи в търга \"Фьосталпине ФАЕ София\" - joint venture между един от най-големите доставчици на релси, австрийската Voestalpine VAE, която е с 51% дял в дружеството, и Национална компания \"Железопътна инфраструктура\". НКЖИ сама се отстрани от поръчката заради недостатъчно добра оферта. В крайна сметка търгът беше прекратен. ", "date": "2019.08.22", "title": "Роднини на осъден депутат от ДПС спечелиха обществена поръчка за 9 млн. лева"}
{"url": "https://www.actualno.com/europe/jurnalist-posyvetva-ukrajna-da-se-gotvi-za-vojna-s-rusija-news_795105.html", "text": "      Украйна трябва да вземе мерки за безболезнено прекратяване на всички отношения с Русия и да бъде готова за \"обявяване на война\". Това мнение изрази главният редактор на портала Цензор.нет Юрий Бутусов.      \"Държавата трябва да се подготви (за прекъсване на отношенията - б.р.). Например, ние имаме много критични инфраструктурни съоръжения, като например обекти на ядрената енергетика, които все още, 5 години след избухването на войната, са критично зависими от доставките от Русия. Доставките на въглища у нас все още са затворени за Русия\", каза Бутусов.   В същото време журналистът отбеляза, че в момента прекъсването на отношенията ще означава \"парализа\" на Украйна.\r\nПо-рано руският премиер Дмитрий Медведев заяви, че украинските власти, ако искат, са в състояние да възстановят отношенията с Русия, но засега се чуват само противоречиви изявления. Той подчерта, че Киев по своя инициатива разрушава отношенията с Москва, но е напълно способен да ги реанимира.  Диалогът между Москва и Киев зацикли след анексирането на Крим и действията на подкрепяни от Русия сепаратисти в югоизточните райони на Украйна. През януари 2015 г. украинският парламент прие заявление, характеризиращо Русия като \"страна агресор\". ", "date": "2019.08.22", "title": "Журналист посъветва Украйна да се готви за война с Русия"}
{"url": "https://www.actualno.com/business/bylgarija-moje-da-prieme-evroto-naj-rano-prez-2023-g-news_795231.html", "text": "      Най-ранната дата, на която България може да приеме еврото, е януари 2023 г., а Хърватия може да стане част от общата валута година по-късно. Това прогнозират експертите на американската рейтингова агенция Fitch.      За целта двете държави трябва да изпълнят критериите на Европейския механизъм за обменни курсове (т.нар. \"чакалня\" на еврозоната) и след това по-широките изисквания за конвергенция.   България официално подаде документи за чакалнята на еврото през юли 2018 г., а решението дали може да се присъедини към нея се очаква до края на 2019 г. Хърватия кандидатства за присъединяване към ERM II в началото на юли тази година.\r\nРумъния също показа интерес да се присъедини към валутния механизъм, но в момента няма официален график.  Приемането на еврото в страните от Централна и Източна Европа би било положително за тяхната суверенна кредитоспособност, твърдят от рейтинговата агенция.\r\nОт Fitch смятат, че перспективите за приемане на еврото в Унгария, Полша и Чехия в обозримо бъдеще остават бледи, най-вече заради нежеланието на политиците, а понякога и заради много ниската обществена подкрепа за членство в еврото. ", "date": "2019.08.22", "title": "България може да приеме еврото най-рано през 2023 г."}
{"url": "https://www.actualno.com/crime/mvr-vse-oshte-tyrsi-koi-sa-ubitite-v-kraj-negovan-raboti-se-po-4-versii-snimki-news_795574.html", "text": "      МВР призовава гражданите за съдействие при разпознаването на самоличността на убитите при село Негован. Полицията разпространи и снимки на дрехите, които са били открити край водоема, където бяха намерени човешките останки. Свидетелствата на всички, ще бъдат запазени в анонимност. МВР очаква сигнали на тел. 112 или в най-близкото поделение на силите за сигурност.      До момента се знае, че предполагаемата възраст на жертвите е жена на 45-55 години и мъж - на възраст между  65 - 75 години. Властите ги издирват и сред хората, които не са взели си в последните месеци.   Междувременно до момента е ясно, че жертвите най-вероятно са баща и дъщеря. Убити са преди 2 месеца. По останките има следи от огнестрелни рани. Властите работят се по 4 версии. \r\nОсновната теза е, че убийството е извършено от близък на жертвите, а мотивът е личен.  Самият факт, че труповете са били в бидони говори за опит за прикриване на следите. От полицията допълват, че бидоните са били разрязани, тоест подготвени за прикритие. Освен това, намерените части от нож също доказват планирането на убийството.\r\nУстановено е, че е стреляно отблизо, а от изходите на раните става ясно, че жертвите са били в стая и в сходни пози.        ", "date": "2019.08.22", "title": "МВР все още търси кои са убитите в край Негован, работи се по 4 версии (СНИМКИ)"}
{"url": "https://www.actualno.com/asia/protesti-v-indonezija-sprjaha-internet-v-papua-nova-gvineja-news_794790.html", "text": "      Индонезия блокира достъпа до интернет на територията на обхваната от безредици Папуа. Джакарта се безпокои, че разпространяването на нападателни и расистки съобщения в мрежата ще доведе до придружени с насилие протести в региона.      Безредици и демонстрации имаше на няколко места в Папуа тази седмица. В най-източната територия на Индонезия протестиращите влизат в улични сблъсъци с полицията и палят сгради. Бунтът срещу управлението в Джакарта се надига последните десетина години в островния регион, който граничи с Папуа Нова Гвинея. Но сегашните събития ексалират и заради ареста на десетки папуаски студенти в о. Ява през уикенда. В събота, в деня на независимостта , властите използвали сълзотворен газ срещу студенти и задържали 43ма в Сурабая - вторият по големина град в Индонезия. Полицията щурмува общежитие, за да изгони студенти от Папуа, които  уж унищожили индонезийски флаг.   Индонезия отдавна започна да ограничава интернет услугите. Властите се опитват да ограничат провокативните коментари и расистките нападки, насочени основно към етническото мелаезийско население на Папуа. След последните размирици обаче от днес интернет услугата в страната е напълно спряна.\r\n\"От тази сутрин има пълно блокиране за достъп до интернет\", заяви говорителят на министерството на съобщенията Фердинанд Сету пред АФП, цитирана от БГНЕС.  „Количеството на расисткото и провокативното съдържание в интернет беше много голямо ... и стана вирусно.“\r\nТримата интернет доставчици в региона съдействаха за спирането, но много потребители успяха да заобиколят блокадата, каза Сету.   \"Ограниченията не са толкова ефективни\", добави той. \"Все още оценяваме ситуацията ... и вероятно ще вдигнем блокадата днес следобед, ако е възможно.\"    Редът в страната беше възстановен в четвъртък, след като Индонезия изпрати в Папуа 1200 допълнителни полицаи и военни. Според съобщенията при акцията са арестувани около 45 протестиращи. ", "date": "2019.08.22", "title": "Протести в Индонезия спряха интернет в Папуа Нова Гвинея"}
{"url": "https://www.actualno.com/analysis/tyrgovskoto-primirie-na-trymp-news_791827.html", "text": "      Президентът на САЩ премина в бързо настъпление в търговската война срещу целия свят, но много скоро обяви примирие за срок от четири месеца, давайки на противниците си възможност да си помислят, дали си струва да се сблъскат с него. Най-гръмкото заявление на Тръмп беше предупреждение за оттеглянето на САЩ от Световната търговска организация. „Ще си тръгнем, ако сме принудени. Знаем, че ни мамят от години и това няма да се повтори“, каза той. Ако САЩ се оттеглят от СТО, това ще удари не само Китай, но и повечето търговски партньори на Вашингтон.      Тръмп отдавна критикува СТО за \"несправедливи\" търговски правила, а поредното му изказване е опит за промяна на съществуващите търговски споразумения. Например, по-силната, в сравнение с американската, автомобилна индустрия плаща мита 2,5% при износ в САЩ, а американските автомобилни производители (които и без това не са много конкурентоспособни) трябва да заплатят мито от 10%, за да попаднат на европейските пазари, пише руското списание „Експерт“ в материал, представен без редакторска намеса от агенция Фокус.   Както обикновено, най-много внимание бе отделено на основния обект на нападките на американския президент - Китай. На 1 август Тръмп обяви въвеждането на мита от 10 септември върху вноса на стоки от Китай на стойност 300 милиарда долара. Вносът от 235 милиарда вече е наложен с 25-процентово мито и по този начин целият китайски износ за би бил наложен с повишени тарифи. Пекин, неспособен да реагира симетрично, започна постепенно да обезценява националната валута, за да подкрепи износа. Юанът едва успя да поевтинее от 6,9 до 7,0 за долар, когато Министерството на финансите на САЩ призна Китай за валутен манипулатор, което дава на Вашингтон правото да налага допълнителни глоби на китайските фирми.\r\nДве седмици по-късно обаче Тръмп замени гнева с милост и обяви отлагането на въвеждането на 10-процентовите мита от 1 септември до средата на декември. „Правим това за Коледния сезон, за да избегнем негативно влияние върху американските потребители“, обясни той подаръка си на китайците. По този начин Тръмп успокои борсите, които треперят от евентуален нов кръг на търговската война и накара китайците да се замислят: струва ли си да изтеглят от търговските преговори със САЩ? „Не мисля, че имат намерение да чакат до момента, когато демократите ще влязат във всичко това. Надявам се това да не се случи, защото, защото тогава икономиката им ще отиде в ада много бързо“, увери Тръмп китайските другари. Освен това американският президент заяви, че митата не са оказали никакво негативно влияние на световната търговия и са донесли на бюджета на САЩ около 60 милиарда долара. Действително, цените на китайските стоки в САЩ не са се повишили, а китайският износ в САЩ през 2018 година дори се е увеличил с 11%. се държи като собственик на голяма търговска мрежа: той извива ръцете на доставчиците на стоки, като ги принуждава да плащат повече ,за да бъдат представени в търговския център. Китай няма алтернатива на американския пазар, където могат да се продадат стоки за половин трилион долара. САЩ, от своя страна, няма да останат без внос, защото има множество развиващи се страни, които мечтаят да изтласкат Китай от американския пазар.  Вярно е, че новите американски мита, засягащи смартфоните и лаптопите, могат да засегнат и американските компании, например Apple, която събира продуктите си в Китай. Но проблемите на Apple едва ли ще спрат Тръмп: първо, той ги помоли да прехвърлят продукцията си в САЩ отдавна, и второ, Apple държи четвърт трилион долара в офшорка, като не иска да плаща данък общ доход в САЩ – нито „големият“ по-рано, 25%, нито „малкият“, който се плаща след данъчната реформа на Тръмп – само 10%. Данъчната реформа не даде очакваното възраждане на индустриалното производство в Съединените щати и Тръмп може да продължи да упражнява натиск върху Китай и други страни, печелейки точки в очите на американските избиратели в навечерието на президентските избори през 2020 г. ", "date": "2019.08.22", "title": "Търговското примирие на Тръмп"}
{"url": "https://www.actualno.com/burgas/novi-metodi-za-rabota-v-uchilishta-i-detski-gradini-se-obsyjdat-na-forum-v-burgas-news_794988.html", "text": "      Образователен форум \"Иновации в обучението и познавателното развитие\", започна в Бургас. Той ще продължи до 23 август в Културен център \"Морско казино\".      160 лектори от страната и чужбина представят свои идеи и световни практики за въвеждане на нови методи и технологии в училищата и детските градини.\r\nЦелта на форума е преподаватели от всички нива на образователната система да обсъдят модерните тенденции в учебния процес. Семинарът започна с лекция на проф. Румяна Папанчева, която е председател на СНЦ \"Образование и технологии“. Тя е посветена на начина, по който децата в училище от пасивни да се превърнат в активни участници в образователния процес.\r\nГости на образователния форум са проф. Магдалена Миткова, проф. Сотир Сотиров, проф. Евелина Динева, Теодора Върбанова, специалист решения за образованието на Microsoft за Централна и Източна Европа.   ", "date": "2019.08.22", "title": "Нови методи за работа в училища и детски градини се обсъждат на форум в Бургас"}
{"url": "https://www.actualno.com/society/minu-stajkov-ostava-v-aresta-nael-e-advokata-na-mishel-platini-news_795519.html", "text": "      За пореден път Спецапелативният съд отказа да пусне от ареста бизнесмена Миню Стайков. Той иска да бъде освободен, за да се лекува, съобщава Нова тв.      След психиатрично изследване на Стайков станало ясно, че той се влошава, каза адвокатката му. И поиска специална експертиза, която да установи дали той може са продължи да стои там, защото е задържан повече от година. Това довело до симптоми на депресия и мисли на безнадеждност. Съдът обаче й отказа.   Прокуратурата твърди, че Стайков правел опити да натиска свидетели да не говорят по разследването. Той пък обясни, че го изнудвали за цигари, за да кажат истината, че е зле здравословно.\r\n\"Искам да бъда освободен, защото ми трябва рехабилитация. И тъй като става дума за счетоводство и експертизи, които са направени, няма с какво да попреча\", каза Стайков.  В съдебната зала стана ясно, че разследването срещу него е удължено с още два месеца - до средата на септември. В същото време, вчера на Стайков били предявени по-прецизни обвинения, имало и нови разпити.\r\nСтайков ползва за защитник адвоката на Мишел Платини - Винсент Солари. Той обаче не се яви в съдебната зала днес.   Решението на съда, според който Стайков може да извърши ново престъпление, е окончателно.     ", "date": "2019.08.22", "title": " Миню Стайков остава в ареста, наел е адвоката на Мишел Платини"}
