{"url": "https://www.actualno.com/curious/dneven-horoskop-za-27-dekemvri-news_713331.html", "text": "        Въпреки празничния ден не си позволявайте да се отпускате, чакат ви много срещи и нови контакти. Всички хора, с които ще срещнете днес съдбата ще ви събере отново. Бъдете приветливи и се опитайте да се представите в най-добрата си светлина. Днес ще се чувствате все едно сте се събудили от лош сън. Небето ще е по-синьо, а слънцето по-ярко. Запазете оптимизма си и се заловете за изпълнение на делата, които ще ви доближат до мечтите ви.   Днес започнете нещо ново в дома си, но горещо ви съветваме, това да не е някакъв генерален ремонт. Просто малко променете интериора и ще се почувствате много по-уютно. Купете си нова книга, с която да се насладите на новата обстановка.     Това е ден, в който може да си позволите всичко, за което сте си мечтали през последните седмици. Не пропускайте да се възползвате от благоразположеността на партньора ви. Днес оставете за момент своите проблеми и помогнете на свой приятел. Няма да ви е лесно да се отърсите от собствените си мисли за себе си, но наистина си струва да го направите да него/нея. Днес не се притеснявайте да приемате чуждо мнение. Точно не се инатете на чуждите идеи. Допуснете възможността, че може да ви обогатят.   Днес няма да имате никакви проблеми от финансово естество. Причините са две: или нямате какво да харчите или имате толкова, че да не ви пука. Помнете, че и след най-тъмната нощ изгрява слънце.    Днес е добре да погледнете назад в миналото си. Съдбата напоследък ви е поднесла събития, които не ви харесват, но вие имате сериозно участие в случилото се. Не забравяйте хората, които ви подават ръка сега. Много е важно днес да не се опитвате да правите неща, които не са вашата стихия. Ако направите такъв опит се подгответе за неприятни резултати.    Днес не пренебрегвайте помощта и съветите на колегите си. Колкото и да ви се иска да изпъкнете, днес не е подходящият ден за това. Наистина ли ви харесва повече ролята на вълк-единак? Ако до сега сте имали някакви несбъднати желания, то днес у вас ще се породят сили, които ще спомогнат за сбъдването им. Ако мислите, че може да използвате въпросните сили за общото благо – действайте. Днес не се затваряйте в себе си, това няма да ви помогне. Именно усилието да победите меланхолията си ще ви направи по-силни и устойчиви на трудностите. Една усмивка ще осмисли деня ви.", "date": "2018.12.26", "title": "Дневен хороскоп за 27 декември "}
{"url": "https://www.actualno.com/analysis/osem-neshta-koito-napraviha-sveta-po-dobyr-prez-2018-godina-news_713373.html", "text": "  Изминалата година беше много драматична, пълна с тежки бедствия - някои природни, други причинени от хора. Все пак не трябва да забравяме, че се случиха някои много важни положителни неща. Плусинфо ги систематизира в своеобразна класация.      През септември институтът „Брукингс“ заяви, че за първи път, откакто се води статистика, повече от половината от населението на света не са бедни, а от средната класа или богати. Под термина член на средната класа се подразбират онези, които могат да си позволят пътуване, кино, театър, които могат да си купят кола...   Процентът на хората, живеещи под прага на бедността е спаднал от 36% през 1990 г. до около 9% тази година, според македонският портал Блиц.   Според последната оценка на състоянието на озоновия слой, горният слой над северното полукълбо вероятно ще бъде напълно възстановен до 2030 г., а целият слой до 2060 г., се казва в доклад на ООН. Експертите смятат, че това е изключителен обрат, който показва какво е възможно, когато се предприемат глобални действия, пише \"Позитив Нюз\".     Планинските горили се отстраняват от списъка на най-застрашените видове. Последните данни показват, че техният брой се е увеличил от 620, както беше през 1989 г., до около 1 000 днес. През 90-те години организациите за опазване на дивата природа предприеха мащабни дейности, които дадоха плод. Горилите бяха на ръба на изчезване, най-вече заради бракониерите.    Регионът Херат в Афганистан тази година най-накрая бе напълно изчистен от мините, много от които бяха поставени още през 80-те години на миналия век. Години по-късно хората губеха живота си, стъпвайки върху тях. Но след десетилетие работа британска група сапьори най-накрая прочисти района от мините. Според „Економист“ световният процент на самоубийства е намалял с 38% в сравнение с 1994 г., която е рекордна по брой самоубийства. Въпреки това има изключения като Съединените щати, където процентът на самоубийствата се увеличава.      През април ЕС се съгласи да забрани група инсектициди, които са свързани с драматичното намаляване на пчелите. Експерти от 28 страни се договориха да забранят използването на три токсични неоникотиноиди шест години след като Европейската агенция за безопасност на храните заключи, че тези химикали са вредни за пчелите Върховният съд в Индия премахна забраната за сексуални отношения между хора от един и същи пол. Този закон съществуваше от времето на колониализма. Гей сексът отново стана криминално престъпление в Индия през 2013 година. Но Върховният съд гласува за изменение на този закон през септември, постановявайки, че хомосексуалния акт \"между пълнолетни възрастни\" не е престъпление. Международен договор забрани търговския риболов в Арктика. С оглед на това, че топенето на леда създава нов потенциал за експлоатация на Арктика, забраната, подписана през октомври, има за цел да защити по-голямата част от крехката екосистема. Търговският риболов ще бъде забранен в значителни райони на Арктика, съгласно споразумение, подписано в Гренландия.", "date": "2018.12.26", "title": "Осем неща, които направиха света по-добър през 2018 година"}
{"url": "https://www.actualno.com/balkani/v-kosovo-zapochna-stachka-na-medicinskite-rabotnici-news_713387.html", "text": "  Сътрудниците на медицинските учреждения в Косово в сряда провеждат еднодневна генерална стачка, съобщи председателят на профсъюза на косовските медицински работници Блерим Сулия, предава РИА Новости.     Исканията на косовските медици са увеличение на заплатите, признаване на стажа за годините преди и по време на конфликта в страната през 1998-1999 година и подобряване на условията на труда.   „Ако до началото на 2019 година не получим от властите положителен отговор на исканията ни, ще прибегнем до радикални мерки, като пълен бойкот на работата. Днес ще работят само отделенията на бързата помощ на Клиничния център в Прищина и други населени места“, цитира думите на Сулия ТВ каналът N1.\r\nСъщевременно профсъюзът на работниците в образованието, науката и културата на Косово са обявили стачка в четвъртък с аналогични искания, пише още агенция \"Фокус\".  По данни на Световната банка БВП на глава от населението в Косово през 2017 година е 4 хиляди долара. Безработицата през годините се колебае от 50 до 30%. Косово се счита за един от най-бедните региони в Европа.", "date": "2018.12.26", "title": "В Косово започна стачка на медицинските работници"}
{"url": "https://www.actualno.com/society/intenziven-e-trafikyt-na-gkpp-kulata-news_713381.html", "text": "  Интензивен е трафикът на изход за леки автомобили на ГКПП „Кулата“. Това съобщиха от пресцентъра на ГД „Гранична полиция“.     Данните са към 14:00 ч.\r\nНа границата със Сърбия, Македония, Турция и Румъния движението се извършва нормално на всички гранични контролно-пропускателни пунктове.      Около час отнема преминаването през задръстването преди тунел „Витиня“ на АМ „Хемус“ в посока столицата, предаде агенция „Фокус“.\r\nОбразувалите се колони от автомобили са с дължина повече от 5 км. В участъка има засилено полицейско присъствие - екипите подпомагат придвижването в района.     ", "date": "2018.12.26", "title": "Интензивен е трафикът на ГКПП \"Кулата\""}
{"url": "https://www.actualno.com/balkani/erdogan-musulmanite-sa-iztlaskani-v-ygyla-na-novata-globalna-sistema-news_713388.html", "text": "  Президентът на Турция Реджеп Таийп Ердоган заяви в сряда, че мюсюлманите са изтласкани в ъгъла на новата глобална система. Това пише електронното издание на турския ежедневник Yeni Safak, цитирано от агенция \"Фокус\".     „Мюсюлманският регион се използва като фураж в голямата игра през последния период. Неговите ресурси са ограбени, а границите му – преначертани“, заяви турският лидер на турска научна церемония в Анкара.   „Новата глобална система изтласка мюсюлманския свят в ъгъл. В този нов ред на мюсюлманите се отрича правото им на собствено бъдеще, както и правото им на глас в бъдещето на човечеството“, добави Ердоган.\r\nЩо се отнася до петте постоянни членки на Съвета за сигурност на ООН – Китай, Франция, Русия, Великобритания и САЩ, турският президент заяви: „Светът е по-голям от пет. Има 194 страни членки, но имат ли изобщо 15-те временни членове някаква стойност. Нямат! Мислех си, че (СС) е създаден заради справедливостта? Не търсете справедливост в Съвета за сигурност на ООН, или в ООН, изобщо. Тя не съществува“.  „Фактът, че мюсюлманският свят, който има население от 1,7 милиарда души, няма дори един единствен постоянен член в СС на ООН е резултат от това изкривяване. Ето защо аз казвам, че светът е по-голям от пет“, заключи Ердоган.", "date": "2018.12.26", "title": "Ердоган: Мюсюлманите са изтласкани в ъгъла на новата глобална система"}
{"url": "https://www.actualno.com/europe/ukrajna-svali-voennoto-polojenie-zaradi-izborite-i-vypreki-ruskata-zaplaha-news_713384.html", "text": "   . Това заяви самият той на заседание на Съвета за национална сигурност и отбрана (СНБО), пише онлайн изданието на вестник „Украинская правда“, цитирано от агенция \"Фокус\".     „Сега се прекратява . Това е мое принципно решение. То се основава на анализ на всички съставящи на текущата ситуация със сигурността на страната“, заяви държавният глава. Порошенко констатира, че „ситуацията около страната не са се променила много“.\r\n„Организацията за сигурност и сътрудничество на Европа (ОССЕ) потвърди данните на нашето разузнаване. В района на Луганск са намерени скрити системи за реактивен огън „Град“, увеличено количество артилерия и не са оттеглени танковете. “, подчерта още президентът на Украйна.\r\nВ същото време Порошенко обясни свалянето на военното положение . „ . Ще бъда откровен с вас, ако не бяха изборите, ние бихме поискали от Върховната рада да продължи това военно положение“, заяви той.  „Защо решавам да не продължа военното положение? Защото имаме две заплахи: “, отбеляза Порошенко.   Въпреки това по думите му по време на военното положение отбранителните способности на въоръжените сили на Украйна и други звена на отбранителния сектор „са получили съвсем друго измерение“.     „Свършена е много работа за съкращаване на сроковете за създаване на бойна координация и комплектоване за сметка на резерва от първия призив и за модернизацията на въоръжението и военната техника от цялото общество. Хората трябва да знаят какво е направено за този месец и как бяха засилени отбранителните възможности на държавата“, коментира още украинският лидер.", "date": "2018.12.26", "title": "Украйна свали военното положение - заради изборите и въпреки \"руската заплаха\""}
{"url": "https://www.actualno.com/help/ivelina-se-nujdae-ot-nashata-pomosht-za-da-prebori-kovarno-zaboljavane-news_713393.html", "text": "  Ивелина Александрова Дачина имаа нужда от нашата помощ, за да се пребори с коварна болест.     През 2017 година на Ивелина е открито заболяването „Лимфом на Ходжкин” – трети стадий. Младата жена преминава през 6 курса химиотерапия, но след 3 месеца получава рецидив. Решението на онкокомисията е да се извърши костно-мозъчна трансплантация. С помощта на дарители Ивелина успява да събере необходимата сума и през месец юли 2018 год. ѝ е направена трансплантация в Турция, разказаха близките ѝ пред .\r\nПрез октомври обаче след направен скенер става ясно, че Ивелина все още не е в ремисия. Лекарите препоръчват лечението да продължи с нови курсове имунотерапия с медикамента Adcedris. Цената на 4 сесии вливки е 22 000 щатски долара. Лечението ще се провежда на всеки 21 дни като ще ѝ бъдат поставени общо 16 двойни дози от лекарството.\r\nТова отново се оказва скъпоструващо - 120 000лв., което означава, че на всеки три седмици Ивелина трябва да внася по 7500 лв., като тук не са включени пари за болничен престой и транспорт. Сумата е голяма и непосилна за семейството на младата жена.  \"Борба за живот - това е моето ежедневие от близо две години. Съдбата ми е тежка, но аз няма да се предам и ще се боря до последно. Преминах през много тежък път с химиотерапии и трансплантация на костен мозък, имаше дни, в които трудно намирах сили, но винаги успявах да се вдигна на крака и ще продължа да го правя, за да изляза победител от тази битка на живот и смърт\", споделя Ивелина, която е категорична, че ще пребори коварната болест.\r\n\"Благодарение на всички вас до момента има събрани 21 000 лв. за вторите 4 курса от лечението ми. Необходимата сума е 37 820 лв., като тук не са включени превоз, престой, допълнителни изследвания и лекарства (първите четири вливания и всички допълнителни разходи излезнаха 45 000 лв.). Максималния брой вливания са общо 16 за курс, койго струва 180 000 лв., но има хора излекувани след 12 - 13 вливания и силно се надявам и при мен да е така\", казва още Ивелина.\r\nМожете да я подкрепите в този труден момент.      BG18RZBB91551039805313  BIC:RZBBBGSF  Ивелина Александрова Дачина  Ivelina Aleksandrova Dachina     BG76CECB979010C7012100     BIC:CECBBGSF  Ивелина Александрова Дачина  Ivelina Alkesandrova Dachina  – i_dachina@abv.bg - чрез паричен превод към банковата сметка на Ивелина    - чрез паричен превод към банковата сметка\r\nКампания в  - DMS IVE на номер 17 777  ", "date": "2018.12.26", "title": "Ивелина се нуждае от нашата помощ, за да пребори коварно заболяване"}
{"url": "https://www.actualno.com/asia/rusija-izstrelja-sistemata-avangard-pod-nadzora-na-putin-video-news_713396.html", "text": "  Министерството на отбраната на Русия по заповед на лидера на страната и върховен главнокомандващ Владимир Путин проведе първото летателно изпитание и осъществи успешно изпитателно изстрелване на ракета от системата „Авангард“, оборудвана с хиперзвуков планиращ крилат боен блок. Това съобщи пресслужбата на Кремъл, цитирана от ТАСС.     Държавният глава е посетил Националният център за управление на отбраната и е наредил да се пристъпи към изпитания на системата. „Изстрелът е произведен от съединения на РВСН (Ракетните войски със стратегическо назначение) в позиционния район Домбровский по условна цел на полигона Кура в Камчатка“, пише агенция \"Фокус\".\r\n„В хода на полета с хиперзвукова скорост крилатият блок е извършил хоризонтално и вертикално управляемо маневриране и е поразил условната цел в предвиденото време“, посочват още от Кремъл.      Президентът е благодарил на създателите на „Авангард“, както и на участниците в изпитанията и Министерството на отбраната за отлично свършената работа. Възможностите на планиращия крилат блок позволяват да се заобиколи зоната на действие на огневите и информационните средства на противоракетната отбрана, като по този начин се обезпечава ефективно преодоляване на всички системи за ПРО – както съществуващите, така и перспективните.\r\nСтава ясно, че програмата на изпитанията е изпълнена изцяло, което позволява системата „Авангард“ да се въведе на въоръжение в РВСН в установените срокове.     ", "date": "2018.12.26", "title": "Русия изстреля системата \"Авангард\" под надзора на Путин (ВИДЕО)"}
{"url": "https://www.actualno.com/actualno/v-dnite-sled-koleda-news_713380.html", "text": "   В дните след Рождество Христово (Коледа) кухненските страсти като че ли се поукротяват. Само привидно. И наоколо е затишие пред новогодишна буря. Подаръците вече са раздадени, постите са свършили, темата е свинско и винско, а Стефановден е генерална репетиция преди 'официалния празник' 31 декември.       Като цяло, държавата е запразнила от средата на този месец, а поредицата от именни дни в началото на всяка година удължава състоянието на безметежност и еуфорично-подпийнала празничност. Така де, българите обичаме да се веселим и правим както от нищо ракия, така от всяка липса на повод - трапеза.\r\nЗа времето след Коледа е характерно, че сармите вече са дефицит и пиратките - също. Отрупаните маси във Facebooк постепенно отслабват, свинските погребения пооредяват, а настроението измества празничния си център към нови приготовления. Не че чашите стоят празни, но трезвеността е тук, колкото да не объркаш съставките за руската салата. Всички знаят, че има някакви работни дни, както е ясно и колко се работи по тях. Ясно е и че въпросът \"къде ще си на Нова година?\" предизвиква често неоправдано безкойство, тъй като маси има за всички от сърце - я у приятел на брата на гаджето, я в някоя ракаджийница, превърната набързо в механа.  Междувременно телевизорът прави равносметка на събития, за които нямаме особено трайни спомени. А като влезеш в интернет, между досадните коледни музикални картички се прокрадва някоя-друга новинарска хроника, която я прочетеш, я не с онази физиономия тип \"това наистина ли се е случило тая година бе?!\" И скролваш надолу. И пак някой вари сарми. Въобще едно-такова време. Сънено. Пияно. Никакво.\r\nНо какво пък? Да има повече усмивки и да сме щастливи! В крайна сметка празниците са за това - да забравиш за малко, че наоколо е скапано. И да благодариш. И да дариш, каквото имаш в сърцето.     ", "date": "2018.12.26", "title": "В дните след Коледа"}
{"url": "https://www.actualno.com/asia/turcija-prodyljava-da-izprashta-vojski-kym-sirija-news_713405.html", "text": "  Турските въоръжени сили продължават усилено да изпрашат нови подкрепления от различни части на страната към военната групировка по границата със Сирия и в приграничните сирийски райони. Това предаде информационната агенция ДХА, цитирана от \"Фокус\".     Военна жп композиция с 40 вагона пристигна на гара Февзипаша в околия Ислахийе на провинция Газиантеп. Подкреплението идва от 28-ма механизирана пехотна бригада с постоянна дислокация в Чанкаръ. Включва усъвършенствани БМП, БТР, голям брой други военни средства и персонал.   Изпратени от различни части на Турция подкрепления пристигнаха и в провинция Хатай. Включват бронирани средства, части „Командос” и специални жандармерийски части. Придвижват се към разположените по границата със Сирия военни части. Беше потвърдено, че това са извършва именно с цел усилване на военната групировка.\r\nДнес и в трета турска провинция Килис пристигнаха тръгналите на път от друга части на страната танкове, гаубици и БТР. Военният конвой напредва при засилени мерки за сигурност. Придвижи се през ГКПП – Чобанбей в околия Елбейли в сирийския район между Тел Ръфат и Манбидж.  Постоянно се засилва трафикът в пограничния район. Оповестено бе, че съсредоточаването на турските военни части ще продължи без прекъсване. ", "date": "2018.12.26", "title": "Турция продължава да изпраща войски към Сирия"}
{"url": "https://www.actualno.com/crime/gasiha-pojar-v-dvora-na-plovdivsko-uchilishte-news_713382.html", "text": "  Сухи треви и храсти пламнаха днес към 12:00 часа в двора на СОУ \"Свети Седмочисленици\" в ЖК \"Тракия\" в Пловдив, предаде кореспондентът на .     Пожарникари от местната база бързо загасиха пламъците въпреки вятъра и предотвратиха подстъпа на огъня към училищните сгради.   Голяма част от двора на училището, строено в началото на 90-те, остана с недовършена постройка на столова, а наоколо плъзна паразитна растителност, която не за първи път става работна площадка на пожарникари.\r\nВ празничните дни досега обстановката е спокойна, няма сериозни пожари в района. Доста тихо е и за разлика от други години, когато в този период пиратките гърмяха една след друга.  Прпомняме, че Община Пловдив наложи забрана за продажбата им.", "date": "2018.12.26", "title": "Гасиха пожар в двора на пловдивско училище"}
{"url": "https://www.actualno.com/cite/v-upravlenieto-ima-nacionalisti-koito-evropa-naricha-fashisti-patriotite-sme-nie-news_713391.html", "text": "  С тези думи се обърна председателят на ДПС Мустафа Карадайъ към хилядите членове и симпатизанти на ДПС, събрали се на възпоменаталния митинг пред паметника на „Тюркян Чешма“, за да отдадат почит на жертвите от трагичните събития на т.нар. „възродителен процес“ през 1984 г. в кирковското село Могиляне.     ", "date": "2018.12.26", "title": "В управлението има националисти, които Европа нарича фашисти, патриотите сме ние"}
{"url": "https://www.actualno.com/europe/zemetresenie-v-sicilija-desetki-sa-postradalite-news_713399.html", "text": "  Силно земетресение разтърси италианския остров Сицилия. Около 30 души са пострадали, съобщиха местните власти. Това стана, след като в понеделник изригна вулканът Етна, предаде bTV.     Трусът е бил с магнитуд 4,8 по скалата на Рихтер. Епицентърът му на 170 километра източно от град Палермо. Бил е усетен силно, защото епицентърът му е бил на сравнително малка дълбочина (1 километър), заявиха властите.   Земетресението предизвика паника, много хора излязоха на улицата. Нанесени са сериозни щети на десетки сгради.\r\nНякои от старинните църкви в района, изглежда, са понесли най-големи поражения. Към момента на земетресението не е имало никой в тях. Участък от автомагистрала, свързваща градовете Катания и Месина, е затворен заради повреждане на пътната настилка.  Около 30 души са пострадали, повечето предимно от падаща мазилка, докато са бягали от домовете си, казаха властите. Около 10 души са откарани с линейки в болница, а другите са настанени при приятели и роднини. Никой не е със сериозни наранявания.\r\nПрипомняме, че в началото на седмицата Етна се активизира и покри с пепел няколко населени места. Наложи се летището в Катания временно да спре работа. Изригването е съпроводено от стотици земетресения. Повечето от тях са слаби и не представляват опасност за местното население.   ", "date": "2018.12.26", "title": "Земетресение в Сицилия, десетки са пострадалите"}
{"url": "https://www.actualno.com/bgfootball/cska-vse-po-blizo-do-transferen-udar-news_713379.html", "text": "  България празнува Рождество Христово, но трансферните страсти продължават да вълнуват привържениците на фугбола.     Според информация на Novsport, в последните няколко дни се е стигнало до развитие по \"сагата\" с Тодор Неделев.   Представители на собственика на ЦСКА Гриша Ганчев са подновили преговорите за най-обсъждания играч в Първа лига.\r\nОт \"Армията\" се предложили по-голяма трансферна сума и по-добри лични условия на играча. Ботев пък ще вземе солиден процент и при бъдеща продажба на звездата на родния футбол, ако трансферът се осъществи.   Дали наистина Тодор Неделев ще акостира в ЦСКА, предстои да разберем. Но е факт, че Гриша Ганчев и хората му не пестят усилия за подсилване на отбора за предстоящите битки за пролетта.   За да може ЦСКА да зарадва \"червена\" България в борбата с Лудогорец за титлата в Първа лига и купата.     ", "date": "2018.12.26", "title": "ЦСКА все по-близо до трансферен удар"}
{"url": "https://www.actualno.com/business/bylgarija-prez-2018-godina-godina-na-praznite-energijni-nadejdi-news_712102.html", "text": "  Измина още една година, през която правителството тупка топката по големите енергийни проекти, все още липсва многократно обещаваната дългосрочна стратегия за развитие на сектора, а за либерализацията на пазара и дума не се чу.     2015 година започна оптимистично с новини за стопяването на трупания с години тарифен дефицит в Националната електрическа компания (НЕК), който в един момент достигна сумата от 800 млн. лева. Това породи определени очаквания за дългочакани промени в сектора, но с малки изключения оттогава на енергийния фронт няма нищо ново. Изпратихме 2017 година с поредния доклад за Втора атомна, този път родна разработка - на БАН и група общественици. още в първите работни дни на тази година, но и това не даде ясен отговор нужна ли ни е още една ядрена централа и АЕЦ \"Белене\" ли е отговорът на проблемите ни в енергетиката.  Така годината започна ударно с обещания за бързо изработване на план за действие и организиране на търг, на който водещи компании да подадат своите оферти. Това така и не стана факт, макар през декември енергийният министър пред Народното събрание повдигна леко завесата какво ще очакваме от инвеститорите - цена под 9 млрд. евро, никакви ангажименти от държавата и предимство, ако операторът на новите мощности е АЕЦ \"Козлодуй\". Защо беше посочена тази цена обаче така и не стана ясно, след като изчисленията на БАН са базирани при цена за проекта от максимум 10,5 млрд. евро - или има ново обстоятелство, за което ще научим през 2019 година? Какво означава и новите мощности да бъдат оперирани от старата централа също не беше уточнено.\r\nЕнергийният министър обещава и блокираща квота за държавата, тоест над 33% от проекта, за да може да бъдат отхвърляни решения при гласуване в Управителния съвет, на базата на активите, натрупани досега - оборудване, терени и разрешителни за изграждането на централата. Тяхната стойност обаче не надхвърля 3 млрд. лева, тоест около 1,5 млрд. евро и на тази база трудно може да се настоява за правото да се блокират важни решения за проекта (при цена 9 млрд. евро т.е. цели 7,5 млрд. евро ще са в други, а не държавни ръце), но предвид важността му стискаме палци тази невъзможна от математическа гледна точка задачка да има решение.\r\nСлед запитване от българския депутат в Европейския парламент Светослав Малинов не става много ясно и как точно Брюксел гледа на този проект - . Уверенията на правителството са, че правилата дават възможност за създаване на съвместна компания, която ще уведоми Европейската комисия за настъпилите промени, най-малкото заради новия стратегически инвеститор след отказа на германската RWE. За властта това не представлява ново искане за одобрение на централата.    АЕЦ \"Белене\" беше нотифицирана от Брюксел през 2007 година, тоест преди аварията във Фукушима, след която много от правилата в сектора бяха изменени и не е много ясно дали не сме прекалено оптимистични, очаквайки бързо и безболезнено разглеждане на проекта. Европейските власти не могат да забранят каквото и да е било строителство на енергиен проект, защото всяка страна има правото да избере сама своя енергиен микс. Институциите обаче могат да бавят с години разрешението за експлоатация, ако условията не им се виждат добри. Пример за това е унгарската АЕЦ \"Пакш\" 2, за която Москва и Будапеща се разбраха още преди години, а първата копка се бави. Именно по тази причина АЕЦ \"Белене\" с всички свои разрешения от българските и европейските власти е привлекателна за инвеститорите, защото строителството ѝ може да започне веднага, а не след неопределен брой години.\r\nКолкото за интереса към втора ядрена централа у нас правителството в лицето на енергийния министър Петкова и вицепремиера Томислав Дончев е уверено, че такъв ще има. дават от Китай, Франция (Areva), че дори и от и разбира се руската \"Росатом\", която е конструктор на оборудването. На заседание на ЕБВР в Лондон премиерът за \"балканска централа\", финансирана от банката. Със сигурност всеки един от този сектор обаче очаква конкретните параметри на проекта, а какви ще бъдат те, вероятно ще разберем началото на 2019 година. За подробности като , може ли всъщност ядрена централа да е губещо предприятие и къде остава ядреният риск, вероятно ще чакаме още. Ударно започна 2018 година и за големите газови надежди. Обнадеждени от първите обществени поръчки на проектната компания, всички очакваха първата копка за новата газова връзка с Гърция (IGB) през лятото, вероятно като кулминация на европредседателството. Проектът се бави близо десетилетие и не е голяма изненада последвалите редица обжалвания и спиране на тръжните процедури. Така в крайна сметка годината завършва без избран изпълнител на строителните работи или доставчик на тръбите.\r\nСамата връзка е един от важните газови пътища за друг мечтан от премиера ни проект - хъб \"Балкан\". През IGB страната ни има потенциал да получи газ от Каспийско море, който ще тече по Трансадриатическия газопровод (TAP), от бъдещия терминал за втечнен газ в Александруполис (в който България заяви интерес), както и от планирания EastMed, по който Европа има шанс да получи синьо гориво от в Средиземно море (във водите около Египет, Израел и Кипър). Или с други думи - реално откъсване от \"Газпром\" и руския газ и нов източник на суровина, който е с потенциал да превърне думата \"конкуренция\" във фактор за газовия пазар.   Надеждата за друга газова артерия, с която да бъде захранен \"Балкан\", е втората тръба от \" \". За нея, съвсем по сценария на Москва, се борят България и , въпреки че засега не е много ясно готова ли е София да се превърне от транзитьор в търговец на природен газ на фона на липсващите газови хранилища. Депутатите обаче отвориха вратата на тръбите със скоростна промяна в , която е със срок до 2020 година.\r\nТози нов газопровод има потенциала съвсем да скара страните от Източна Европа - дава алтернативно трасе на газа, прескачайки Украйна. От \"Газпром\" обаче заявяват, че целта съвсем не е изолация на Киев, а сигурност на доставките и ако Украйна предложи атрактивни условия, газовият поток ще може да продължи и оттам. А това намеква за разразяването на истински войни за транзитните такси между страните в региона, на което Брюксел и копче не може да каже - нали се стреми към именно конкуренция и свободен пазар.\r\nВсъщност газовият пазар в Източна Европа би трябвало да е малко по-свободен след по делото за злоупотреба с господстващо положение срещу \"Газпром\". Брюксел обвини руския гигант още преди години, но едва през месец май публикува своето решение, с което наложи на \"Газпром\" да се откаже от редица блокиращи практики и позволи на българското правителство да преговаря по условията за доставката на руския газ и цената му. Засега в тази насока, а надеждата е това да е продиктувано от факта, че договорът на този етап ни удовлетворява - в него все още се възползваме от отстъпките на Москва, свързани с \"Южен поток\".\r\nЗа финал на годината обаче заради държавен монопол върху газовата инфраструктура. Широко дискутираната либерализация на енергийния пазар също зацикли през тази година около разработването на правилата, а на няколко пъти показа, че още трудно се справяме със свободата на пазара и нормалните принципи на търсене и предлагане могат да бъдат преглътнати само, ако е ниска. От тази година с поредната промяна в енергийния закон всички производители предлагат своята енергия през борсата, но в края на годината бизнесът отново се оплака от скъпата енергия и вещае апокалипсис с .\r\nАпокалипсис обещават и миньорите, ако затворим термичните централи в . По казуса правителството работи за дерогация от европейските екологични правила, въпреки че и тук в последните месеци не е много ясно докъде сме стигнали. Темата е много чувствителна - мините и централите дават работа на хиляди, но вредните емисии тровят всички, нищо че за това се сещаме едва, когато можем да видим въздуха, който дишаме.\r\nНа фона на недоволството в Маришкия басейн някъде потъват и резултатите от преговорите на правителството с в региона. Дългосрочните договори, по които се изкупува енергията им при преференциални цени, се анализират от Европейската комисия и сигналите от Брюксел сочат, че те не отговарят на правилата в общността относно държавната помощ.\r\nПоследната публична информация сочеше, че енергийното министерство и инвеститорите преговарят за компенсацията от разтрогването на тези договори. И после всичко замря.\r\nЗасега решение беше намерено само за зелената енергия - техните преференции ще бъдат поети от специален фонд и така ВЕИ-централите вече могат да излязат на свободния пазар и вече да не тежат на НЕК, един от малкото ходове напред през 2018 година.", "date": "2018.12.26", "title": "България през 2018 година: Година на празните енергийни надежди"}
{"url": "https://www.actualno.com/curious/vijte-oficialnite-pochivni-dni-prez-2019-godina-news_713402.html", "text": "  Около Великден в края на април и на Коледа през декември - това ще са двата периода през 2019 г., в които ще се натрупат повече почивни дни, съобщава Нова телевизия.     С измененията на Кодекса на труда отпадна практиката за разместване на почивни дни във връзка с официалните празници, за да се получат дълги уикенди. Според новата схема на официалните празници няма да се работи, а ако някой от тях се пада в събота или неделя, за почивен се обявява и следващия го понеделник. Така на практика по-дълги с един допълнителен ден уикенди ще има на почти всички официални празници догодина.\r\nДенят на Освобождението - 3 март, е в неделя, затова ще се почива и на 4 март, понеделник.\r\nСледва първата за годината по-дълга почивка за Великден, който ще честваме на 28 април. Така за празника ще се почива общо 4 дни - от петък, 26 април, до понеделник, 29 април, включително.     Около 1 май - Деня на труда и международната работническа солидарност, сряда, няма да има допълнителни почивни дни. Така ще бъде и на Гергьовден - 6 май, който се пада в понеделник.\r\nБез допълнителни почивни дни ще преминат и празниците около 24 май (петък) и 6 септември, петък. Един допълнителен ден почивка ще получим за 22 септември - Деня на Независимостта на България, който се пада в неделя. Затова ще се почива и на 23 септември - понеделник.\r\nСледващата почивка ще бъде около коледните празници. 24, 25 и 26 декември - Бъдни вечер и Рождество Христово, през 2019 г. са съответно вторник, сряда и четвъртък. Ще се почива само в тези три дни.    От Асоциацията на индустриалния капитал изчислиха, че през 2018 г. сме работили само 249 дни и сме почивали повече, отколкото през 2017 г. Точно толкова ще работим и през новата година, показва календарът.", "date": "2018.12.26", "title": "Вижте официалните почивни дни през 2019 година"}
{"url": "https://www.actualno.com/europe/dvama-dushi-sa-zadyrjani-na-letishte-v-parij-za-vsjavane-na-panika-news_713409.html", "text": "  Френската полиция арестува днес двама души, които са извадили пистолети играчки на летище \"Шарл дьо Гол\" в Париж. Действията им наложиха временна евакуация на един от терминалите, съобщи летищната управа, цитирана от Reuters.     \"Лицата бяха задържани към 08:30 ч. Като предохранителна мярка бе установен периметър за сигурност за около 45 минути. През това време имаше закъснение на полети и на други операции на терминала\", каза говорител на летището, посочва още bTV.   Става ясно, че закратко е възникнала паника сред хората, която властите са успели да овладеят.   ", "date": "2018.12.26", "title": "Двама души са задържани на летище в Париж за всяване на паника"}
{"url": "https://www.actualno.com/crime/myj-e-v-tejko-systojanie-sled-kato-be-prostreljan-po-vreme-na-lov-news_713400.html", "text": "  Мъж на 40 години е пострадал тежко при инцидент по време на лов. Това съобщиха от пресцентъра на МВР.     Около 15:37 ч. е получен сигнал за това, че при инцидент по време на лов в гориста местност над село Златолист 40-годишен мъж от село Петрово е прострелян в областта на главата и гърдите.   Мъжът е настанен за лечение в МБАЛ-Сандански в .\r\nРаботата по изясняване на всички факти и обстоятелства по случая продължава.  ", "date": "2018.12.26", "title": "Мъж е в тежко състояние след като бе прострелян по време на лов"}
{"url": "https://www.actualno.com/asia/naprejenie-v-blizkija-iztok-izrael-s-raketna-ataka-sreshtu-sirija-news_713350.html", "text": "  Навръх светлите християнски коледни празници, Близкият Изток отново стана арена на бойни действия.     Въздушни удари срещу сирийската столица Дамаск бяха нанесени от израелските ВВС, разкрива телевизия . По нейни данни мишена са били ирански военни обекти в южните и западните околности на Дамаск.   Противовъздушната отбрана на Сирия е отблъснала атаката, сваляйки осем израелски ракети, съобщи новинарският портал „Ан Насхра“. Според информацията, Израел е използвал и безпилотни апарати по време на нападението над предградията на сирийската столица.\r\nНай-малко трима сирийски военнослужещи са ранени при ракетния обстрел, съобщава агенция . Агенцията посочва, че повечето ракети са били прихванати преди да достигнат целта си.  От своя страна на Израел се е наложило да използва своята ПВО срещу противовъздушна ракета, изстреляна от Сирия. За това съобщи , цитирайки съобщение от пресслужбата на израелските сили за отбрана.\r\n\"Няма съобщения за щети или наранявания в резултат на инцидента\", се казва в съобщението на пресслужбата.        Според портала An Nashra обаче ракети са паднали на израелска територия. Позовавайки се на очевидци посочва, че експлозии са били чути в района на Кесария и Хадера.\r\nПоследната израелска ракетна атака срещу Сирия беше извършена на 29 ноември. Тогава беше ударено западното предградие Ел Кисва.\r\nАтаката се случва в условията на . Обявяването на решението за оттелянето на САЩ, доведе до оставката на министъра на отбраната Джеймс Матис. Интересен факт е, че Матис се слави като един от върлите противници на Иран, както и голям критик на политиката на Русия.", "date": "2018.12.26", "title": "Напрежение в Близкия Изток: Израел с ракетна атака срещу Сирия"}
{"url": "https://www.actualno.com/asia/idil-poe-otgovornostta-za-teroristichnija-akt-v-libija-news_713352.html", "text": "  Терористичната групировка „Ислямска държава“ пое отговорността за нападението срещу сградата на либийското външно министерство в Триполи, предаде Reuters.     При атаката трима души загинаха, а над 20 бяха ранени. Сред убитите е директорът на департамента за ислямско сътрудничество Ибрахим аш-Шаиби.   Нападението е било извършено от общо трима терористи. Двама са успели да влязат в министерството и да се самовзривят вътре. Третият е бил ликвидиран от охраната.\r\nСнимки от мястото на атаката показват гъст дим и пламъци, които излизат от сградата.  Това е поредно нападение срещу либийските институции. Терористите се възползват от политическия хаос в страната, отбелязва Reuters.", "date": "2018.12.26", "title": "ИДИЛ пое отговорността за терористичния акт в Либия"}
{"url": "https://www.actualno.com/society/v-kraja-na-2018-godina-mnozina-oshte-ne-vjarvat-che-tova-e-vyzmojno-news_713404.html", "text": "   Ако някой не е разбрал, тази схема отдавна не е само теоретична възможност. Приложението ѝ е в много напреднала фаза - срещу хора, чиято единствена „вина“ е, че с нещо пречат на властта. Коментар на за .      Тази тема не е подходяща за Коледа и хич не се връзва с празничната атмосфера. Мнозина обаче не ѝ обръщат внимание и през останалата част от годината – защото изобщо не я забелязват, не им се вярва, или просто не искат да си развалят настроението. Тя обаче отдавна е тук. Първоначално тих и подмолен, напоследък процесът става все по-видим – правовата държава в България се изпразва от съдържание, гаранциите за правата на гражданите стават все по-фиктивни. Ето какво се случи само през последния месец на годината.    Вече е ясно: в България е напълно възможно имуществото ти да бъде отнето, без да си извършил каквото и да било закононарушение. Българският парламент тези дни прати презумпцията за невиновност по дяволите, като гласува, че: \"Не съставлява законова пречка за отнемане на незаконно придобито имущество влизане в сила на присъда, с която подсъдимият е признат за невинен\". Казват, че така било в Европа. Да, в някои държави наказателното дело и гражданското дело по конфискация са разделени, но никъде не е възможна конфискация без влязла в сила осъдителна присъда за извършено престъпление. Освен това при всички случаи са предвидени куп гаранции за правата на засегнатите. Българската т.нар. Антикорупционна комисия обаче е освободена от необходимостта да доказва каквато и да било връзка с незаконна дейност.  Казват, че така на престъпниците се отнема възможността да се измъкнат. Всъщност, прикриват некадърността на онези, които разследват и доказват престъпленията, и едновременно с това създават инструмент за репресия срещу всички останали. Схемата е проста: сигнал до прокуратурата (може и без него); обвинение; процедура по запор, проверка, иск в граждански съд и конфискация. Ако някой не е разбрал: тази схема отдавна не е само теоретична възможност или потенциална заплаха. Приложението ѝ е в много напреднала фаза спрямо хора, чиято единствена „вина“ е, че с нещо пречат на властта. При това инструментът на репресията има пълна свобода на действие: прокурорското обвинение може да е напълно измислено (няма значение, че после ще отпадне), а въпросната комисия оценява „необяснимото богатство“ напълно своеволно, без никакви стандарти и методика. Жертвите на репресията пък не разполагат с никакви надеждни гаранции и средства за защита. Ако някой си мисли, че все пак такава гаранция има и че накрая всичко опира до независимия съд, също не е доразбрал нещо. Първо, защото, като ти запорират сметките и имуществото, докато се стигне до съда, бизнесът ти може да фалира и животът ти да е съсипан. И второ, защото съвсем не е сигурно какво ще реши съдът. Практиката, например, вече е показала, че винаги някъде из страната се намира съд, който да реши каквото трябва. А на разположение на властта са и създадените миналата година специализирани съдилища. Как действат те, се видя ясно в последните дни. Първоинстанционен съд пуска под кметицата на „Младост“ и нейната заместничка. Под диктовката на прокуратурата само няколко часа по-късно Апелативният съд ги връща без дори, както се оказва, да прочете делото и да види решението. Тоест, толкова е бързал, че на практика е отменил един формално несъществуващ акт.       Както е редно, Върховният касационен съд (ВКС) се опита да влезе в ролята си на последна преграда пред подобни безобразия. С тълкувателно решение той постанови, че няма как да има процедура по конфискация, ако станалото повод за нея наказателно дело бъде прекратено или ако подсъдимият бъде обявен за невиновен. За броени дни обаче законодателите заобиколиха това решение. А председателят на ВКС бе обвинен, че руши основите на правовата държава. Заради това пък, че съобразно правата и задълженията си разкри незаконните действия на апелативния спецсъд, мнозинството във Висшия съдебен съвет му назначи проверка за накърняване престижа на съдебната власт. Така систематичният психологически, медиен и институционален тормоз, на който председателят на ВКС е подложен отдавна, най-вероятно излиза на „финалната права“ към неговото програмирано отстраняване.\r\nКъм всичко това да добавим и няколко „по-дребни“ неща: бюрото за контрол на СРС окончателно бе превърнато от механизъм за защита на права в параван за тяхното нарушаване; въведени бяха „тайни арести“, включително на деца, които „не са послушни и добри“; въведеното преди векове четене на обвинителния акт в съдебната зала пък бе отменено. В края на 2018-та фактите са ясни, можем да спорим само за тяхното тълкуване. Според някои става дума за грешки на професионално непригодни хора с милиционерски манталитет. Манталитетът е безспорен, но тези хора са по-скоро подходящ обслужващ персонал в планомерно провеждан сценарий. Кой го пише и кой на кого дърпа конците, не е ясно. Ясно се вижда обаче участието и на законодателната, и на изпълнителната власт, и на прокуратурата, и на присъдружните им „медии“. Някои определят този сценарий като пълзяща диктатура. Напоследък обаче движението към тотална и безконтролна власт изглежда все по-ускорено.\r\nКакво може да го спре? За ВКС и неговия председател вече стана дума. Такава е съдбата на всички честни хора в системата, които са подложени на клевети, натиск, сплашване. Или просто заобикаляни. Също като президентското вето, което дори не си струва да бъде споменавано. Както се видя тази година покрай решението му за Истанбулската конвенция, да се разчита и на Конституционния съд е излишно. На ЕС очевидно не му е до нас.      Остават гражданите. Колко от тях обаче изобщо забелязват и разбират какво става? На други пък още не им се вярва, че това е възможно, или просто не искат да си развалят настроението. Още по-малко по Коледа. И така, докато стане късно.", "date": "2018.12.26", "title": "В края на 2018 година: Мнозина още не вярват, че това е възможно"}
{"url": "https://www.actualno.com/politics/mustafa-karadajy-patriotite-sme-nie-dnes-sme-po-edinni-news_713390.html", "text": "  Днес сме по-единни, по-сплотени и много повече от миналата година. С тези думи се обърна председателят на ДПС Мустафа Карадайъ към хилядите членове и симпатизанти на ДПС, събрали се на възпоменаталния митинг пред паметника на „Тюркян Чешма“, за да отдадат почит на жертвите от трагичните събития на т.нар. „възродителен процес“ през 1984 г. в кирковското село Могиляне. Това съобщиха от пресцентъра на ДПС.     „Само да знаете как изглежда тази картина от тук! Тук виждам цяла България, хора от всички региони на страната. По-различна картина от миналата година, когато имаше едни хора, които не знаеха къде им е мястото. Тогава казахме - тези, които работят срещу нашето единство, не са наши приятели, а врагове. Каквито и опити да правят да ни разделят, ние казахме още тогава - трудно ще е, тежко, но това е поредното ни изпитание. Длъжни сме да бъдем горди и достойни депесари, да преодолеем и това. И то премина, и сега виждаме площада. Това знаме не е само един метър плат, то е изтъкано с душите на нашите жертви, с тъгата и болката на героите и репресираните. Това знаме ще се вее още дълго време, защото е флагът на свободата, мира и единството”, каза от трибуната Мустафа Карадайъ.   \"Местните са далеч, но преди това са изборите за Европейски парламент. Те са много важни за ДПС, за България, за Европейския съюз. Ако в Европа днес се отчита криза на толерантността, то тук ние я понасяме всеки ден. В управлението има националисти, които Европа нарича фашисти. Патриотите сме ние\", категоричен бе Карадайъ.\r\n\"Ние имаме отговорност към Родината си и сме длъжни да направим своя избор, България да направи своя избор, ЕС да направи своя избор. Затова, да бъдем активни и да заемем полагащото ни се достойно място!”, завърши речта си лидерът на Движението за права и свободи.  ", "date": "2018.12.26", "title": "Мустафа Карадайъ: Патриотите сме ние, днес сме по-единни"}
{"url": "https://www.actualno.com/balkani/konstitucionnite-promeni-v-makedonija-pod-vypros-zaradi-lipsa-na-mnozinstvo-news_713360.html", "text": "  Премиерът на Македония Зоран Заев все още не е сигурен, че ще има мнозинство от 2/3 за гласуване на конституционните промени в парламента. Понастоящем 75-76 депутати са сигурни, но не и 80 гласа, каквито имаше при откриването на Конституцията, твърдят правителствени източници.     Известно влияние за намаляването на мнозинството от 2/3, според същите източници, има задържането на Сашо Миялков и Орце Камчев.   Дори самият Заев в шоуто \"24 открито\" потвърди, че има 76 гласа, но заяви, че се надява за конституционните промени да има повече от 80 гласа. Той каза, че се надява на подкрепата и на други опозиционни депутати, защото според него много от тях знаят, че този шанс за евроатлантическа интеграция не трябва да се пропуска, а следващият може да се появи след много години.\r\nЗаев също така потвърди, че Законът за амнистия е приет частично, с цел да успее процесът на конституционни промени, но също и за помирението, от което страната се нуждае.  „Очаквам, че за тези решения ще платя политическата цена. Под политическа цена имам предвид изборите. Гражданите говорят и оценяват на изборите. Да, вярно е, че правим амнистията заради процеса на конституционни промени\", каза Заев.\r\nТой също така обвини лидера на ВМРО-ДПМНЕ Християн Мицкоски, че има безотговорно отношение и попита: \"Не трябва ли да се вземат отговорни решения?\"   Що се отнася до предстоящите президентски избори, правителството заяви, че Заев няма да бъде кандидат за президент, но обяви възможност за промени в правителството.    Тези промени, според същите източници, предвиждат премахване на Секретариата за прилагане на Рамковия договор и създаване на ново министерство за политическа система и мултикултурализъм.", "date": "2018.12.26", "title": "Конституционните промени в Македония под въпрос заради липса на мнозинство"}
{"url": "https://www.actualno.com/chronicles/oficialno-e-otkrita-bnt-news_712365.html", "text": "  Българската национална телевизия (БНТ) е обществената телевизия в България. Открита е официално на 26 декември 1959 г. в резултат от осемгодишна разработка и изпитания на екип от учени от Машинно-електротехническия институт в София.     БНТ осъществява своята дейност по силата на Закон за радиото и телевизията, обнародван в бр. 138 от 1998 г. на „Държавен вестник“. БНТ е юридическо лице със седалище град София. Тя е национален обществен телевизионен и далекосъобщителен оператор. Тя излъчва една 24-часова програма с национален обхват – „БНТ 1“, програма с културна насоченост - „БНТ 2“, програма със спортно-развлекателна насоченост - „БНТ 3“, програма за българите в чужбина – „БНТ 4“.   БНТ е член на „Интервизия“ и партньор на „Евровизия“, както и е член на Европейски съюз за радио и телевизия, EGTA, IMZ, CIRCOM Regional, FIAT и BBLF.\r\nПървото предаване на българската телевизия е прякото излъчване на 7-ноемврийската манифестация от площад „9 септември“ (днес „Александър Батенберг“) през 1959 г. На 26 декември 1959 г. става официалното откриване на Българската телевизия.  През 1964 г. към Министерството на културата е създадена Главна дирекция „Българска телевизия и радио“. През 1971 г. радиото и телевизията в България са обособени в Комитет за телевизия и радио, част от структурата на изпълнителната власт. От 1975 г. започва своята дейност Втора телевизионна програма. През годините този телевизионен канал дава предимство на културните програми и авторските предавания. От 1977 г. Българската телевизия и Българското радио придобиват статут на самостоятелни юридически лица към Комитета за наука, изкуство и култура. През 1986 г. двете медии отново са обединени в Комитет за телевизия и радио към Министерския съвет.\r\nНа 6 март 1990 г. Народното събрание приема решение за временния статут на Българската телевизия и Българското радио, съгласно което двете организации се обособяват като самостоятелни институции. От 1 юни 1992 г. телевизията получава наименованието Българска национална телевизия, Първа програма се казва вече „Канал 1“, а Втора програма – „Ефир 2“. През 1993 г. Регионалните ТВ центрове на БНТ започват излъчване на собствени регионални канали. „Ефир 2“ излъчва до 31 май 2000 г., а от 2 май 1999 г. БНТ излъчва сателитната програма за българите в чужбина „ТВ България“.\r\nНа 14 септември 2008 г. е обновена схемата на излъчване на телевизионните канали на БНТ, променени са имената и емблемите им.       Днес БНТ е разположена в две взаимно свързани сгради: нова и стара – по протежението на ул. „Тулово“. Старата сграда е била италианско училище. Проектирана е от инж. Константин Йосифов, който е осъществявал и надзора върху строежа. По време на една от бомбардировките през Втората световна война училището е частично разрушено. Притежавайки все пак солидна конструкция, сградата е осигурявала в избените си помещения бомбоубежище за жителите на квартала.\r\nМежду 11 юни и 11 юли 2010 БНТ излъчва за пръв път спортно събитие в HD формат – Световно първенство по футбол 2010.\r\nНа 16 октомври 2011 г. Втора програма се завръща като БНТ 2 на мястото на регионалните телевизионни центрове на телевизията.\r\nОт март 2012 г. телевизията започва да излъчва във формат 16:9.\r\nНа 6 февруари 2014 г. БНТ стартира самостоятелен канал във висока резолюция – БНТ HD.      На 10 септември 2018 г. отново е обновена програмната схема на излъчване на телевизионните канали на БНТ, както и са променени имената и емблемите на част от каналите.", "date": "2018.12.26", "title": "Официално е открита БНТ"}
{"url": "https://www.actualno.com/society/novinite-naj-vajnoto-za-denja-26-dekemvri-news_713408.html", "text": "   Редакционният екип на ви представя вечерния информационен бюлетин, посветен на най-важното от днешната сряда, 26 декември.       Президентът на Украйна Петро Порошенко отмени военното положение в 10 области на страната. Това заяви самият той на заседание на Съвета за национална сигурност и отбрана.   Министерството на отбраната на Русия по заповед на лидера на страната и върховен главнокомандващ Владимир Путин проведе първото летателно изпитание и осъществи успешно изпитателно изстрелване на ракета от системата „Авангард“, оборудвана с хиперзвуков планиращ крилат боен блок. Причината за тапата бе стеснение на пътя в участъка 38-36 км поради ремонт на виадуктите преди тунел „Витиня“. С цел намаляване на престоя в тунелите на автомагистрала „Хемус“, беше организирано изкуствено забавяне на трафика преди 42 км в посока София.     Около 15:37 ч. е получен сигнал за това, че при инцидент по време на лов в гориста местност над село Златолист 40-годишен мъж от село Петрово е прострелян в областта на главата и гърдите. Силно земетресение разтърси италианския остров Сицилия. Около 30 души са пострадали, съобщиха местните власти. Това стана след като в понеделник изригна вулканът Етна.    Френската полиция арестува днес двама души, които са извадили пистолети играчки на летище \"Шарл дьо Гол\" в Париж. Действията им наложиха временна евакуация на един от терминалите. Изминалата година беше много драматична, пълна с тежки бедствия - някои природни, други причинени от хора. Все пак не трябва да забравяме, че се случиха някои много важни положителни неща. След края на благотворителния спектакъл на шестнадесетото издание на \"Българската Коледа\", който се състоя навръх Рождество Христово в Народния театър \"Иван Вазов\", сумата в подкрепа на децата с тежки заболявания и увреждания е надминала 2 млн. лв., а събирането на средства продължава.", "date": "2018.12.26", "title": "Новините: Най-важното за деня, 26 декември"}
{"url": "https://www.actualno.com/society/prognoza-za-vremeto-26-dekemvri-srjada-news_713347.html", "text": "  Днес преди обяд ще има предимно значителна ниска облачност, която в следобедните часове ще се разкъсва и намалява. Вятърът малко ще отслабне, ще бъде умерен от северозапад. Минималните температури ще са предимно между минус 6° и минус 1°, максималните - между 1° и 6°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Евгения Егова. Атмосферното налягане е и ще остане по-високо от средното за месеца.     Над Черноморието ще преобладава слънчево време, с по-значителни увеличения на облачността главно след обяд по северното крайбрежие. Ще духа умерен северозападен вятър. Максималните температури ще са 3° - 4°. Вълнението на морето ще бъде 2 - 3 бала. Температурата на морската вода е 7° - 8°.\r\nНад планините ще преобладава слънчево време, по-значителна ще бъде облачността главно преди обяд в ниските части. Ще духа силен вятър от север-северозапад. Максималната температура на височина 1200 метра ще бъде около минус 3°, на 2000 метра - около минус 9°. Атмосферното налягане е и ще остане по-високо от средното за месеца.\r\nВ четвъртък и петък облачността ще е разкъсана, в Дунавската равнина и в котловините преди обяд - предимно значителна. Вятърът малко ще отслабне, повече в нощните часове, но през деня отново ще се усилва и ще бъде умерен, през първия ден все още от северозапад, а в петък - временно от югозапад. Минималните температури ще останат без особена промяна – предимно между минус 5° и 0°, а дневните още малко ще се повишат и в петък ще са между 5° и 10°. В събота облачността ще бъде предимно значителна. По-късно през деня в събота с усилване на вятъра от северозапад и север ще застудява. Ще има и превалявания от дъжд и сняг, но само на отделни места, главно в Северна България. Минималните температури ще са между минус 2° и 3°, по Черноморието малко по-високи, дневните – все още ще са сравнително високи - между 4° и 9°.  ", "date": "2018.12.26", "title": "Прогноза за времето - 26 декември (сряда)"}
{"url": "https://www.actualno.com/celebrate/praznuvame-denja-na-bashtata-news_713357.html", "text": "  На втория ден от Коледа, 26 декември, в България се отбелязва Денят на Бащата.     Денят на бащата е празник, на който се чества бащинството и родителските грижи на мъжете, точно както на Деня на майката се чества майчинството. Обикновено на този ден се правят подаръци на бащите и семейството празнува заедно през деня. Празникът прославя бащите и бъдещите бащи.   В повечето страни Денят на бащата е светски празник. Той съществува навсякъде по света, но се отбелязва на различни дати. Православната църква го чества на 26 декември. В този ден се чества паметта на Св. Йосиф Обручник, на цар Давид като славен родоначалник на Исуса Христа и на Яков, брат Божий, пръв християнски епископ на град Ерусалим.\r\nСпоред католическата традиция празникът се чества на деня на св. Йосиф 19 март - в Аржентина, Великобритания, Венецуела, Еквадор, Зимбабве, Индия, Ирландия, Канада, Китай, Колумбия, Коста Рика, Куба, Малайзия, Малта, Мексико, Пакистан, Панама, Перу, Филипините, Сингапур, Словакия, САЩ, Турция, Франция, Холандия, Чили, Швейцария, Южна Африка и Япония Денят на бащата се отбелязва през третата неделя от месец юни. В Русия пък празникът се чества на 23 февруари - Ден на защитника на отечеството, военен празник, считан от мнозина за ден на мъжа.  В последните години широка популярност добива американският вариант, който е тържествено отбелязан за първи път във Вашингтон през 1909 година. Но, едва през 1972 година президентът Ричард Никсън го обявява за официален празник.", "date": "2018.12.26", "title": "Празнуваме Деня на Бащата "}
{"url": "https://www.actualno.com/society/duhovnik-izgoni-dete-s-autizym-ot-trojanskija-manastir-news_713353.html", "text": "  Свещеник от Троянския манастир изгони от храма дете с аутизъм, защото по думите му, то крещяло. Случката е записана от приятели на майката и предизвика вълна от възмущение в социалните мрежи.     Пред камерата на БТВ майката на детето – Кристина Борисова, разказа, че това се е случило на 16 декември.\r\nТя е посетила Троянския манастир с 5-годишната си дъщеря Ема, с диагноза аутизъм, защото в храма имало чудотворна икона. \"Вярваща съм, вярвам в изцелението и исках да се помоля за детето си\", казва майката.\r\nТя уточни, че детето ѝ не крещи, но издава особени звуци, защото не говори. Отец Георги ги изгонил веднага.     \"Аз излязох и отказах да вляза пак. Мои приятели влязоха с детето, за да разберат защо ни гонят, и заснеха клипа. Притесняваме, че хората не разбират, че има и различни деца. Когато едно дете не се държи според нормите, не означава, че е разглезено и лошо възпитано. Не го приемам лично, единствено искам повече разбиране, повече толерантност\", коментира майката.\r\nИгуменът на Троянския манастир епископ Сионий се извини от името на отец Георги и от името на цялото братство.\r\n\"Самият той съжалява за случая, добър духовник е, обърнал е внимание на много хора в нужда. Изкушението дебне всички нас. Това е тежко прегрешение, което може да бъде опростено чрез искрено покаяние\", каза игуменът на Троянския манастир.    Той е наказал свещеника със забрана да служи и да чете молитви в храма.", "date": "2018.12.26", "title": "Духовник изгони дете с аутизъм от Троянския манастир"}
{"url": "https://www.actualno.com/asia/nad-22-000-dushi-evakuirani-zaradi-bedstvieto-v-indonezija-preduprejdenie-kym-aviokompaniite-news_713363.html", "text": "  Индонезийските власти предупредиха авиокомпаниите за необходимостта от вземане на предпазни мерки във връзка с изхвърляне на пепел от вулкана Анак-Кракатау в пролива Зонда на височина 10 км. Това съобщи представителят на Агенцията за метеорология, климат и геофизика Вандал Путра.     \"Експертите следят ситуацията с този вулкан, днес потокът се движи в югозападна посока на височина до 10 км\", цитира го ТАСС. \"Във връзка с това авиокомпаниите трябва да бъдат внимателни при преминаването през тази област\", каза той.   Представителят на агенцията заяви още, че \"е възможно около вулкана да се инсталират 6 сензора, които да проследяват неговата дейност.\" По-рано индонезийски и международни експерти съобщиха, че частичното свлачище на вулканични скали от Анак-Кракатау, е било сравнимо по мощност със земетресение с магнитуд 5,3 и е вероятната причина за цунамито, което удари бреговете на Суматра и Ява на 22 декември.\r\nСпоред Сутропо Нугрохо, официален представител на Националната агенция за предотвратяване на бедствия, броят на загиналите е достигнал 430, от които 159 са изчезнали, а близо 1 500 са ранени. Около 22 000 местни жители бяха принудени да напуснат домовете си.  \"Те ще се върнат на местата, където живеят едва след като бъдат отстранени последиците от трагедията, възстановявайки домовете си и инфраструктурата, унищожена от цунамито\", цитира думите му агенция Синхуа.\r\nМеждувременно в пролива Зонда - зоната, засегната от цунамито - метеорологичните условия остават сложни. Според Индонезийската метеорологична агенция те могат да предизвикат нова сеизмична активност в района и да доведат до ново изригване на вулкана Анак-Кракатау.   \"Подобрихме системата за наблюдение, като се съсредоточихме върху вулканичната дейност на Анак-Кракатау, за да можем предварително да предупредим за катаклизми\", заяви агенцията, отбелязвайки, че поради риска от изригване, около вулкана е установена зона с повишена опасност в радиус от два километра.    ", "date": "2018.12.26", "title": "Над 22 000 души евакуирани заради бедствието в Индонезия, предупреждение към авиокомпаниите"}
{"url": "https://www.actualno.com/balkani/zaev-objavi-dali-smjata-da-se-kandidatira-za-prezident-na-makedonija-news_713351.html", "text": "  Македонският премиер Зоран Заев няма да се кандидатира на предстоящите президентски избори в страната. Това съобщи самият той пред местната телевизия .     Председателят на парламента Талат Джафери съобщи, че на 2 или 3 февруари ще насрочи датата за провеждането на изборите за държавен глава.   Съгласно Конституцията на Република Македония те трябва да се проведат в периода между 2 март и 2 май 2019 година.\r\nСегашният президент Георге Иванов няма право да участва. Конституцията не позволява повече от двама мандата на президента.  Последните проучвания показват, че премиерът Зоран Заев би получил подкрепа за 12,4% от президентските избори, при 8,2% за лидера на ВМРО-ДПМНЕ Кристиан Мицкоски и външния министър Никола Димитров.\r\nЗа Стево Пендаровски биха гласували 6,8% от анкетираните, 5% биха гласували за Буджар Османи, а Имер Селмани, който вече се пробва в президентска надпревара, вероятно би получил подкрепата на 5,8% от анкетираните.", "date": "2018.12.26", "title": "Заев обяви дали смята да се кандидатира за президент на Македония"}
{"url": "https://www.actualno.com/business/uchastykyt-kresna-sandanski-na-am-struma-sred-naj-vajnite-infrastrukturni-proekti-news_713369.html", "text": "  2880 разрешения за ползване са издадени от ДНСК от началото на годината до сега. Това показват данните на Дирекция национален строителен контрол. Разрешенията са за ползване на новопостроени или реконструирани обекти от пътната, екологичната и образователната инфраструктура. Изградени са нови предприятия и магазини, както и ВиК съоръжения.     Най-важният обект от пътната инфраструктура, който беше въведен в експлоатация, е участъкът Кресна - Сандански от автомагистрала „Струма“, съобщиха от МРРБ. Новата магистрална отсечка ще облекчи пътуването към Гърция, ще се подобри и безопасността на движение.   Облекчи се и трафикът в един от най-натоварените участъци по Черноморието – от Бургас до Слънчев бряг, където в отсечката между Ахелой и Поморие беше изградено второ платно, както и директното трасе на обходния път на Ахелой. Така още преди старта на активния туристически сезон значително се улесни движението и се повиши безопасността на пътуващите. Инвестицията е със средства от бюджета и е на стойност 45 млн. лв.\r\nСъс средства по ОПРР 2014-2020 г. беше рехабилитирана още една важна пътна отсечка в региона - 15,5 км от второкласния път Варна-Добрич, който е най-кратката връзка с Румъния на курортите по българското Черноморие.  През тази година бяха обновени десетки улици и булеварди в страната – извърши се реконструкция на участъци от столичните булеварди „Прага“, „Княз Александър Дондуков“, „Овча купел“, „Тодор Каблешков“ и други. Обновени бяха Приморският парк в Бургас, парк „Възраждане“ във Варна, както и парковете в Сандански, Горна Оряховица, Ботевград, Монтана и други.\r\nИзвършено е и разширение на Транзитния газопровод за Турция в участъка Компресорна станция Лозенец – Очистно съоръжение Недялско, както и на газопроводите и газоразпределителните мрежи в София, Пещера, Добрич, Кърджали, Силистра, Сандански и др.   През 2018 г. е извършена и рекултивацията на депата за битови и неопасни отпадъци в общините Стамболийски, Козлодуй, Сливо поле, Главиница, Гълъбово, Велики Преслав, Кнежа и Тополовград.    През тази година приключи реконструкцията на ПСОВ –Враца и днес градът има модерно съоръжение за пречистване на отпадъчните води, което гарантира по-чиста вода, почва и въздух за живеещите. Разширена беше и газопроводната мрежа на страната. И всичко това е доказателство, че стопанската конюнктура в страната е благоприятна\r\nИзвършен беше ремонт и реставрация на три църкви – „Свети Архангел Михаил“ в гр. Трявна, на „Св. Йоан Алитургетос“ в Несебър и „Св. Архангел Михаил“ в гр. Рила. Това са паметници на културата, които бяха спасени от разруха.", "date": "2018.12.26", "title": "Участъкът Кресна – Сандански на АМ Струма – сред най-важните инфраструктурни проекти "}
{"url": "https://www.actualno.com/asia/severna-i-ujna-koreja-pravjat-nova-krachka-na-sblijavane-v-simvolichna-ceremonija-news_713370.html", "text": "  Символична церемония за възстановяване на връзките и ремонтирането на пътища и железопътни линии през разделения полуостров проведоха Северна и Южна Корея     Северът призова на за прокарване на съвместни проекти, въпреки санкциите срещу Пхенян.\r\nСвързаността на железниците и пътищата е сред поредицата от мерки, насочени към подобряване на двустранните връзки, договорени през септември от либералния южнокорейски президент Мун Дже Ин и лидера на Северна Корея Ким Чен Ун.\r\nСеул подчерта, че церемонията няма да бъде предвестник на действителна работа по възстановяване на отношенията и модернизиране на връзките между двете Кореи, които остават технически във война след края на конфликта през 1950-53 г. без мирен договор.  Говорител на южнокорейското министерство определи събитията като обикновен \"израз на ангажимент\", като добави, че строителството ще зависи от \"напредъка по въпроса за ядреното разоръжаване на Северна Корея и обстоятелствата относно санкциите\".   Висшият железопътен представител на Севера Ким Юн Хьок заяви на церемонията на гара Панмун в граничния град Кесон: \"Ако Югът продължава да се оглежда, за да провери настроението на някого и продължава да се колебае, обединението никога няма да бъде постигнато\".\r\nНяколко минути по-късно около десет представители на южната и северната част се разположиха по жп линията, издърпвайки жълти лостове, за да свържат железопътните релси със символичен жест, предаде AFP.    Двете страни приключиха съвместната си железопътна и пътна инспекция на проектите този месец.\r\nЮжна Корея е отделила около 620 000 долара за това начинание.\r\nЦеремонията се случва, когато Съединените щати увеличават натиска си да убедят Пхенян да се откаже от ядрените си оръжия.   След бързото сближаване по-рано тази година, което завърши с историческа среща на върха между Доналд Тръмп и Ким Чен Ун, напредъкът се забави, като двете страни се обвиняват взаимно, че „влачат краката си“ и действат недобросъвестно.\r\nКритиците твърдят, че Северна Корея не е поела конкретни ангажименти и е малко вероятно да предаде своя ядрен арсенал, докато политиката на Вашингтон за поддържане на натиск чрез изолация и санкции вбеси Пхенян.   Тръмп заяви в понеделник, че \"очаква с нетърпение\" втората си среща с Ким, която според Вашингтон може да стане факт в началото на следващата година.\r\nВисши транспортни служители от Русия, Китай и Монголия присъстваха на церемонията с надеждата, че един ден Корейският полуостров може да се свърже с Европа през Транс-Сибирската железница и през Китай и Монголия.\r\nЕксперти обаче твърдят, че транспортната инфраструктура на Севера е в толкова окаяно състояние, че може да отнеме десетилетия и да глътне милиарди долари за модернизиране и свързване на пътища и железопътни линии през нейните граници.", "date": "2018.12.26", "title": "Северна и Южна Корея правят нова крачка на сближаване в символична церемония "}
{"url": "https://www.actualno.com/society/spirat-kamionite-zaradi-ochakvanija-trafik-po-pytishtata-news_713355.html", "text": "  Заради очаквания натоварен трафик днес от 14 до 20 часа се ограничава движението на камионите над 12 тона по автомагистралите и най-натоварените пътища, съобщи Агенция „Пътна инфраструктура“.     Целта е повишаване на безопасността и увеличаване на пропускателната способност по пътищата в края на петте почивни дни за Коледа.   Забраната не важи за превозващите бързоразвалящи се хранителни продукти и товари на температурен режим, живи животни и опасни товари.\r\nШофьорите да тръгват на път с автомобили, подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения и пътната сигнализация, призовават от АПИ  От агенция „Пътна инфраструктура“ напомнят, че е забранено използването на аварийните ленти по автомагистралите без необходимост.", "date": "2018.12.26", "title": "Спират камионите заради очаквания трафик по пътищата "}
{"url": "https://www.actualno.com/cosmos/asteroid-s-forma-na-vitleemskata-zvezda-mina-pokraj-zemjata-tochno-na-koleda-news_713361.html", "text": "  \"Странен\" астероид мина покрай Земята. Представители на научната общност разказаха за него в резултатите си от наблюдението на космоса, съобщава РЕН ТВ.     Точният размер на астероида не може да бъде определен от астрофизиците. Учените не виждаха в него потенциална опасност за нашата планета, но вероятността от сблъсък не беше изключена, предава 24СМИ.   На минимално разстояние астероида мина на 25 декември, в навечерието на католическата Коледа. Според някои християни това събитие не е случайно и дори е знамение.\r\nФормата на обекта наподобява изображението на Витлеемската звезда. В Библията тя е предшественик на раждането на Исус Христос. Астрономите уверяват, че астероидът не е нищо повече освен природен феномен.  ", "date": "2018.12.26", "title": "Астероид с форма на Витлеемската звезда мина покрай Земята точно на Коледа "}
{"url": "https://www.actualno.com/celebrate/sybor-na-presveta-bogorodica-news_712396.html", "text": "  Православната Църква, след тържеството в чест на великите свещени събития, случили се в деня на Христовото Рождество, на другия ден събира вярващите да възхвалят с хвалебни и благодарствени песни Божията майка като избран съсъд на Божия промисъл.     \"Дойдете - подканя ни Църквата тоя ден - да възпеем Спасителевата майка, която и след раждането пак се оказа Дева!\"   Това събрание на вярващите на другия ден след Рождество Христово за прославяне на св. Богородица, която родила Спасителя, е наречено \"Събор на пресвета Богородица\".\r\nСъщия ден се чествува паметта на св. праведни Йосиф, обручник на св. Дева, за живота на когото са запазени малко сведения, а също и паметта на св.  цар Давид като славен родоначалник на Иисуса Христа и на св. Яков брат Господен, пръв християнски епископ на град Йерусалим.   © Жития на светиите, Синодално издателство, 1991 година. ", "date": "2018.12.26", "title": "Събор на Пресвета Богородица"}
{"url": "https://www.actualno.com/society/blizo-2-mln-lv-uspja-da-sybere-bylgarskata-koleda-news_713356.html", "text": "  Набраната сума по благотворителната инициатива на държавния глава на България \"Българската Коледа\" надмина 2 милиона лева. Това съобщиха от пресслужбата на президентството.     След края на благотворителния спектакъл на шестнадесетото издание на \"Българската Коледа\", който се състоя навръх Рождество Христово в Народния театър \"Иван Вазов\", сумата в подкрепа на децата с тежки заболявания и увреждания е надминала 2 млн. лв., а събирането на средства продължава.    Към момента са изпратени 560 000 дарителски SMS на номер 1117 и гласови обаждания на 0900 1117 от началото на кампанията, която беше обявена от президента Румен Радев в края на ноември.  Оттогава досега в дарителската банкова сметка на инициативата са постъпили 1 330 000 лева, a 35 000 лв. са дарени чрез системата ePay.bg. Дарения за благотворителната инициатива могат да бъдат правени целогодишно.\r\nНа коледния благотворителен спектакъл \"Българската Коледа\" присъстваха президентът Румен Радев и неговата съпруга Десислава Радева, председателят на Народното събрание Цвета Караянчева, както и дарители, посланици на кампанията и деца, на които \"Българската Коледа\" помага.       Михаела Филева, група „Фондацията“, Графа, Миро, Поли Генова, Орлин Павлов, Тони Димитрова, Орлин Горанов, Еделина Кънева, Теди Кацарова, Детския радиохор на Българското национално радио, както и възпитаниците на Национално училище за танцово изкуство в София, детска вокална група „Бон-Бон“, Латида и хора към Национален фолклорен ансамбъл „Филип Кутев“ посветиха своите изпълнения на нуждаещите се деца и призоваха за подкрепа.\r\nДопълнителна информация за „Българската Коледа“, както и начините, по които може да бъде направено дарение, са посочени на интернет-страницата на благотворителната инициатива: . На същия е посочен и реда за кандидатстване за подпомагане.", "date": "2018.12.26", "title": "Близо 2 млн. лв. успя да събере “Българската Коледа” "}
{"url": "https://www.actualno.com/tennis/eto-kak-atp-oceni-shansovete-na-grigor-dimitrov-za-zavryshtane-v-top-5-prez-2019-g-news_713375.html", "text": "  Официалният сайт на Мъжката тенис асоциация (ATP) публикува собствените си прогнози за следващия сезон, а те не са особено оптимистични за първата ни ракета Григор Димитров.     Най-добрият български тенисист стартира сезон 2018 на трета позиция в ранглистата, но ще приключи настоящата година като 19-и в света.   Българинът вече потвърди, че през новия сезон ще продължи да работи с Дани Валверду и бившия №1 Андре Агаси, който се присъедини към щаба му в края на октомври преди турнира в Париж. Агаси ще бъде с Григор и по време на Откритото първенство на Австралия през януари.\r\nСпоред прогнозите на АТР, шансовете на Новак Джокович да завърши предстоящия сезон в Топ 10 са 99%, а в Топ 5 - 98%.  Практически същите шансове имат Рафаел Надал (99% и 97%) и Александър Зверев (99% и 96%). Тези на Роджър Федерер са оценени на 95% за Топ 5 и 99% за Топ 10. .", "date": "2018.12.26", "title": "Ето как ATP оцени шансовете на Григор Димитров за завръщане в топ 5 през 2019 г."}
{"url": "https://www.actualno.com/society/bylgarija-prez-2018-godina-chumata-i-baba-dora-news_712968.html", "text": "  Когато Албер Камю пише великият си роман \"Чумата\", започва с картината на град, в който плъховете внезапно започват да измират по улиците, а постепенно болестта започва да върлува и сее ужас и сред хората.     А тук всичко започна от съседна Румъния, когато бе съобщено, че в Разбира се, никой не се впечатли от цялата тази работа, понеже къде е \"далечна\" Румъния, къде е България, има време, няма страшно. После чумата започна , така както общо взето приближава циклон, който тръгва от север на юг и взе да става ясно, че може би ще удари и тук. Правителството одобри едни за предотвратяването на бедствието срещу животните, но до този момент историята въобще не бе важна за никой - понеже не беше лична, а минаваше през институциите.\r\nСтана нещо, което обаче винаги докосва сърцата на хората - репортажът за , която трогна цяла България. Жената плачеше до козичките ѝ, а идентификацията с онзи живот на село, в който имаш единствено животните и се свързваш с тях общо взето по сходен начин, по който го правиш и с внучетата, веднага предизвика бурно съжаление към баба Дора. Масово се появиха подозрения, че цялата тази работа с умъртвяването на животните, на които била открита чума ( ), е някаква мъглива и леко конспиративна работа, понеже сме свикнали институциите да лъжат и не е възможно обичта на тази жена към любимите ѝ козички да не гарантира и по някакъв любовно-мистичен начин, че не те не са заразени (или Любимец 15 - френската лаборатория, доказала наличието на чума, се финансира с грантове, значи не ѝ е чиста работата). Към това нещо се присъедини и Корнелия Нинова, която откри политически фронт (или партизански, според предпочитания) и поиска Политиката въобще се намеси в цялата история и от медицински проблемът бързо се превърна в - злодеите от правителството срещу справедливата опозиция, която ще се хвърли като пожарникар в огъня на чумата, за да гаси измислиците на институциите. Най-голямата обществена инстанция - Слави Трифонов, , намеквайки, че е много възможно БАБХ да послъгват за тая работа и е нормално хората да не им вярват - в това отношение, разбира се, имайки предвид абсолютното изтощено доверие към институциите, Трифонов беше прав. \r\nСтигна се до пред президентството срещу евтаназията на животни в Ямболско и точно в този момент почти никой вече не разсъждаваше разумно и не търсеше факти и аргументи - имаше едни бедни стари хора с единственото, което имат - животните, и една зла държава, която посяга на тях, понеже там нещо уж било открито, ама кой знае.  Директорът на БАБХ Дамян Илиев , че стадото на баба Дора няма да оцелее, въпреки всички призиви да оставят животните на мира. Опитахме се хладнокръвно да открием истината за ставащото в ето този , понеже вече всичко се превръщаше в емоционално крещене, а чумата е все пак медицински термин, който трябва да се проверява от специалисти и на база техните препоръки, а не тези на Facebook, да се предприемат мерки. Президентът Румен Радев да се усъмни също в цялата акция, а тогавашният вътрешен министър Валентин Радев \"разсея\" всякакви съмнения, казвайки, че . Обезщетенията на животновъдите за чумата в Ямболско бяха над 300 000 лева, но оставаха някои Съответно нещата тепърва започнаха. Протести в Ямболско , а от институцията заявиха, че най-вероятно заразата се е пренесла у нас след нелегално пренасяне на животни от Турция. Стигна се до нова серия от протести, а премиерът Борисов за пръв път , упреквайки БАБХ, че не обясняват добре на хората какво се е случило и че животните непременно трябва да бъда евтанизирани. \r\nНо целият политически натиск е оказал ефект на управляващите и Валентин Радев , че спрели евтаназията тъкмо заради този натиск - нещо, което беше повече от безотговорно. През това време баба Дора пък вече беше започнала да се превръща в национален герой, и сподели, че в Шарково има - както винаги има настроения и срещу националните герои - то затова се става национален герой, за да те мразят. А в целия шум и истерия ние решихме да раздадем , макар че конкуренцията бе наистина голяма и много се чудехме кой го заслужава най-вече. Започна и \"немислимото\" - 170 земеделци получиха , а на един от поредните протести от \"Биг Брадър\", което предизвика негодувание сред животновъдите.    За да дойде ред пак да се борим с африканската чума - не тази срещу дребните преживни животни. Една твърде срещу миграцията на диви прасета предизвика усмивка във всички - спорът беше могат ли глиганите да я прескочат или не могат. А нещата се нагнетиха до достатъчно сериозен размер, за да може се стигне , свързана с чумата по животните - вместо проблеми с роднина, оказва се, че си имал проблем с чумави животни, и ти искат пари, за да не ги избият. Кофти работа. \r\nНакрая се стигна и до едно твърде странно спокойствие - стана ясно, че принципно тук-там винаги ще има чума и че прасета и кози ще влизат отвсякъде, че общо взето така ще се кара дълго време, а следващото лято може да се очаква още една порция от същото. Само че този път едва ли някой ще се впечатли, понеже всяко чудо е за три дни, а после престава да бъде чудо - вместо това става баналност, даже \"стабилност\". Защото при такива кризи ни изпиват малкото останало от мозъка, а спецификите на ситуацията се оказват твърде сложни за наличните гънки - понеже нещата не са само в черно и бяло, точно както е ситуацията с при такава чума.", "date": "2018.12.26", "title": "България през 2018 година: Чумата и баба Дора"}
{"url": "https://www.actualno.com/healthy/prof-baltov-110-jivota-sa-spaseni-v-pirogov-prez-poslednite-5-dni-news_713372.html", "text": "  110 живота са спасени в Пирогов през последните 5 дни. Това отчете на брифинг изпълнителният директор на \"Пирогов\" проф. Асен Балтов, предаде БГНЕС.     Директорът обясни, че от 21 до 26 декември през спешната болница са преминали 3150 пациенти, от които 420 са били приети за лечение.   \"По време на празничните дни в болницата бяха приети 6 пациенти с инфаркт и 8 с инсулт, като те са на лечение в болницата. В токсикологията са настанени общо 45 пациенти. 5 деца са били с алкохолна интоксикация между 13 и 16 години, 5 възрастни също с алкохолна интоксикация и 3-ма възрастни с употреба на амфетамини в големи дози и 20 случая с тежки алергични реакции, свързани най-вероятно с храна”, обяви още проф. Балтов.\r\nВъпреки всичко обаче, най-много приети са били в травматологията – 100 души и добави, че през противошоковите зали са минали 26 възрастни и 14 деца.  Директорът на спешната болница направи и кратка равносметка на изминаващата година.\r\n„За първи път „Пирогов” приключва годината без увеличение на задълженията, дори счетоводно е на малък плюс, около 400 000 лева”, отчете той.   Балтов подчерта, че постепенно са се увеличили доходите на персонала, а броят на хората в администрацията е сведен до 70 души, а в болницата работят общо 2200 човека. Директорът добави още, че част от отделенията са били ремонтирани, появили са се нови такива, а догодина ще бъде създадено спешно педиатрично и очно отделение. Той обясни още, че през изминаващата година се увеличава броят на здравно неосигурените пациенти.    „През 2018 г. през болницата са преминали 12 200 неосигурени пациенти, което е с 3200 души повече спрямо миналата година. Един неосигурен пациент струва на болницата ни около 1000 лв.“, посочи Балтов.", "date": "2018.12.26", "title": "Проф. Балтов: 110 живота са спасени в \"Пирогов\" през последните 5 дни"}
{"url": "https://www.actualno.com/politics/bylgarite-nenavijdat-politicheskata-klasa-plasheshto-mnogo-smjata-sociolog-news_713367.html", "text": "  Няма съмнение, че българите ненавиждат политическия елит в страната. Нещо повече - тази ненавист е в една плашеща степен. Това заяви пред bTV социологът и анализатор Андрей Райчев.     По думите на Райчев след изпълнената със скандали 2018 година ни очаква бурна 2019 година. Още през пролетта трябвало да стане ясно дали правителството има шанс да изкара мандата си.   При всяко положение се намираме в края на една политическа епоха, тълкува той. Според социолога президентът Румен Радев не може да бъде обединител на нацията.\r\nРайчев посочи и че скандалите от изминалата година са довели ГЕРБ до непозната до този момент ситуация. Партията на премиера Борисов \"доиграва\" - не е в настъпление, а в отбрана.  \"Постарому започнаха да сочат другите, това показва много голяма слабост\", категоричен е Райчев.\r\nГЕРБ имат шансове за пълен управленски мандат само при категорична победа на изборите за Европейски парламент през май 2019 година, смята социологът.\r\nЩо се отнася до патриотите там проблемите са още по-големи, заяви той.       \"Тази коалиция се е разпаднала в дълбочина, преди година и половина се разпаднаха, когато взеха различна позиция по руския въпрос. Те са временно заедно, въпросът е докога\", сигурен е анализаторът.\r\nПредстоящите избори пък са \"последен валс\" за готвения от шоумена Слави Трифонов политически проект. Трифонов или щял да се яви на евровота, или няма да се явява изобщо на избори, защото местните избори през есента не са подходящи за дебют на нов политически проект, счита още той.\r\nРайчев коментира и речта на почетния лидер на ДПС Ахмед Доган, който заяви, че България не се нуждае от предсрочни парламентарни избори, а от програмно правителство с участието на всички парламентарни партии. Според него идеята на Доган може да се реализира в комплект с подкрепа на президентски избори.\r\nОтносно БСП Райчев анализира, че левицата винаги е страдала от липса на ярки играчи - още от времето на Лилов и Луканов.\r\nСега силните социалисти са трима плюс една млада жена, заяви Райчев и посочи фигурите на Румен Радев, Мая Манолова, Корнелия Нинова и Крум Зарков. Според него обаче в момента те просто не работят в синхрон.   ", "date": "2018.12.26", "title": "Българите ненавиждат политическата класа плашещо много, смята социолог"}
{"url": "https://www.actualno.com/europe/silen-trus-raztrese-sicilija-i-rani-njakolko-dushi-news_713358.html", "text": "  Земетресение с магнитуд 5 е регистрирано на остров Сицилия, съобщи Европейският-Средиземноморски сеизмичен център.     Епицентърът на земетресението се намира на 170 км източно от град Палермо на дълбочина 2 км.   Трусът доведе до частично срутване на къщи в провинция Катания, а четирима души бяха ранени. Това съобщи новинарският канал \"TJ-com-24\".\r\nСпоред информацията животът на пострадалите не е в опасност. Участъкът от магистрала А18, свързваща Катания с Месина, беше затворен поради повреда на пътната настилка, предаде ТАСС.  Отбелязва се също, че вулканът Стромболи на едноименния остров недалеч от Сицилия се е активизирал. Във връзка с това италианското Министерство на гражданска защита обяви код „жълто“ за ниво на опасност.", "date": "2018.12.26", "title": "Силен трус разтресе Сицилия и рани няколко души"}
{"url": "https://www.actualno.com/football/strahotni-futbolni-spektakli-ni-ochakvat-na-dneshnija-praznichen-den-news_713366.html", "text": "  Празненствата на Коледа продължават с пълна сила, като в днешния ден отрупаната трапеза ще бъде гарнирана със също толкова богата футболна програма.     Освен традиционните 9 мача от Висшата лига ще се изиграе и цял кръг в италианската Серия А.\r\nЦенителите на играта ще могат да се насладят на прекрасни срещи. Програмата започва още около обяд, когато Милан гостува на Фрозиноне. По-късно на терена с още по-трудна задача излиза лидерът Ювентус, който ще гостува на коравия Аталанта. Гвоздеят на програмата в Серия А обаче е най-късният двубой между Интер и Наполи.\r\nВ Англия погледите ще бъдат вперени във високолетящият Ливърпул, който ще брани лидерската си позиция срещу Нюкасъл. Нелека задача ще има и преследвачът Манчестър Сити, гостуващ на Лестър.   ", "date": "2018.12.26", "title": "Страхотни футболни спектакли ни очакват на днешния празничен ден"}
{"url": "https://www.actualno.com/society/kilometrichna-kolona-zapushi-vitinja-trafikyt-se-zabavja-izkustveno-news_713378.html", "text": "  Колона от 1,5 км автомобили се е образувала преди тунела „Витиня“ в посока София.     От пресцентъра на МВР информираха, че с цел намаляване на престоя в тунелите на автомагистрала „Хемус“ е организирано изкуствено забавяне на трафика преди 42 км, в посока София.   В участъка 38-36 км има стеснение поради ремонт на виадуктите. Движението се извършва двупосочно в платното посока Варна. На 33 км, в тунел „Витиня“ в посока Варна, движението отново е двупосочно.\r\nОрганите на Пърна полиция умоляват гражданите, тръгнали на път, да бъдат внимателни, толерантни и търпеливи. Водачите стриктно да спазват временната организация и указанията на органите на ред.  ", "date": "2018.12.26", "title": "Километрична колона запуши \"Витиня\", трафикът се забавя изкуствено "}
