{"url": "https://www.actualno.com/politics/borisov-radev-i-ninova-se-dyrjat-kato-prjasno-rodeni-bebeta-video-news_1417888.html", "text": "      За съжаление, има такива случаи, когато едно некадърно управление е довело до това. Така премиерът Бойко Борисов коментира пред „Дарик радио“ водната криза в Перник.      На въпрос ще бъде ли потърсена отговорност от по-висшестоящо лице, като например министър, Борисов заяви, че в България има десетки ВиК дружества, в които работят десетки хора по канализацията и водоснабдяването на различните градове и села. Съответно, няма как министри да носят отговорност за управлението на всички тези дружества.   Борисов каза, че в Перник днес е изпратена техника, която да сондира почвата с цел проверка на залежите от подпочвени води. „Предупредил съм, че няма да има празници, ще се работи. Предупредил съм работниците, че ще получат повече пари, но няма да почиват на тези светли празници. Трябва да разделим питейната от промишлената вода“, посочи министър-председателят.\r\n\"Европейската комисия излезе и само преди месец и нещо мониторинговия механизъм падна. Това е станало тази година. Той е паднал, не е останал. Само шест държави не сме подписали Истанбулската конвенция. Представете си, че ситуацията е такава - който не е подписал, няма да го пуснем в Шенген. Но при нас в партията няма кой да приеме това\", каза министър-председателят Бойко Борисов в предаването \"Годината\" по \"Дарик\".  \"Само преди няколко дни излезе статистиката на Еврокомисията, където пише, че за цяла година в България са влезли по-малко от 60 мигранти. Трябва да се каже едно огромно \"браво\" на всички, български войни бих ги нарекъл, които са защитили границите\", каза още премиерът.\r\nПремиерът коментира и темата с горенето на отпадъци, която провокира редица критики. \"Радев и Нинова се държат като прясно родени бебета. Все едно партията им не е управлявала 30 години. Когато станах кмет, боклукът на София се хвърляше в дерето на \"Суходол\" и това беше решението на управляващите преди да се появи ГЕРБ. В София е най-модерния в Европа завод за битови отпадъци, а депото в \"Суходол\" е декултивирано по най-добрия начин. В момента там е красота\", каза Борисов.         ", "date": "2019.12.21", "title": "Борисов: Радев и Нинова се държат като прясно родени бебета (ВИДЕО)"}
{"url": "https://www.actualno.com/crime/dvama-dushi-postradaha-pri-tejka-katastrofa-v-pazardjishko-news_1417884.html", "text": "      Двама души пострадаха, след като лек автомобил \"Ауди\" се блъсна в микробус \"Форд\" край пазарджишкото село Братаница. Инцидентът е станал тази сутрин като за него пред DarikNews потвърди говорителят на пазарджишката полицейска дирекция Мирослав Стоянов.      По думите му аудито е излизало от бензиностанция, но не спазило правилата за движение, отнело предимството на микробуса, който пътувал по главния път и се ударило в него.   На място са изпратени екипи на Спешна помощ и полицията, които са запазили местопроизшествието. Двамата пострадали са откарани в болница за преглед, все още няма яснота за състоянието им. ", "date": "2019.12.21", "title": "Двама души пострадаха при тежка катастрофа в Пазарджишко"}
{"url": "https://www.actualno.com/europe/za-pryv-pyt-ot-nad-200-godini-njama-da-ima-rojdestvena-liturgija-v-notr-dam-news_1417897.html", "text": "      За пръв път от 1803 г. в парижката катедрала Нотр Дам няма да бъде отслужена рождествена литургия. Осем месеца след пожара от 15 април огромен строителен кран трябва да премахне скелето, което застрашава конструкцията.      Кранът ще извърши най-деликатната операция от всички, целящи да гарантират сигурността на обекта. Очаква се акцията да започне в началото на февруари. Предстои да бъдат демонтирани една по една 10 000 тръби - общо 250 тона метал, споени и заварени от априлския пожар. Деформираното скеле застрашава свода и равновесието на катедралата.   На 15 април вечерта огромен пожар обхвана катедралата Нотр Дам. Кулата на катедралата се срути, а носещата конструкция беше в пламъци. Малко след това френският президент заяви, че Нотр Дам ще бъде възстановена до пет години. ", "date": "2019.12.21", "title": "За пръв път от над 200 години няма да има рождествена литургия в Нотр Дам"}
{"url": "https://www.actualno.com/europe/pet-koli-izgorjaha-sled-udar-v-kamion-v-rusija-news_1417907.html", "text": "      Двама души загинаха при тежка катастрофа в Русия. Според информацията пет коли са изгорели, след като камион се е ударил в тях.      Трагедията е станала заради дефектен светофар, съобщава РИА Новости, позовавайки се на информация от Министерството на извънредните ситуации. Четирима души са ранени и са в болница след инцидента.    ", "date": "2019.12.21", "title": "Пет коли изгоряха след удар в камион в Русия"}
{"url": "https://www.actualno.com/crime/xpicto-bicepov-ocydi-ppoypatypata-za-nezaonno-obvinenie-news_1417896.html", "text": "      Бившият зaм.-пpeдceдaтeл нa пapлaмeнтa и нa ДΠC Xpиcтo Биcepoв ocъди пpoĸypaтypaтa зa нeзaĸoннo oбвинeниe. Ha пъpвa инcтaнция тoй cпeчeли зaвeдeнoтo дeлo пo Зaĸoнa зa oтгoвopнocттa и дъpжaвaтa и oбщинитe зa вpeди. Πoвoдът e нaĸaзaтeлнoтo пpecлeдвaнe cpeщy Биcepoв, ĸoeтo пpиĸлючи c пълнoтo мy oпpaвдaвaнe нa тpи инcтaнции, съобщава Де факто.      C peшeниe oт 20 дeĸeмвpи зaм.-пpeдceдaтeлят нa Coфийcĸия гpaдcĸи cъд Cтeфaн Kюpĸчиeв ocъждa Πpoĸypaтypaтa нa Peпyблиĸa Бългapия дa зaплaти 15 000 лeвa oбeзщeтeниe зa пpeтъpпeни нeимyщecтвeни вpeди, „вcлeдcтвиe нa пoвдигaнeтo и пoддъpжaнeтo нa oбвинeниe в извъpшвaнe нa пpecтъплeниe oт oбщ xapaĸтep“. Дъpжaвнoтo oбвинeниe дължи нa Биcepoв и зaĸoннaтa лиxвa въpxy пpиcъдeния paзмep нa oбeзщeтeниeтo, cчитaнo oт дaтaтa нa влизaнeтo в cилa нa oпpaвдaтeлнaтa пpиcъдa 20 дeĸeмвpи 2016 г. дo дeня нa oĸoнчaтeлнoтo плaщaнe. Ocвeн тoвa пpoĸypaтypaтa тpябвa дa зaплaти нa Xpиcтo Биcepoв и cъдeбни paзнocĸи oт 170 лeвa.  Рeшeниeтo нe e oĸoнчaтeлнo, мoжe дa ce ocпopи пpeд cтoличния aпeлaтивeн cъд.   Xpиcтo Биcepoв бe пoиcĸaл oбeзщeтeниe oт 70 000 лeвa, дeлoтo пo ЗOДOB бe oбpaзyвaнo пpeз 2018 г. Пpoĸypaтypaтa ocпopвaшe пpичинитe зa пpeтъpпeнитe вpeди, пoнeжe ocвeн пpиĸлючилoтo нaĸaзaтeлнo пpecлeдвaнe cpeщy Биcepoв имaлo и дeлo зa гpaждaнcĸa ĸoнфиcĸaция пo иcĸ нa KOHΠИ.\r\nB нaĸaзaтeлнoтo пpoизвoдcтвo, cтapтиpaлo пpeз 2013 г., пpoĸypaтypaтa гo oбвинявaшe пъpвoнaчaлнo зa пpaнe нa пapи, yĸpивaнe нa дaнъци в ocoбeнo гoлeми paзмepи, нapyшaвaнe нa вaлyтния peжим, нeвяpнa дeĸлapaция пpeд Cмeтнaтa пaлaтa. Bпocлeдcтвиe oбвинeниeтo зa пpaнe нa пapи бe oттeглeнo, нo дpyгитe ocтaнaxa. A нaĸaзaтeлнaтa peпpecия cъвпaднa c oттeглянeтo нa Xpиcтo Биcepoв oт пocтa нa зaм.-пpeдceдaтeл нa пapлaмeнтa, ĸaĸтo и oт пoлитичecĸия  живoт, припомня БГНЕС.   ", "date": "2019.12.21", "title": "Xpиcтo Биcepoв ocъди пpoĸypaтypaтa зa нeзaĸoннo oбвинeниe "}
{"url": "https://www.actualno.com/curious/dneven-horoskop-za-22-dekemvri-news_1417862.html", "text": "       Овен       Денят е добър за прекарване вкъщи, но вас ще ви тегли навън. Ако не може да устоите на това си желание вземете семейството си в пътуването. Телец Усмихнете се и денят ще премине добре. С положителната си настройка може дори да привлечете и приятна изненада за себе си.   Близнаци Денят ще ви поднесе изненадваща възможност, въпреки че денят е почивен. Това може да бъде осъзнаване за нова възможност за бизнес от занимание, което до момента се правили само за удоволствие. Рак     Денят е добър за прочистване на организма. Пригответе си лека храна в малки количества. Пийте лимонов сок. Не забравяйте и за ябълките. Лъв Днес се опитайте да изхвърлите мислите за работа от главата си. Ако обаче не се получи и някаква несвършена работа ви притеснява – отдайте ѝ се! Непременно намерете време и за семейството си вечерта. Дева Днешният ден ще е светъл, както и състоянието на душата ви. Обадете се на онзи приятел,  на когото отдавна се каните да се обадите. Звездите ви обещават топла и незабравима среща.   Везни Днес трябва да отдадете дължимото на ваш близък. Направили са прекалено много за вас. Дайте си сметка с какво точно сте се отблагодарили вие. Не оставайте длъжни.    Скорпион Денят е добър за представителите на  вашия знак.  Предимство ще ви даде спокойствието, с което ще сте надарени. Прекрасен ден за споделяне на семейното щастие. Стрелец Тази неделя ще получите неочакван подарък. Покажете, че оценявате жеста високо, дори да нямате възможност да отвърнете със същото. Козирог    Тази неделя е ден за пълно спокойствие. Не се опитвайте да разрешавате проблеми. Бягайте от споровете. Водолей Днес се опитайте да влезете в кожата на другите. Ще трябва да направите компромис, за да запазите щастието си. Риби Тази неделя не поставяйте съществени задачи. Отпуснете се пред телевизора или в леглото с книга в ръка. Изключете телефона. ", "date": "2019.12.21", "title": "Дневен хороскоп за 22 декември"}
{"url": "https://www.actualno.com/montana/pravitelstvoto-otpusna-3-miliona-leva-na-obshtina-montana-za-remont-na-ulici-news_1417910.html", "text": "      Община Монтана получи 3 милиона лева за ремонт на уличната мрежа. Това съобщи кметът Златко Живков. По-голямата част от тях ще бъдат вложени в ремонти в Индустриалната зона в областния център, където работят над 1500 души. Близо 600 000 лева ще бъдат отделени и за селата.      “Благодаря на правителството. Ще изградим изцяло улица „Диана“ и други шосета, непипани от години. Изпращаме 2019 година с удовлетворение, с 10 обновени улици. Две от тях са особено важни- „Индустриална“ и „Извора“. Стремим се да правим Монтана по- чиста, по-приветлива, по-зелена.“, каза кметът, цитиран от .\r\nНа улица \"Индустриална\" се намират офисите на много стопански фирми, до които се е стигало трудно преди ремонта. Подменени са водопроводите и е извършено асфалтиране по цялото 3,5-километрово трасе. Вдигнати са стари складове в района на жп гарата, изхвърлени са стотици тонове боклук. Обновен е и районът на улицата, през който преминава жп линия. За обновлението са вложени 3,1 млн. лв. общински средства.\r\n\"Извора\" е най-старата улица в града. Тя е обновена с 440 000 лева – средства, дарени от българския емигрант в Германия Кирил Маринов съвместно с общината. Вече блесна с нов асфалт, оформени са нови 80 паркоместа. Още пет други улици са със сменени водопроводи и с ново асфалтиране.   ", "date": "2019.12.21", "title": "Правителството отпусна 3 милиона лева на Община Монтана за ремонт на улици"}
{"url": "https://www.actualno.com/asia/pekin-voennijat-budjet-na-sasht-shte-vloshi-dvustrannite-otnoshenija-news_1417915.html", "text": "      \"Приетият военен бюджет на САЩ съдържа негативни елементи, които представляват намеса в работите на Тайван, Хонконг и Синдзян”. Това заяви говорителят на комисията по външни работи на китайския парламент, цитиран от БГНЕС.      Документът нарушава сериозно принципите за „единен Китай”, подкопава съществено китайско-американските отношения и дестабилизира обстановката в Тайванския пролив. Китай изразява категорично недоволство и решителен протест по този повод, заявява говорителят, цитиран от ИТАР ТАСС.   Според представителя на парламента, Вашингтон се „ръководи от предразсъдъци”, като се намесва грубо във вътрешните работи на Китай. „Решително настояваме американската страна да се откаже от мисленето си от времето на студената война и логиката на хегемон, да спре да се меси във вътрешните работи на Китай и незабавно да предприеме ефективни мерки, за да отстрани негативните последици от подобни стъпки. Вашингтон трябва да предприеме действия, за да запази китайско-американските отношения”, подчерта говорителят на външната парламентарна комисия.\r\nНа 20 декември президентът на САЩ Доналд Тръмп подписа проекта за военен бюджет за 2020 г., който предвижда въвеждането на санкции срещу Русия. Конгресът на Съединените щати препоръчва да се следи внимателно развитието на руско-китайското военно партньорство. Като изразява подкрепа към протестиращите в Хонконг, американската страна възнамерява да повишава отбранителните възможности и боеготовността на Тайван посредством съвместни учения и продажба на оръжие.   ", "date": "2019.12.21", "title": "Пекин: Военният бюджет на САЩ ще влоши двустранните отношения "}
{"url": "https://www.actualno.com/curious/goljama-promjana-chaka-tezi-chetiri-zodii-prez-2020-news_1417510.html", "text": "                  Телец Както знаете, Телецът е един от най-паричните знаци на Зодиака. Те обичат да работят и получават финансова награда за това. Те са готови да на невероятни сили, за целите си. Тази упорита работа ще бъде оценена от високопоставените ръководства още през 2020 г. Много от лидерите отдавна гледат на представителите на тази зодия. Скоро Телецът може да очаква напредък в кариерата и успех в работата.   Рак За зодия Рак, 2020 г. също обещава много приятни бонуси, свързани с работата. Тук дилемата е в това, че представителите зодия Рак са изключително отговорни за своите задължения. Колегите ги ценят, а ръководството ги уважава. Те винаги имат своя гледна точка и не се опитват да угодят на всички. Очаква се израстване в кариерата и увеличение на заплатите още през следващата година.    Козирог     Астролозите прогнозират за Козирога нова и много обещаваща работа. Козирозите ще могат да спечелят увереност в своя професионализъм и ще започнат да работят усилено. 2020 г. ще им даде невероятни възможности, от които не е грях да се възползват. Основното е да не се оттеглят от заложените цели и да не се отказват. Дева Девите са привикнали с факта, че всичко си има място в живота им. Те изискват същото и от другите. Девата цени реда и грамотността по всички въпроси. В работата е изключително последователна и много сериозна. Така 2020 г. ще й даде положителни моменти, свързани с кариерата и работата. Те спокойно може да разчитат на напредък в кариерата, както и на повишаване на заплатите.    ", "date": "2019.12.21", "title": "Голяма промяна чака тези четири зодии през 2020"}
{"url": "https://www.actualno.com/balkani/zapadnite-balkani-edinni-chlenstvoto-v-evropejskija-syuz-njama-alternativa-news_1417899.html", "text": "      Страните от Западните Балкани са фокусирани върху пътя си към Европейския съюз и имат убеждението, че заедно могат да направят повече. Това заяви македонският премиер Зоран Заев на третата поред среща на лидери на държави от Западните Балкани, станала по-известна като инициативата „мини Шенген”. Във форума в Тирана участваха президентите на Сърбия Александър Вучич, на Черна гора Мило Джуканович и премиерите на Албания и на Северна Македония.      Зоран Заев заяви, че ще се радва след Белград следващите лидерски срещи да се проведат в Сараево и Прищина, а през май, когато приключат изборите, „ще имаме възможността да ви приемем в Северна Македония”. Той подчерта, че сътрудничеството между балканските държави ще успокои нетърпението на гражданите на тези страни относно членството в ЕС. „Процесите на трансформация ще доведат Европа тук. Очакваме институциите на държавите-членки на ЕС да признаят нашата инициатива”, подчерта македонският премиер.   Президентът на Черна гора Мило Джуканович заяви, че диалогът трябва да бъде насърчаван и лидерите трябва да положат усилия да включат всички държави от региона в него. \"Важно е на всяка регионална инициатива да се гледа като на възможност за постигане на динамичен напредък към Евросъюза\", подчерта той. „Не мисля, че участието на всички в този диалог само по себе си съдържа идеята за създаване на балкански съюз, който да замени ЕС”, заяви Джуканович Черна гора ще се противопостави категорично, ако бъдат предприети подобни опити. Държавата работи дълго и усилено в тази област, допълни той. „Наскоро заявихме, че сме против всяка идея за промяна на правилата на играта сега, след толкова години”, подчерта президентът и припомни, че тези правила бяха определени в Солун през 2003 г. и в съответствие с тях Черна гора започна преговорите през 2013 г.\r\nВ своето изявление президентът на Сърбия Александър Вучич още веднъж повтори тезата си, че без подобна инициатива малките балкански държави няма да могат да оцелеят, защото взети поотделно са малки пазари. Има голям отлив на работна ръка от Албания, Сърбия, Македония и правителствата трябва да създадат условия, за да се опитат да задържат тези хора по родните им места. Сръбският държавен глава подчерта, че при постоянна конфронтация няма да бъде възможно привличането на инвеститори. Вучич обяви, че сръбското правителство ще отдели средства за възстановяването на Дуръс и Туман.  Премиерът на Албания и домакин на срещата Еди Рама подчерта, че инициативата не изключва никого и няма специални условия за участие в нея, нито се оказва натиск върху някого да участва. „Поканихме всички в Тирана”, заяви премиерът и подчерта, че многократният отказ на косовските власти да се присъединят е неразбираем и вреден за самото Косово. „Ние сме тук, за да изградим мост между миналото и бъдещето. Моето дълбоко убеждение е, че целият този процес е в пълно съответствие с амбицията, изразена от всички страни да станат част от ЕС”, каза той.\r\nБГНЕС припомня, че началото на вчерашната среща в Тирана между Еди Рама, Зоран Заев и Александър Вучич беше посрещната с протести от страна на Движение „Самоопределение” в Тирана заради участието на сръбския президент в нея. Протестиращите заявиха, че човек, който не признава военните престъпления, не трябва да идва в Албания и да говори за свободно движение.    ", "date": "2019.12.21", "title": "Западните Балкани единни: Членството в Европейския съюз няма алтернатива"}
{"url": "https://www.actualno.com/politics/rumen-radev-trjabva-da-ima-promjana-v-konstitucijata-shte-ima-shirok-debat-po-vyprosa-news_1417874.html", "text": "      Аз мисля, че имаме сериозен системен проблем. За това инициирах тези дебати за промяна на Конституцията. Това каза президентът Румен Радев в интервю за предаването „Годината“ по Дарик.      \"Конституцията за мен е ясна и походът към правова държава не може да започне с погазване на Конституцията, няма как да го направя. За това подписах указа за Иван Гешев. За мен е важно да има този дебат. Някои чакат президентът да каже какво да промени и ние да коментираме. Аз искам да направим обратният процес, как го виждат като проблеми, като възможна промяна и академичната общност и обществото и НПО. Как го виждат тримата големи в съдебната система, как го вижда прокуратурата, как го виждат политическите партии, изпълнителната власт\", каза още президентът.  \"Да се проведе този широк дебат да се очертаят проблемите и необходимите промени. Трябва да бъдем много внимателни, защото в Конституцията не трябва да се правят промени произволно. Това е много сериозна материя, преместването на една дума може да има дългосрочни последствия. Трябва да има един добър анализ на риска. За мен трябва да има промени. Трябва да си зададем въпросите къде не успяваме въпреки тази демократична Конституция\", добави Радев.  \"Според нея трябва да има разделение на властите, но на практика няма. Според нея трябва съдебната власт да бъде независима, но тя не е. Бариера ли е срещу авторитаризма, не е бариера. Дава ли защита на правата на хората, не, не ги дава. Има много въпроси, които трябва да дебатираме и да търсим промяна, която ще изведе България от това състояние. До момента и от академичната общност и от НПО има много добър анализ, има добри и рационални предложения. Аз не бързам да давам някакви конкретни предложения. В началото на януари продължаваме с консултациите. Както казах с тримата големи, ще поканя и министъра на правосъдието. От там нататък политическите партии.\", посочи държавният глава.   Той уточни, че няма да има обща среща, защото те водят до лични отношения. \"Искам всеки да си каже каквото мисли. В същото време с хората от академичната общност и от НПО, те изразиха желание да обсъждат в работни групи в президентството. Ще работим и с тях, за да стигнем до рационално предложение. Задължително трябва да е следващата година, трудна е материята, но тя не може да се точи във времето. Аз ще предложа промени в Конституцията, защото тя не може да изпълни в искания обем замисъла в нея. Това означава, че ще бъде разгледан и един по-широк обхват на Конституцията, не само главният прокурор, не само съдебната власт, но и правата на гражданите и други механизми, които да гарантират развитието на България като демократична държава\", допълни още той. Радев отбеляза, че смята да предложи промяна в индивидуалната конституционна жалба. ", "date": "2019.12.21", "title": "Румен Радев: Трябва да има промяна в Конституцията, ще има широк дебат по въпроса"}
{"url": "https://www.actualno.com/society/sblysyci-na-porednija-protest-v-pernik-news_1417928.html", "text": "      Протестиращи блокираха кръговото движение на квартал „Изток“ в Перник. Това е главният път, който води към автомагистрала „Струма“. Основните искания на гражданите са за оставка на министъра на регионалното развитие Петя Аврамова. Те също настояват предишният директор на ВиК дружеството в града да бъде разследван за злоупотреби, които са довели до източването на язовир „Студена“.      За кратко протестиращите влязоха във физически сблъсъци със силите на реда. По този начин полицаите предотвратиха затварянето на самата магистрала. Целият квартал „Изток“ е блокиран от жандармерия. Към тях прииждат все повече и повече полицейски коли, а движението от квартал „Изток“ по посока София остава блокирано, съобщава БНТ.   Кметът на Перник Станислав Владимиров обяви по-рано днес бедствено положение заради кризата с водата. Решението за въвеждане на извънредната мярка бе взето след заседание към Кризисния щаб на общината. На него присъства и министърът на икономиката Емил Караниколов. Още днес започват действия по осигуряване на алтернативни източници на вода за града, допълни кметът на Перник.\r\nВодният режим в Перник е от три седмици. Въпреки липсата на вода в града и прилежащите му села, в КЕВР бе обсъдена и по-висока с 3% цена на водата в Перник от следващата година. Окончателно решение ще се вземе от регулатора на закрито заседание в последните дни на 2019 г.   ", "date": "2019.12.21", "title": "Сблъсъци на поредния протест в Перник"}
{"url": "https://www.actualno.com/plovdiv/dve-jeni-i-dete-postradaha-pri-pojar-v-plovdiv-news_1417931.html", "text": "      Две жени и дете са пострадали при пожар в Пловдив, съобщиха от пресцентъра на Главна дирекция \"Пожарна безопасност и защита на населението\".      Сигнал за пожара в апартамент под тепетата е подаден около 14.40 ч. вчера следобед в оперативния център на пловдивската пожарна. На място са изпратени два екипа на пловдивската Втора пожарна, които са успели да угасят огъня, съобщава Дарик.   Собственичката на жилището - 83-годишна жена и живеещите при нея 34-годишна жена и 5-годишно дете са били обгазени от дима. Оказана им е първа помощ от спешен екип на място. Двете жени и детето не са откарани в болница. Изгоряла е цялата покъщнина в апартамента. Огнената стихия е унищожила бяла, черна и компютърна техника и мебелите, опушени са и стените на жилището. Няма информация от какво е предизвикан пожарът.   ", "date": "2019.12.21", "title": "Две жени и дете пострадаха при пожар в Пловдив"}
{"url": "https://www.actualno.com/society/novinite-naj-vajnoto-za-denja-21-dekemvri-news_1417936.html", "text": "      Редакционният екип на ви представя най-важните новини за изминалия ден, 21 декември.       \"Все едно партията им не е управлявала 30 години. Когато станах кмет, боклукът на София се хвърляше в дерето на \"Суходол\" и това беше решението на управляващите преди да се появи ГЕРБ. В София е най-модерния в Европа завод за битови отпадъци, а депото в \"Суходол\" е декултивирано по най-добрия начин \", каза Борисов пред Дарик.   Аз мисля, че имаме сериозен системен проблем. За това инициирах тези дебати за промяна на Конституцията. Това каза президентът Румен Радев в интервю за предаването „Годината“ по Дарик. Финансовият министър Владислав Горанов обяви, че България може да замени лева с евро на 1 януари 2023 г. В ефира на \"Дарик радио\" той уточни, че страната не е подала официално документ за кандидатстване, за да бъде приета в механизма ЕРМ 2, така наречената чакалня на еврозоната.     Бившият зaм.-пpeдceдaтeл нa пapлaмeнтa и нa ДΠC Xpиcтo Биcepoв ocъди пpoĸypaтypaтa зa нeзaĸoннo oбвинeниe. Протестиращи блокираха кръговото движение на квартал „Изток“ в Перник. Това е главният път, който води към автомагистрала „Струма“. От днес в града е обявено бедствено положение.    26-годишен мъж почина от прободна рана във врата след скандал в кв. \"Столипиново\" в Пловдив. Това съобщи говорителят на ОДМВР в Пловдив, предаде БНТ. Днес се навършват 18 години от трагедията пред столичната дискотека \"Индиго\", погубил седем детски живота, предава БГНЕС. При инцидента през 2001 година загинаха 7 деца, а 12 пострадаха, стъпкани и задушени. Няма пречки за мач между Кубрат Пулев и Антъни Джошуа за световната титла в IBF. Това стана, след като стана ясно, че другият задължителен претендент Олександър Усик вече е уредил среща с Дерек Чисора на 7 март. ", "date": "2019.12.21", "title": "Новините: Най-важното за деня, 21 декември"}
{"url": "https://www.actualno.com/society/utre-nastypva-astronomicheskata-zima-news_1417933.html", "text": "      Утре в 6:19 часа сутринта настъпва астрономическата зима и зимното слънцестоене. С него идва най-дългата нощ и най-краткият ден.      Слънцестоенето е астрономическо понятие, обозначаващо определено положение на Слънцето по неговия видим път върху небесната сфера. Зимното слънцестоене е астрономическо явление, което се случва, когато наклонът на оста на въртене на Земята спрямо слънцето има най-голяма стойност.   От 23 декември денят започва да нараства, докато се изравни с нощта с идването на пролетното равноденствие. ", "date": "2019.12.21", "title": "Утре настъпва астрономическата зима"}
{"url": "https://www.actualno.com/europe/otbeljazvat-brexit-s-nova-moneta-ot-50-pensa-news_1417937.html", "text": "      Британското правителство разпореди да бъде пусната нова монета от 50 пенса по случай излизането на Обединеното кралство от Европейския съюз, предвидено за 31 януари. Това предаде Франс прес, цитирана от .      През октомври британското финансово министерство бе принудено да спре тази монета заради промяна в датата на Брекзит, който се очакваше да стане на 31 октомври, но бе отложен за трети път за края на януари. Един милион монети бяха претопени. Решението да се възстанови производството им този път с новата дата бе взето след съкрушителната победа на консерваторите, оглавявани от твърдия привърженик на Брекзит, премиера Борис Джонсън, на предсрочните избори на 12 декември.   Монетата от злато, сребро или медно-никелова сплав ще носи посланието \"Мир, благоденствие и приятелство с всички народи\".   ", "date": "2019.12.21", "title": "Отбелязват Brexit с нова монета от 50 пенса"}
{"url": "https://www.actualno.com/society/prognoza-za-vremeto-21-dekemvri-sybota-news_1417773.html", "text": "      Минималните температури ще са между минус 1° и 4°, по-високи по морския бряг. Това съобщи за Агенция \"Фокус\" Георги Цеков, дежурен синоптик в Националния институт по метеорология и хидрология (НИМХ). Утре югозападният вятър ще се усили, в Източна България ще е умерен и временно силен. Мъглите в повечето райони ще се разсеят, а от запад ще започне ново увеличение на облачността. Максималните температури ще са от 8-9° в крайните северозападни райони до 17-18° на места в Източна България. Атмосферното налягане бързо ще се понижава и ще е по-ниско от средното за месеца.      Над Черноморието облачността ще е променлива, с повече слънце преди обяд. Ще духа умерен, след обяд и силен югозападен вятър. Максимални температури на въздуха: 14°-18°. Температура на морската вода е 11°-13°. Вълнението на морето ще бъде 2-3 бала.\r\nНад планините облачността ще е променлива, по-често значителна. След обяд на отделни места слабо ще превали. Ще духа силен, след обяд по откритите части и бурен запад-югозападен вятър. Максимална температура на 1200 метра – около 11°, на 2000 метра – около 5°.\r\nВ неделя облачността ще бъде по-често значителна и на места ще превалява дъжд, повече като количество в Югозападна България. Вятърът ще се запази югозападен, в Източна България умерен и силен, и температурите ще останат високи, дневните - до 16°-18°. Само в северозападните райони, където ще е почти тихо, през по-голямата част от деня ще е с мъгла, ще остава и с ниски температури.  В началото на следващата седмица от запад-северозапад, с умерен, в Дунавската равнина временно силен вятър, ще нахлува сравнително студен въздух. Температурите ще са с малък денонощен ход и постепенно ще се понижават. В понеделник все още в много райони, главно в източната половина от страната, ще вали дъжд, в местата с надморска височина над 800-900 метра - сняг. Във вторник валежите ще намалеят, ще бъдат на отделни места и слаби. С понижението на температурите в нощните часове в западната част на Предбалкана и във високите котловини на Западна България ще превали слаб сняг. ", "date": "2019.12.21", "title": "Прогноза за времето - 21 декември (събота)"}
{"url": "https://www.actualno.com/america/donald-trymp-shte-proiznese-godishnoto-si-poslanie-na-4-fevruari-news_1417779.html", "text": "      Лидерката на Камарата на представителите в американския конгрес Нанси Пелоси отправи към президента Доналд Тръмп покана да произнесе на 4 февруари 2020 г своето годишно послание „За състоянието на страната” пред двете камари на Конгреса. Държавният глава е приел предложението, съобщи заместник-говорителят на прес-службата на Белия дом Хоугън Гидли.      БГНЕС припомня, че Камарата на представители гласува за отстраняването на 18 декември. Тръмп пожела гласуването в Сената, горната камара на Конгреса, да се проведе колкото се може по-бързо. Очаква се Сенатът да подкрепи президента и той да остане на своя пост.   Пелоси е сред лидерите на антитръмписткия лагер и бе гореща привърженичка на процедурата по импийчмънта. Поканата й към Тръмп може да се тълкува като приемане на факта, че импийчмънтът ще се провали в Сената, където мнозинство има Републиканската партия. ", "date": "2019.12.21", "title": "Доналд Тръмп ще произнесе годишното си послание на 4 февруари "}
{"url": "https://www.actualno.com/crime/boj-v-stolipinovo-zavyrshi-sys-smyrtta-na-26-godishen-myj-news_1417873.html", "text": "      26-годишен мъж почина от прободна рана във врата след скандал в кв. \"Столипиново\" в Пловдив. Това съобщи говорителят на ОДМВР в Пловдив, предаде БНТ.      Сигналът е получен в 12 часа за възникнал скандал между две лица на ул. \"Батак\" в квартал \"Столипиново\". Екипите на полицията са установили починал на място мъж вследствие на прободна рана.   Извършителят, на 24 години, е задържан на място. И в момента на мястото на инцидента има екипи на Специализирани полицейски сили и Шесто РУ. Ситуацията е овладяна и няма напрежение в квартала, съобщават още от полицията. ", "date": "2019.12.21", "title": "Бой в \"Столипиново\" завърши със смъртта на 26-годишен мъж "}
{"url": "https://www.actualno.com/politics/kornelija-ninova-za-5-godini-nad-700-000-tona-bokluci-sa-vlezli-v-bylgarija-news_1417894.html", "text": "      „Нося ви документи, подписани от министър Владислав Горанов. Те показват, че от 2014г. до2019г. 736 хиляди тона боклуци от трети страни са влезли в България. Също така се внасяни 3 тона болнични отпадъци в България”. Това заяви председателят на НС на БСП Корнелия Нинова пред \"Дарик радио\".      „Събитието на 2019 г., което ще бъде и на 2020 г. и е събитието на бъдещето е водата, чистият въздух, чистата храна и горенето на боклуците в България. Много неща могат да се простят на една власт, но не мога да проумея как е възможно България да бъде превърната в сметището на света”, коментира Нинова.   Лидерът на БСП показа и документ от министъра на околната среда и водите Нено Димов,който гласи, че 534 фирми внасят боклука в България. \"Дишаме рак, пием отрова. Ще внесем законова промяна да забраним вкарването на боклуците от трета страна”, обясни тя. Нинова припомни, че лично е посетила с. Яворец и е видяла с очите си разпокъсаните бали с боклуци, включително болнични, които инвеститорът иска да промива във водата на селото и да пуска отпадъците в реката.\r\nНинова коментира и представянето на БСП на европейските и на местните избори: „Ние сме единствената партия, която увеличи броят на евродепутатите си. Също така увеличихме общинските си съветници и кметове на местните избори.\" Тя отбеляза, че купеният и корпоративният вот, невалидните бюлетини и подмяната на истинския вот на хората са попречили на левицата да завоюва по-добри резултати на европейските и местни избори. „Върху нашите кандидати имаше натиск и заплахи, но те се справиха. Поздравявам всички, които работеха за тези избори при много тежки условия”, заяви Корнелия Нинова.  Лидерът на социалистите обяви, че БСП трябва да продължи по пътя, по който е поела - да бъде категорична опозиция и чиста и ясна алтернатива, както и реформата в партията да продължи. „Предстои ни и за пръв път в над сто годишната ни история пряк избор на председател. Останалите европейските страни като Франция, Германия, Великобритания, Испания отдавна са минали по този начин на избори. В другите страни това доведе до мобилизация в партиите, вярвам, че и тук ще стане така”, обясни тя.\r\n„Искам да продължа промяната в БСП. Платформата, с която ме избраха бе „Промяна в БСП, за да променим България”. Три години правим много болезнена промяна – шумна,публична, с различни мнения. Искам промяната да стане необратима, защото отговаря на очакванията на хората”, каза Корнелия Нинова. Тя даде пример с въвеждането на мандатност на народните представители до 3 мандата и до 2 мандата на председател на БСП. „Тези промени целят обновление. На местните избори имахме над 500 кандидати до 35 години. Това не се е случвало досега в БСП. Сигурна съм, че и другите системни партии ще минат по този път. Ще ни последват, но много закъсняха. Ние започнахме преди три години, а те тепърва\", допълни Нинова.    ", "date": "2019.12.21", "title": "Корнелия Нинова: За 5 години над 700 000 тона боклуци са влезли в България"}
{"url": "https://www.actualno.com/crime/peshehodec-zagina-udaren-ot-kamion-v-blagoevgrad-news_1417814.html", "text": "      56-годишен пешеходец почина в МБАЛ-Благоевград, след като бе прегазен от товарен камион, предаде БГНЕС. Сигналът за инцидента е подаден в 19:40 часа вчера в жилищен комплекс Струмско.      Трагедията се е разиграла в района на 6-то основно училище на улица „Яне Сандански”. Мъжът е транспортиран в болницата в много тежко състояние, с рани по цялото тяло, и два часа по-късно е починал в реанимацията.    ", "date": "2019.12.21", "title": "Пешеходец загина, ударен от камион в Благоевград"}
{"url": "https://www.actualno.com/society/ivan-geshev-razsledvat-se-nad-15-sluchaja-svyrzani-s-apartamentgejt-news_1417820.html", "text": "      Работи се по повече от 15 случая, свързани с аферата „Апартаментгейт“. Това заяви в интервю за „ “ новоизбраният главен прокурор Иван Гешев. По думите му, за всеки един от случаите има наблюдаващ прокурор, който преценява дали има, или не извършено престъпление.      „На българските граждани трябва да е ясно, че не всяко деяние е престъпление. То може да е конфликт на интереси, административно нарушение или нарушение на морала. А и не всяко престъпление може да бъде доказано“, категоричен е Гешев.   Що се отнася до къщите за гости, случаите са над 100, като има образувани над 21 досъдебни производства. „Това означава, че има над 100 наблюдаващи прокурори, 21 от тях са преценили, че има данни за престъпление. Като административен ръководител имам поглед, но не главният прокурор взема решенията. Това е част от проблема. През годините не е обяснявано достатъчно. Административният ръководител ръководи, помага, но не взема конкретните решения. В момента главният прокурор е в голяма степен администратор“, допълва Иван Гешев.\r\nАферата \"Апартаментгейт\" избухна след медийни публикации, според които висши представители на властта са се облагодетелствали, като са закупили луксозни жилища на ниски цени. Разследването доведе до оставките на заместник-председателя на ГЕРБ Цветан Цветанов, правосъдният министър Цецка Цачева, както и на председателя на КПКОНПИ Пламен Георгиев.   ", "date": "2019.12.21", "title": "Иван Гешев: Разследват се над 15 случая, свързани с \"Апартаментгейт\""}
{"url": "https://www.actualno.com/society/prevryshtat-stolichnija-bulevard-marija-luiza-v-peshehodna-zona-news_1417913.html", "text": "      Крайното решение на проекта за булевард \"Мария Луиза\" в София е свързано с трансформирането му като пешеходна зона. Това каза главният архитект на Столична община арх. Здравко Здравков пред БНТ.      \"Проектът, който разработва арх. Захариев, следва да бъде разглеждан в няколко етапа. Крайното решение е трансформирането на \"Мария Луиза\" като пешеходна. Проектът трябва да претърпи своето поетапно развитие с изнасянето на трафика по \"Данаил Николаев\". Обвързването на трафика по \"Данаил Николоев\" или преразглеждане на трасето на \"Паисий Хилендарски\"\", каза още арх. Здравков. Според него проектът разглежда и изпълнението на транспортно-комуникационния възел.   \"В момента това, което се прави като градоустройствена разработка, трябва да доведе до разработването на подробен устройствен план\", допълни още главният архитект. Той уточни, че това няма да се случи 2020 г., но трябва да има потенциала в града и да има хоризонт. \"Пространството около Централна жп гара чисто пешеходно се намира на 15 минути от \"Света Неделя\". Чисто географски във времето бул. \"Сливница\" и жп гарата са се превърнали в градски бариери, които чрез правилни градоустройствени намеси, бихме могли да ги преодолеем и да променим отношението изобщо към тази част на града. Пазарните стойности дори на имотите, разположени северно от бул. \"Сливница\" са значително по-ниски от тези, които се намират от южната част. Да не говорим тези, които се намират от южната страна на \"Тодор Александров\" и бул. \"Дондуков\", обясни още арх. Здравков.\r\nВъв връзка с многофункционалната зала, която се планира да бъде изградена в района на Централна жп гара, арх. Здравков поясни, че става въпрос за мястото на бившата автогара, която се намира срещу Централна жп гара. \"В момента подготвяме задание да определим капацитета на залата, за какъв тип дейности ще бъде. Има търсене за нова сграда на Филхармонията. Заедно с Министерство на културата ще обсъдим конкретните функции\", допълни още той.   ", "date": "2019.12.21", "title": "Превръщат столичния булевард \"Мария Луиза\" в пешеходна зона"}
{"url": "https://www.actualno.com/health/ucheni-otkriha-novi-polzi-ot-kofeina-news_1417827.html", "text": "      Американски учени от университета в Илинойс откриха, че кофеинът може да компенсира негативните последици вследствие неправилно хранене. Той може да забави отлагането на липиди и да намали нивото на триглицериди в организма, установи изследване, публикувано на сайта MedicalXpress, цитирано от БГНЕС.      Съобщава се, че плъховете, на които в продължение на 4 седмици е даван кофеин от чай мате, са наддали с 16 % по-малко и са били с 22 % по-малко мазнини в сравнение с онези, които не са получавали кофеин. И на двете групи опитни животни разкладката е съдържала 40 % мазнини, 45 % въглехидрати и 15 % протеини. Количеството на използвания кофеин е бил с еквивалента на 4 чаши кафе за човек.   Мате е напитка, който се приготвя от изсушени нарязани листа и млади издънки от дървото мате и се отличава с високо съдържание на кофеин. На учените им предстои да разберат как мате и кофеинът могат да помогнат на хората с наднормено тегло, затлъстяване и нарушена обмяна на веществата. ", "date": "2019.12.21", "title": "Учени откриха нови ползи от кофеина "}
{"url": "https://www.actualno.com/society/seriozno-povishenie-na-taksa-smet-v-ajtos-news_1417868.html", "text": "      С цели 65% поскъпва такса смет в община Айтос от догодина. Решението бе взето по предложение на кмета Васил Едрев на последното за годината заседание на общинския съвет и предизвика разгорещени дебати, съобщава 24 часа.      Драстичното поскъпване се налагало заради увеличената от държавата такса за депониране на отпадъци от 57 на 69 лв. за тон и сключеният нов договор за над 800 хил. лв. със сметопочистващата фирма. Увеличението бе подкрепено от ГЕРБ и двама съветници от БСП и НДПС, срещу него гласуваха от ДПС, Воля, БДЦ и останалите от соцпартията.   Според ДПС основният мотив на администрацията да вдигне налога бил, че общината дофинансирала миналата година план-сметката за битови отпадъци и не искала да се повтори ситуацията и през 2020 г. От движението обаче прогнозираха, че и с по-високия данък тя отново няма да бъде изпълнена догодина, тъй ставал непосилен за много айтозлии и събираемостта на таксата била под въпрос. Те предложиха плавно поскъпване с 35%, което обаче не бе прието. Бившият кмет на Айтос Ивелин Йорданов пък поиска отлагане на увеличението, докато не се проведе обществено обсъждане в Айтос. ", "date": "2019.12.21", "title": "Сериозно повишение на такса смет в Айтос"}
{"url": "https://www.actualno.com/curious/4-te-zodii-s-nova-lubov-prez-januari-news_1417509.html", "text": "              Близнаци    Очаква се Близнаците да имат сложни отношения с колеги и роднини. Възможно е да има кавги, разногласия по важни въпроси и в резултат на това проблеми в семейството и кариерата. В януари, Близнаците може да са обзети от голямата любов. За самотните представители на тази зодия, много вероятно е да срещнат спътника на живота си. Лъв   Лъвовете чакат сериозни промени, а не фактът, че представителите на този зодиакален знак ще са готови за всичко ново. Астролозите прогнозират сериозни любовни тестове, изходът, от които ще се нареди по най-добрия начин и това ще балансира живота им. Има само доброто едно добро решение, което ще помогне на Лъвовете да поддържат своя съюз с избраника/цата на сърцето си. Всичко това ще стане, още в старта на януари 2020 г. Стрелец    Представителите от зодия Стрелец, трябва да са готови и да очакват новини в началото на годината. Понякога ще възникнат ситуации, в които няма да знаят, какво да грабнат първо. Хубавото при тях е, че след всяко нещастие ще последва глътка щастие. Само присъщият оптимизъм на Стрелеца ще помогне да преодолеят черни моменти с минимални загуби, да не се депресират и да дишат по-спокойно до февруари. И разбира се, тук Стрелецът ще го крепи единствено тя – Любовта!     Водолей Малко вероятно е да се ожени през януари, но романтиката ще витае дълго. Това важи особено за мъжете Водолей. Те имат цял ​​месец и море от внимание, флирт, запознанства. Изобилието от всичко това, няма да даде шанс за сериозна връзка. В главата на Водолея има не ураган от вятър, а приятен ветрец. Може да се влюби, но чувствата няма да продължат дълго. Това се отнася, както за мъжете, така и за жените. Жените Водолей ще имат по-малък шанс да уредят личния си живот, но последната седмица на януари ще даде познанство, което може да се превърне в нещо повече, ако, разбира се, го искат. Новата 2020 година трябва само да настъпи. За да имат повече късмет, трябва да поемат инициативата. Звездите ще са с тях! ", "date": "2019.12.21", "title": "4-те зодии с нова любов през януари"}
{"url": "https://www.actualno.com/society/objaviha-bedstveno-polojenie-v-pernik-news_1417834.html", "text": "      Кметът на Перник Станислав Владимиров обяви бедствено положение в града заради кризата с водата. То ще трае седем дни, съобщи bTV.      Решението за въвеждане на извънредната мярка бе взето след заседание към Кризисния щаб на общината. Заседанията на щаба ще продължат, като в хода на действията, бедственото положение може да бъде удължено. На него присъства и министърът на икономиката Емил Караниколов. Още днес започват действия по осигуряване на алтернативни източници на вода за града заради критично ниските нива на язовир „Студена“, допълни кметът на Перник    ", "date": "2019.12.21", "title": "Обявиха бедствено положение в Перник"}
{"url": "https://www.actualno.com/europe/ot-nova-godina-po-visoki-ceni-na-alkohola-v-rusija-news_1417845.html", "text": "      Вдигат минималните цени на дребно на алкохол в Русия от 1 януари 2020 г. След увеличението, половин литър водка ще скочи от 215 на 230 рубли, което е около 6,50 лева, а за коняка увеличението е от 388 на 433 рубли за същото количество, пише Сега.      Министерството на финансите определя и минималните изкупни цени от производителите на водка в размер на 193 рубли за 0,5 литра, а за коняк - 342 рубли. Минималните цени на алкохола са въведени от Министерството на финансите през 2009 г., за да се противодейства срещу нелегалното производство. В момента се обсъжда възможността за въвеждане на минимална цена на дребно и за различните категории вина.    ", "date": "2019.12.21", "title": "От Нова година: По-високи цени на алкохола в Русия"}
{"url": "https://www.actualno.com/chronicles/mari-kuri-i-pier-kuri-otkrivat-nov-himichen-element-radij-news_1417854.html", "text": "      Радият е открит през 1898 г. от Пиер и Мари Кюри. Наименованието идва от латинската дума radius – лъч. Преди и по време на Първата световна война се е използвал като луминофор в ръчните часовници. Днес приложението му е силно ограничено, като се използва единствено за научни цели.      Радият се съдържа в най-богатите на него уранови руди до 0,2 g на тон руда. Понастоящем радият се получава в относително големи количества в Канада.   Радият е сребристо бял метал, достатъчно мек. Радиевите соли багрят безцветния пламък в червено. Разлага студената вода буйно. Той е по-силен редуктор от бария. Прясно получените соли на радия са безцветни, но след късо време се оцветяват в жълто, после в кафяво вследствие на радиоактивно лъчение. Както радият, те всички светят, като на тъмно се наблюдава зелено светене. При отделяне на едно хелиево ядро се получава радон.\r\nВалентността му е непроменлива-винаги втора.   ", "date": "2019.12.21", "title": "Мари Кюри и Пиер Кюри откриват нов химичен елемент – радий"}
{"url": "https://www.actualno.com/crime/18-godini-ot-tragedijata-pred-diskoteka-indigo-news_1417792.html", "text": "      На 21 декември се навършват 18 години от трагедията пред столичната дискотека \"Индиго\", погубил седем детски живота, предава БГНЕС. При инцидента през 2001 година загинаха 7 деца, а 12 пострадаха, стъпкани и задушени.      Всяка година на мястото на бившата дискотека на стадион \"Юнак\" се събират оцелелите от трагедията деца и родители на жертвите, за да си спомнят за загиналите Виктория Миркова, Димитър Андреев, Елена Спандониева, Кристина Кабакчиева, Любомира Захариева, Мадлен Николова и Цветелина Ралчовска.   Осъдени за трагедията пред дискотеката на глоба от по 800 лева бяха охранителите Георги Василев и Анри Силаги. Бившият председател на Държавната агенция за младежта и спорта Цвятко Барчовски получи 3 месеца затвор с тригодишен изпитателен срок и глоба от 1500 лева, а управителят на заведението Ангел Николов – глоба от 3000 лева.\r\nДелото беше връщано и започваше отначало няколко пъти. На 20 декември 2002 година Софийският апелативен съд прекрати делото и го върна на Софийска градска прокуратура за отстраняване на допуснати съществени нарушения. Последва и второ връщане на делото. Процесът бе насрочен за трети път на 30 март 2006 година. Ден преди това прокуратурата внесе за трети път обвинителния акт.   ", "date": "2019.12.21", "title": "18 години от трагедията пред дискотека \"Индиго\" "}
{"url": "https://www.actualno.com/celebrate/sv-mychenica-ulianija-news_712387.html", "text": "      Св. Юлиания била дъщеря на знатни и богати родители езичници, които живеели във Витиния (Мала Азия) в края на ІІІ век. Още малка тя била сгодена за един момък, на име Елевсий, също така от знатен род и езичник.      Като пораснала, тя имала случай да се просвети чрез вярата в истинския Бог и се убояла да свърже съдбата си с идолопоклонник. Затова, когато дошло време да се омъжи, заявила на Елевсия, че ако той не повярва в Христа, Комуто тя служи, да си търси друга годеница.   Като съобщил за това на родителите на Юлиания, Елевсий заедно с тях я убеждавал да се отрече от вярата в разпнатия Христос, но никакви просби, нито убеждения не били в състояние да склонят младата християнка да отстъпи от Тогова, Комуто тя се предала безвъзвратно.\r\nРазгневен до крайност от това, което му се показвала като непонятна упоритост от страна на Юлиания, баща й се отнесъл към нея със зверска жестокост. Безпощадно я бил и най-после пребита, я дал да я съди Елевсий, който в това време бил управител. Зарадвал се той отначало на възможността да отмъсти на отхвърлилата го годеница, но като наблюдавал необикновената й красота, Елевсий отново започнал да я моли да се свърже с него, като обещавал никога да не я принуждава да се покланя на езическите богове.  - Не мога аз да бъда твоя жена, докато ти не станеш християнин – отговорила му Юлиания.\r\n- Бих се съгласил на това, моя възлюбена – отвърнал Елевсий, - ако не се страхувах, че като узнае за това императорът, ще ме лиши не само от сан, но и от живот.   - Ако ти се страхуваш от своя смъртен и временен цар, то как аз мога да не се страхувам от моя Цар безсмъртен, Който владее над всички люде и над земните царе, и как мога да се свържа чрез брачен съюз с Неговия враг? Обърни се към моя Бог, ако не – постъпвай с мене както искаш. Никакви мъчения няма да ме заставят да отстъпя от Него.    И действително, нито молби, нито най-безчовечни изтезания не могли да победят неустрашимата изповедница на името Христово. Съблечена гола, привързана с въжета, тя била бита отначало със сухи жили, после я обесили за косата, тъй че кожата с косата се отделяла от главата. В същото време изтезавали тялото й с остро желязо и измъчена, едва жива я хвърлили в тъмница. Но сърцето на мъченицата горяло от пламенна молитва и тя с неземна утеха превъзмогвала телесната болка. На другия ден отново взели да мъчат Юлиания, но, покрепяна от истинска божествена сила, тя и в огъня оставала невредима.\r\nПоразен от свръхестествената сила, с която мъченицата понасяла изпитанията, превишаващи човешките сили, народът славел Бога на Юлиания, Който прави чудеса, и въодушевен от възторг, изповядал Христа, едничкия истински Бог.\r\nПо време на страданията на Юлиания повярвали около 630 души. Всички те веднага били посечени с меч, като приели по такъв начин Кръщение чрез своята кръв. Най-после и Юлиания била обезглавена. Това станало към 290 г. Тялото й било погребано от християните, и над гроба й била построена църква.     ", "date": "2019.12.21", "title": "Св. мъченица Юлиания"}
{"url": "https://www.actualno.com/society/s-nad-35-miliona-leva-razvivat-peshternija-turizym-v-rodopite-news_1417858.html", "text": "      С над 3,5 милиона лева ще развиват пещерния туризъм и ще опазват прилепите в пограничния регион между България и Гърция. Средствата са осигурени от управляваната от Министерството на регионалното развитие и благоустройството Програма за трансгранично сътрудничество Гърция-България 2014-2020 година.      Три са проектите, които ще бъдат финансирани, съобщиха от министерството на регионалното развитие и благоустройството. Първият е за развитие на минния туризъм в общините Мадан и гръцката Пилеа-Хортиатис и е на стойност над 1,4 млн. лв. С част от средствата ще се подобри достъпът до пещера „Шаренка“ край българския град. Една от атракциите в нея са восъчните фигури в естествен ръст на древни траки-миньори. През Бронзовата епоха те са добивали полезни изкопаеми в пещерата и са ги преработвали на място чрез специална пещ. С друга част от финансирането изоставен рудник ще бъде пригоден за туристически посещения. Планирано е в мината да има две изложбени помещения, в които да бъде подредена музейна експозиция. Ще бъде възстановена старата железопътната линия и по нея ще се движи минен влак.   По проекта ще бъде обновен и преоборудван единственият по рода си Музей на минното дело в Мадан. Неговата гордост е уникалната „Кристална зала – Родопски кристал“, която показва богатството и красотата на подземния свят с колекция от 581 минерала. Предвижда се още към музея да заработи информационен център, да се обнови пространството пред сградата и да бъде разработен маркетингов план за развитие на тематичен туризъм. Основната идея на проекта е мините и кариери в трансграничния българо-гръцки регион да се превърнат в атрактивни и функциониращи места за посещение.\r\nПо друг проект с малко над 1 млн. лв. ще бъде изготвена карта с местообитанията на прилепи по поречието на река Места и пещерите около Момчилград и Комотини в трансграничния регион между България и Гърция. Акцията е част от проекта „Устойчиво опазване на прилепите в трансграничния регион“/BatsConserve“. Партньори по проекта са Югозападен Университет \"Неофит Рилски\" и Солунският университет. Целта е чрез съвместни дейности да се постигне по-добро опазване на прилепите и да се подобри състоянието на популациите им в рамките на трансграничния регион. Екипите ще търсят решение на предизвикателствата, пред които е изправен видът – увеличената употреба на пестициди в селското стопанство, които тровят прилепите, нарушаване на колониите им от хората, които изследват пещерите през зимата и др. По проекта ще се извършат проучвания, оценки и предприемане на съвместни мерки за опазване на значителни местообитания на прилепите не само в зоните на Натура 2000, но и в заобикалящите територии. Ще бъде създадена и база данни за състава на видовете и състоянието им в района на проекта, оценки на видовото разнообразие, активността и местообитанията на прилепите и потенциалните заплахи за вида.  По Програмата за трансгранично сътрудничество Гърция-България се реализира и проектът „Интегриран подход за развитие на културни и природни обекти в Чепеларе, България и Просочани, Гърция“. От българска страна с над 1,1 млн. лв. се обнови Музеят на родопския карст в Чепеларе, който е единственият музей на пещерите в Югоизточна Европа. Реконструирани са всички помещения на сградата, като е запазено функционалното им предназначение. Монтирана е нова декорация, имитираща карстова пещера с отливки, която е изключително впечатляваща и атрактивна. Обособено е помещение за сувенири. Пространството в централната зона на сградата е преустроено в мултимедийна зала. Изцяло обновено е и оборудването в музея - експонатите са разположени и аранжирани върху съвременни нови стъклени шкафове, изложбени маси, полици и витрини. ", "date": "2019.12.21", "title": "С над 3,5 милиона лева развиват пещерния туризъм в Родопите"}
{"url": "https://www.actualno.com/business/goranov-bylgarija-moje-da-prieme-evroto-ot-2023-godina-news_1417851.html", "text": "      Финансовият министър Владислав Горанов обяви, че България може да замени лева с евро на 1 януари 2023 г. В ефира на \"Дарик радио\" той уточни, че страната не е подала официално документ за кандидатстване, за да бъде приета в механизма ЕРМ 2, така наречената чакалня на еврозоната.      \"Няма да кандидатстваме, преди да сме сигурни, че ще ни приемат. Репутационните щети иначе могат да бъдат много големи\", коментира финансовият министър.   Горанов за пореден път обяви, че е напълно реалистично до края на април, че дори и по-рано, България да влезе в чакалнята. По думите му заради валутния борд страната няма смисъл да стои в чакалнята и един ден, но ще ѝ се наложи да спази срокът преди да бъде въведено еврото, който е около 2-3 години. \"Ако през април 2020 г. попаднем в механизма ЕРМ 2, то тогава на 1 януари 2023 г. е реалистично да приемем еврото\", допълни финансовият министър. ", "date": "2019.12.21", "title": "Горанов: България може да приеме еврото от 2023 година"}
{"url": "https://www.actualno.com/america/dvama-ubiti-sled-strelba-v-sasht-news_1417842.html", "text": "      Двама души загинаха след стрелба в американското градче Уинстън-Сейлъм, в щата Северна Каролина. Работещ в една от градските служби за благоустройство е застрелял свой колега, с когото отдавна бил в лоши отношения. Впоследствие нападателят е бил убит в престрелка с полицията.      Само преди два дни отново имаше жертви след нападение с огнестрелно оръжие в САЩ. Един човек загина, а други двама бяха ранени след стрелба в жилищен комплекс за възрастни хора с увреждания в американския щат Род Айлънд в четвъртък.    ", "date": "2019.12.21", "title": "Двама убити след стрелба в САЩ"}
{"url": "https://www.actualno.com/cinema/ejdriyn-broudi-shte-izigrae-glavnata-rolja-v-ekraniziran-roman-na-stivyn-king-news_1417790.html", "text": "      Ейдриън Броуди получи главната роля в сериал по роман на Стивън Кинг. „Заселване в Ерусалим” ще бъде излъчен по телевизия Epix, съобщи Variety.      Актьорът ще изиграе капитан Чарлз Бун, който след смъртта на жена си се премества с трите си деца в стара къща на неголям град, принадлежаща на предците му. Там той разбира за много тайни и започва да действа, за да си изясни тъмното минало на своите родственици. Предполага се, че снимките ще започнат през май 2020 г., а първата серия ще види бял свят още през есента на същата година, пише БГНЕС.   Ейдриън Броуди е известен от филмите „Пианистът” и „Хотел гранд Будапеща”. Той се е снимал и във филма „Френският диспечер” на Уес Андерсън, който ще тръгне по екраните през 2020 година. ", "date": "2019.12.21", "title": "Ейдриън Броуди ще изиграе главната роля в екранизиран роман на Стивън Кинг "}
{"url": "https://www.actualno.com/society/zasilen-trafik-po-pytishtata-na-stranata-dnes-news_1417812.html", "text": "      Очаква се днес движението по основните пътища в страната да бъде натоварено преди поредицата почивни дни за предстоящите коледни празници. От МВР увериха, че са предприети всички мерки за улесняване на трафика, а екипи на пътната полиция ще следят за нарушения от страна на водачите, предава БНР.      До 11 часа днес в сила ще е забраната за движение на автомобили над 12 тона по основните пътища в страната. От Гранична полиция съобщиха, че по всички пунктове са предприети мерки за обработване на документите на пътуващите.    ", "date": "2019.12.21", "title": "Засилен трафик по пътищата на страната днес"}
{"url": "https://www.actualno.com/europe/germanskoto-pravitelstvo-tvyrdo-protiv-amerikanskite-sankcii-za-severen-potok-2-news_1417841.html", "text": "      Германското правителство изрази съжаление за американските санкции срещу „Северен поток – 2”. Според правителственият говорител Улрике Демер мерките засягат германски и европейски компании и представляват намеса във вътрешните работи на Германия, пише „Зюддойче Цайтунг”, цитиран от БГНЕС.      Лидерът на парламентарната група на Социалдемократическата партия Ролф Мюцених също разкритикува остро подхода на САЩ. Одобряването на санкциите от президента Доналд Тръмп ще натовари допълнително трансатлантическите отношения, смята той. ”За Тръмп ЕС и Германия очевидно не са съюзници и партньори, а васали”, подчерта Мюцених и заяви, че Германия „няма да се огъне пред тези методи на изнудване”. Той напомни, че за разлика от американското правителство, правителството на Германия направи всичко възможно за разрешаването на руско-украинския газов спор.   \"Северен поток-2\" включва изграждането на газопровод с общ капацитет 55 милиарда кубически метра газ годишно от руското крайбрежие през Балтийско море до Германия. Газопроводът преминава през териториални води или изключителните икономически зони на Русия, Финландия, Швеция, Дания и Германия. ", "date": "2019.12.21", "title": "Германското правителство твърдо против американските санкции за Северен поток-2 "}
{"url": "https://www.actualno.com/moresport/kubrat-pulev-vse-po-blizo-do-mach-s-antyni-djoshua-news_1417861.html", "text": "      Няма пречки за мач между Кубрат Пулев и Антъни Джошуа за световната титла в IBF. Единственият, който можеше да предотврати подобен сблъсък, бе другия задължителен претендент, но в WBO - Олександър Усик. Днес обаче стана ясно, че той вече е уредил среща с Дерек Чисора на 7 март и няма как да излезе срещу Джошуа напролет.      Така вече на практика няма пречки пред мач Пулев – Джошуа. Според регламента предстои да се организира наддаване за условията на мача между двамата. Българинът обяви, че се надява да се пребори мачът за световната титла да се проведе в България, но това към момента изглежда почти невъзможно.    ", "date": "2019.12.21", "title": "Кубрат Пулев все по-близо до мач с Антъни Джошуа"}
{"url": "https://www.actualno.com/europe/burjata-fabien-zastrashava-ispanija-portugalija-i-francija-news_1417865.html", "text": "      Очаква се бурята Фабиен да връхлети със силни ветрове и проливни дъждове Испания, Португалия и Западна Франция. Бурята Елза вече премина през тази част на Европа и взе повече от пет жертви, съобщава БНТ.      Очаква се през следващите дни скоростта на ветровете да достигне до 120 километра в час. Силно вълнение ще има по цялото протежение на атлантическото крайбрежие на Португалия.   Българското външно министерство препоръчва сънародниците ни да спазват стриктно указанията на португалските власти. От ведомството предупреждават и за наводнения в Югоизточна Англия, причинени от проливни валежи. Очаква се затруднено движение в цялата страна, включително в Лондон. Пътниците се призовават да планират повече време за придвижване или да отложат пътуването си. ", "date": "2019.12.21", "title": "Бурята Фабиен застрашава Испания, Португалия и Франция"}
{"url": "https://www.actualno.com/europe/izgoriha-za-vtori-pyt-koledna-elha-v-atina-news_1417852.html", "text": "      Анархисти изгориха снощи за втори път Коледното дърво, поставено от общината на площад Ексархия в Атина, съобщава \"Катимерини\", цитиран от . Екипи на общината поставиха дървото в петък сутринта, няколко часа след изгарянето на предишното дърво, което \"издържа\" около 12 часа.      Късно вечерта в сряда първото Коледно дърво на площад Ексархия изгоря напълно. Във видео, качено в сайт, свързан с анархистки групи, се вижда как неизвестни лица подпалват и второто дърво, което също стана на пепел.   Кварталът около площад Ексархия е известен като средище на анархисти, които заедно с бездомни и мигранти са окупирали изоставени сгради. През последните месеци полицията извършва редовни операции с цел освобождаване на сградите.    ", "date": "2019.12.21", "title": "Изгориха за втори път Коледна елха в Атина"}
