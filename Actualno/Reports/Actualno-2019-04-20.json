{"url": "https://www.actualno.com/lovech/lazarovden-v-teteven-snimki-news_741824.html", "text": "   е празник на младостта, който всяка година идва с полъха на пролетта, очакван и желан от всички. Жителите и гостите на община Тетевен го отпразнуваха с богата празнична програма.      Програмата бе открита от д-р Мадлена Бояджиева – кмет на Община Тетевен: ,,На днешния ден отбелязваме един от най-светлите християнски празници – Лазаровден. Благодаря на всички, които отдават нужното внимание към съхраняването на традициите в община Тетевен, защото духът, който пазим от векове, ни дава увереност да градим бъдещето на нашето огнище! Честит празник!“.  Програмата продължи с пресъздаването на обичая Лазаровден от учениците на НУ ,,Хаджи Генчо“ – гр. Тетевен. Д-р Мадлена Бояджиева награди и поздрави участници в един интересен конкурс. По повод настъпващите празници, ученици взеха участие в общински конкурс за компютърна рисунка и колаж ,,Великденски празници“ – Тетевен 2019. Той бе във връзка с общинската програма за Извънкласни дейности /Наредба за приобщаващото образование/. На площад ,,Сава Младенов“, докато течеше празничната програма, бяха изложени рисунките на ученици от НУ ,,Хаджи Генчо“ - Тетевен, НУ ,,Любен Каравелов“ – Бабинци, основните училища от селата Черни Вит, Голям извор, Градежница, Глогово, СУ ,,Георги Бенковски“ – Тетевен, НПГГСД ,,Сава Младенов“ – Тетевен, ПГСЕУ – Тетевен и Център за подкрепа и личностно развитие.     След това тетевенци и гости на града се насладиха на прекрасните изпълнения на народния певец Николай Славеев и танцова формация ,,Пловдивъ“. С кръшни хора и българска народна музика завърши празникът в града под слънчевия камък.", "date": "2019.04.20", "title": "Лазаровден в Тетевен (СНИМКИ)"}
{"url": "https://www.actualno.com/politics/ninova-v-bylgarija-edin-chovek-upravljava-naroda-i-negovite-pari-news_741741.html", "text": "  Пълзяща диктатура на опозицията е безсмислица, но eдноличната власт в България е факт, защото един човек управлява народа и неговите пари. Това каза лидерът на БСП Корнелия Нинова по време на представянето на листата на „БСП за България“ в Южния парк и във връзка с думите на премиера и лидер на ГЕРБ Бойко Борисов от началото на седмицата, че всички трябва да се обединят срещу на неговите опоненти, предаде „Фокус“ .     „С още нещо обаче днес трябва де се обърнем към българския народ. 26 май е важен, за да свалим правителството на ГЕРБ и „Обединени патриоти“, подкрепяни от ДПС. Нашата победа на европейските избори означава начало на промяната в България. Гражданите за европейско развитие на България (ГЕРБ) ни отчуждиха от европейските ценности, от българските ценности, лишиха ни от човешкото ни достойнство. Искаме свобода, основна европейска, българска и човешка ценност, но свободни хора ли сме днес? На едни от последните места по свобода на изразяване, на слово и медии. Който си позволи да мисли различно, да говори различно, да критикува, е подложен на безпрецедентен натиск. Ето ви Елена – най-ярък пример за това. Искаме равни възможности, но в България близките до властта са по-равни от другите“, коментира още лидерът на БСП. Тя посочи, че партията иска върховенство и равенство пред закона.   „Оказа се, че колкото повече апартаменти имаш в България, толкова по си недосегаем за закона“, каза още Нинова. Според нея целта не е да падне една партия и да седне друга, а да се постави началото на промяна на модела. Нинова посочи, че много от хората гледат на европейските избори с недоверие. „Някои от вас не вярват, че Европа може да повиши доходите ни. Може, ако се преборим за минимална работна заплата и минимална пенсия. Ако се преборим за инвестиции в България, които да осигурят работни места. Други от вас не вярват, че Европа може да помогне на децата им. Може, ако нашите представители там, ако социалистите, левицата в Европа се преборим да наложим младежката гаранция, младежкия план за образование и за работа, културния чек за младите хора. Мнозина не вярват, че Европа може да помогне на българското правосъдие.\r\nМоже, скъпи сънародници, ако изградим силна, независима и подчинена единствено на върховенството на закона европейска прокуратура. Да се гласува за европейските избори има смисъл, защото те са важни за всеки българин, за всеки дом, за справедливостта сега“, коментира Нинова. Тя посочи, че в Европа не трябва да се изпращат хора, които срещу потупване по рамото със силните на деня предлагат послушание, а достойни българи, професионалисти и подчерта, че листата на БСП включва доказани икономисти, финансисти, еколози, лекари, хора на образователната система и на културата, международници, авторитети в България и Европа.  ", "date": "2019.04.20", "title": "Нинова: В България един човек управлява народа и неговите пари"}
{"url": "https://www.actualno.com/dobrich/deca-presyzdadoha-lazarovden-v-dobrich-news_741726.html", "text": "  Малки лазарки от читалище „Български искрици -2016“ пресъздадоха в етнографската къща в Добрич обичаи, свързани с един от най-хубавите пролетни празници. Звучаха песни за здраве и плодородие, а стопаните на къщата дариха момичетата с бели яйца, които те ще нашарят за Великден.          В празнуването се включиха и жители на града, които искаха да преживеят обичаи, останали от предците ни.", "date": "2019.04.20", "title": "Деца пресъздадоха Лазаровден в Добрич"}
{"url": "https://www.actualno.com/starazagora/usmivkata-na-mocart-za-65-godishninata-na-muzikalna-shkola-v-stara-zagora-news_741766.html", "text": "  С премиерата на новия учебно-образователен спектакъл „Усмивката на Моцарт“ тази вечер ще бъде отбелязана 65-ата годишнина на Музикалната школа при Народно читалище „Родина 1860“ (НЧ) . Спектакълът ще бъде представен от децата на школата и на читалищната театрална студия „Фантазио“.     Идеята за проекта “Усмивката на Моцарт” е на директора на музикалната школа Мария Кирекчиева, сценарият и режисурата са на Елена Азалова, актриса и ръководител на “Фантазио”, а хореографията - на Ромина Славова.   Премиерата на спектакъла е от 19 часа в Драматичен театър “Гео Милев”.", "date": "2019.04.20", "title": "“Усмивката на Моцарт” за 65-годишнината на музикална школа в Стара Загора"}
{"url": "https://www.actualno.com/society/samoletnata-katastrofa-v-plovdivsko-chast-ot-demonstracii-na-dronove-news_741736.html", "text": "  Двуместният самолет, , е бил част от демонстрации на дронове. Двамата загинали мъже са на 42 и 18 години, самоличността им вече е изяснена. По време на заход, едното от крилата на машината се чупи, самолетът се удря в дърво и се разбива на брега на Марица.     Жертвите са Стефан Василски и Виктор Аламански.   Василски бил собственик на Аероклуб Белозем.", "date": "2019.04.20", "title": "Самолетната катастрофа в Пловдивско: Част от демонстрации на дронове"}
{"url": "https://www.actualno.com/europe/bejanci-na-palatkov-lager-na-ploshtad-v-atina-news_741735.html", "text": "  Бежанци и нелегални мигранти се установиха на палатков лагер на площад Синтагма в Атина, предава електронното издание на гръцки вестник Protothema.     Пришълците са предимно от Афганистан и Ирак и са се преместили в горната част на площада пред гръцкия парламент, след като бяха изгонени от квартал Екзархия, където бяха завзели необитами сгради.   „Завземането“ на Синтагма поставя под въпрос доколко добре обмислена е била операцията на гръцките власти в Еказрхия, тъй като явно не е помислено какво ще се случи след това и къде ще бъдат настанени бежанците след изгонването им.\r\n„Ние сме бежанци, бездомни и бяхме изгонени. Нуждаем се от място за живеене“, пише на една от табелите пред палатките.  Министърът на обществения ред в сянка от главната опозиционна партия „Нова Демокрация“ Максимос Чаракопулос отбеляза, че „единственият ефект на прословутата намеса в окупираните сгради в Екзархия е, че имигрантите сега се установиха на лагер на площад Синтагма“. Освен това той обвини правителството, че операцията по „изчистването“ на анархисткия район на гръцката столица е пиар трик преди европейските избори", "date": "2019.04.20", "title": "Бежанци на палатков лагер на площад в Атина"}
{"url": "https://www.actualno.com/bgfootball/na-jivo-cska-levski-news_741760.html", "text": "  Днес ще станем свидетели на третото за сезона дерби между и . \"Сини\" и \"червени\" излизат на Националния стадион \"Васил Левски\" от 17:15 часа в двубой от 30-ия кръг на , а залогът и за двата тима е много голям.     Срещата .   Към този момент ЦСКА е на второ място на 3   точки зад и евентуална загуба от Левски ще ги отдалечи повече, ако разградчани   спечели срещу Ботев Пловдив. Срещата пропуска Бикел, който получи червен  картон срещу  \"канарчетата\". Не е ясно и дали Тиаго ще играе, тъй като  все още лекува  контузия и ще се реши за него в последния момент. В Левски ситуацията с контузените е доста по-зле. Добрата новина е,   че след наказания се завръщат Нуно Рейш, Живко Миланов и Луи Нганиони,   но аут е Иван Горанов. Контузени са Антъни Белмонт, Серджиу  Буш ,   Седрик Унтонджи, Валери Божинов и Еркебулан Сейдахмет и не е ясно кой от   тях ще може да вземе участие, което прави ситуацията в защита не е   особено приятна за Дерменджиев. Съществува вариант отново Милош   Цветкович да влезе в игра, ако Живко Миланов застане в центъра на   отбраната. Другата възможност е да разчита отново на Деян Иванов. При   победа \"сините\" ще се доближат на 3 точки от съперника си и сериозно   биха объркали сметките на \"червените\".  ", "date": "2019.04.20", "title": "НА ЖИВО: ЦСКА - Левски"}
{"url": "https://www.actualno.com/europe/sblysyci-v-parij-jyltite-jiletki-objaviha-che-nie-vsichki-sme-katedrali-arestuvaha-126-news_741783.html", "text": "  Френската полиция е задържала 126 „жълти жилетки“ и е извършила 11 000 проверки на демонстранти, пожелали да се включат в днешните 23-ти по ред протести, съобщава АФП, позовавайки се на данни на полицията, предаде БГНЕС.     Репортер на агенция посочва, че в ранния следобед на някои места в Париц са избухнали сблъсъци между полицията и протестиращи, след относително спокойното начало на маршовете. Силите за борба с безредиците са използвали зашеметяващи гранати и сълзотворен газ, за да разпръснат тълпата в центъра на френската столица.\r\nНадеждите на лидерите на движението, възникнало като масов протест срещу поскъпването на горивата, са да привлекат по-голям брой участници заради все по-слабия интерес към демонстрациите.\r\n„Ние всички сме катедрали“, се четеше по плакатите, които развяваха „жълтите жилетки“. Някои от тях изразиха „отвращение“ от факта, че близо 5-месечните им протести не са предизвикали вълна от съчувствие у френския елит, дарил милиони евро за възстановяването на опожарената катедрала „Нотр Дам“.  Демонстрацията в Париж се провежда при засилени мерки за сигурност. Активистите искат да напомнят на правителството, че опустошената от мощния пожар през изминалата седмица катедрала „Нотр Дам“, не е единственият проблем, който трябва да реши президента Еманюел Макрон.   Демонстрации са планирани не само в столицата, но и в други големи градове на страната. Исканията на протестиращите не са се променили – оставка на държавния глава, чиято политика според тях облагодетелства богатите, за сметка на бедните.\r\nВ Париж единият от маршовете е планирано да стигне до Елисейския дворец, въпреки полицейската блокада около президентската резиденция. Друг протест ще се проведе в района на емблематичната 850-годишна катедрала, за чието възстановява вече са събрани над 1 милиарда евро. Мнозина от „жълтите жилетки“ са гневни от факта, че милиардери дариха средства за изграждането на катедралата, докато някои от хората едва свързват двата края. Районът около „Нотр Дам“ също е блокиран от полицейски кордон, макар властите да обявиха, че конструкцията на историческата сграда вече е стабилно укрепена и няма опасност от срутването й.    Властите се опасяват от избухването на нови безредици след седмиците на относително спокойни демонстрации. Вътрешният министър Кристоф Кастанер заяви, че службите за вътрешно разузнаване са го предупредили за евентуално насилие не само в Париж, но и в Тулуза, Монпелие и Бордо, където също се очакват протести. Затова в цяла Франция са мобилизирани около 60 000 полицаи, които да следят за реда и сигурността.", "date": "2019.04.20", "title": "Сблъсъци в Париж: Жълтите жилетки обявиха, че \"Ние всички сме катедрали\", арестуваха 126"}
{"url": "https://www.actualno.com/curious/zlatna-palma-za-alen-delon-news_741790.html", "text": "  Звездата на филмите \"Роко и неговите братя\", \"Самураят\" и \"Гепардът\" - френският актьор Ален Делон, е носителят на почетната \"Златна палма\" на тазгодишния фестивал в Кан, който ще се проведе от 14 до 25 май.     „Това е жива легенда, световна икона“, заяви директорът на фестивала в Кан Тери Фремо, обявявайки решението на журито да присъди отличието на Делон.   Ален Делон се прочу с ролята на Том Рипли във филма \"Под яркото слънце\" от 1960 г. на режисьора Рене Клеман, а три години по-късно е номиниран за „Златен глобус“ за ролята си в \"Гепардът\".\r\nПрез 1968 г. Делон е заподозрян в убийството на своя бодигард, югославянина Стефан Маркович, с който се запознава по време на снимките на филма \"Марко Поло\" в Белград. Поради липса на доказателства, Делон по-късно е оневинен.  ", "date": "2019.04.20", "title": "\"Златна палма\" за Ален Делон"}
{"url": "https://www.actualno.com/politics/borisov-bsp-ne-mogat-da-se-promenjat-iskat-da-sa-vechni-kato-bkp-news_741749.html", "text": "  Те казват - ГЕРБ трябва да бъде заличена, както заличиха СДС, за да остане вечната БСП, БКП със същите хора. Те толкова са си повярвали, че са се променили и са различни. Те не могат да се променят, защото по действията им личи, че не са се променили. Това каза лидерът на ГЕРБ Бойко Борисов на отчета за гражданския диалог „Европа в нашия дом“, предаде „Фокус“.     „Ние в ГЕРБ нито имаме съдии, нито прокурори. Ние сме партия на 10 години“, коментира той. „Когато само ГЕРБ е атакувана, някак си е добре. Ние сме наложили този стандарт - виновните подават оставка и излизат. А те казват „Не, ние ще си работим, за нас не става въпрос“, заяви Борисов. „Разчитат на късата памет. Гледах ги с цялата Тройна коалиция и кабинета „Орешарски“ събрани на едно място в прекрасен Южен парк“, посочи лидерът на ГЕРБ. „За борба с корупцията говорят тези, които когато управляваха, не излизахме от прокуратурата и следствието - поръчкови, поръчкови, поръчкови, поръчкови, поръчкови дела“, подчерта той.   „Тогава казахме, че вярваме на прокуратурата и на институциите. „Щом това ни се полага, нека да питат“, така отговаряхме“, изтъкна Бойко Борисов. „Източили парите, сега викат, че е политическа вендета - към кое? Към заменките, които бяха направени по време на Тройната коалиция ли? Кои ги преследва тях? Не си спомням“, заяви той. „Последният месец всеки, който по един или друг начин беше уязвен, си е подал оставка. Те техните оставки не ги слагат на масата. Щели да чакат проверка на институциите“, каза още Борисов.\r\nМного ме заболя от това, което ни се случи в миналите дни. Като ги слушам, това ме адски ме амбицира. БСП не могат да прикриват злобата си. „Някой си беше позволил да ме коментира за „пълзящата диктатура“, че било бисер. Иронизирах Иво Христов заради „пълзяща автокрация“, обясни той. „Ако има автокрация как ще се съберете в Южен парк, как всички тези скандали ще са сутрин от 7.00 до 19.00 не спират? Апартаменти, къща, тераса, сауна, баня - от сутрин до вечер“, попита Борисов. „Ако няма свобода на медиите, как това ще се случва? Всички скандали излязоха по толкова явен начин - демокрацията си работи, каква автокрация“, коментира лидерът на ГЕРБ. „Толкова пъти не искам да ги коментирам заради стабилността и уважението между институциите, но когато върховният главнокомандващ призовава генералитета да не стои безропотно да слуша и да гледа - към какво ги предизвиква, не е ли към диктатура? Ако изкараш армията или призоваваш генералитета? Тогава си замълчахме“, каза още той.  За другата година сме планирали 360 млн. за увеличение на учителските заплати. Вече всички деца имат шкафчета в училища. Ние сме единствените в Европа, които имаме wi-fi във всяко едно училище“, посочи Борисов. „Планирали сме 360 млн. лв.за увеличение на учителските заплати“, заяви Борисов и добави, че с това ще бъде изпълнен ангажимента на правителството за двойно увеличение на учителските заплати.\r\n„На Вълчев съм възложил да проверят състоянието на училищните автобуси и може там да разчита на още 20 млн. лв., и толкова за интерактивност“, добави премиерът. По думите му в природните науки обаче изоставаме. „Никога не е правено такива паркове и градини, направихме добри паркове, за има къде да се събрат БСП. Днес гледам са се изтъпанили на Южния парк. Те ни връщат във времето на Третата коалиция“, коментира Бойко Борисов. „Инвестираме в образованието, защото те разчитат на къса памет и нискообразовани хора. Те - премиерът тогава, първата дама тогава, изгонената зам.-министърка за корупция“, уточни той. „Аз излизам и казвам, оставка за това и това. Ние не разбрахме тогава какво стана. Тези хора говорят, но ние нямаме един спрян фонд, една спряна програма. Ние нямаме един спрян фонд, те издигат манипулация за предизборната си кампания“, уточни премиерът. „Тези сега в Южния парк ни плашат. Ама хич не ни е страх от тях. Ние грешим, което показва, че не сме идеални“, допълни още лидерът на ГЕРБ.   ", "date": "2019.04.20", "title": "Борисов: БСП не могат да се променят, искат да са вечни като БКП"}
{"url": "https://www.actualno.com/politics/mvr-kupuva-za-nad-17-mln-lv-licenzi-za-nevidima-informacija-v-pasportite-news_741738.html", "text": "  За 1 154 000 лв. без ДДС Министерството на вътрешните работи купува 1 600 000 лизензи за невидима постоянна информация и 5 300 000 – за невидима лична информация в паспортите.     Има и опция за доставка на допълнително количество лицензи на стойност до 573 000 лева без ДДС, която включва още 700 000 бр. лицензи за невидима постоянна и 3 000 000 бр. за невидима лична информация.\r\nОпцията ще се ползва по целесъобразност до реализиране на модела за централизирана персонализация на българските лични документи и отпечатването на новото поколение. Така общата стойност за изпълнение на поръчката е оферирана за 1 717 000 лв. без ДДС.   Договорът с унгарската компания JURA-TRADE Kft („Юра Трейд“ ООД), със седалище в столицата Будапеща, е подписан на 10-ти април и вече е докладван в Агенцията за обществени поръчки.  Изборът е направен чрез договаряне без предварително обявление с мотив, че дружеството се явява притежател на изключителното право на лиценза.\r\nВ документацията е припомнено поверително решение на Министерския съвет от 7-ми май 2009 г., с което са одобрени вложените защити и цялостното оформление на българските лични документи.\r\nВ тях се вгражда два типа защитна информация - невидима постоянна информация в книжните тела на документи тип „паспорт“ при тяхната полиграфическа изработка и невидима лична информация, която се вгражда в снимката на лицето.    Договорената единична цена на брой лиценз за невидима постоянна информация е 0,39 лв. без ДДС, а за невидима лична информация – 0,10 лв. без ДДС.   МВР придобива правото за ползване на двата лиценза след сключване на рамково споразумение от септември месец същата година.\r\nТъй като лицензите за вгражданите защити, предложени от „Сименс“ ЕООД, са обект на патент между МВР, „Сименс“ ЕООД и JURA JSP GmbH, впоследствие са сключени два тристранни договора за предоставянето им.\r\nСлед приключване на този договор лицензите са били осигурявани по договор с JURA TRADE KFT, а JURA JSP GmbH е дружество, което има право да издава лиценз за изображения, защитени от Патент № 6,104,812 на САЩ, собственост на \"Юра Трейд\".\r\nИзобретението е регистрирано на дружеството и с патент, издаден от Патентно ведомство на Република България.   Предишният договор – за подновяване на лицензите с унгарската фирма е сключен на 26-ти април 2017. Той е на стойност 646 728 без ДДС и е изтекъл в началото на 2018-та година. Тогава бройките са други – за невидима постоянна информация лицензите са били 861 400, а за невидима лична информация – три милиона.", "date": "2019.04.20", "title": "МВР купува за над 1,7 млн. лв. лицензи за невидима информация в паспортите"}
{"url": "https://www.actualno.com/curious/adel-se-razdeli-sys-sypruga-si-news_741681.html", "text": "  Адел се раздели със съпруга си Саймън Конеки. Новината беше съобщена от представители на британската певица, цитирани от Би Би Си, предаде БГНЕС.     В изявление на звездата се посочва, че въпреки раздялата „двамата ще си поделят грижите за сина им и ще останат любящи родители“. Двамата съпрузи помолиха медиите да зачетат правото им на личен живот и посочиха, че повече няма да коментират раздялата си публично.   Адел роди сина си Анджело през 2012 година. 30-годишната певица се омъжи за Саймън Конеки,който се занимава с благотворителност, през 2016 година, след продължила пет години връзка.\r\nРодената в Лондон звезда се изкачи до челните места в класациите с албумите си 19, 21 и 25.  Адел и Конеки сключиха брак на тайна церемония и за първи път обявиха брака си публично по време на церемонията по връчването на наградите „Грами“ през 2017 година, когато певицата благодари на „съпруга“ си при получаването на грамофончето.\r\nДебютният албум на Адел, който беше издаден през 2008 година, се превърна в хит със синглите Chasing Pavements и Hometown Glory, които достигнаха върха в британските чартове. След дебюта си тя спечели огромно признание и награди, а следващият й албум 21 стана номер 1 в класациите на 30 държави – включително Великобритания и САЩ. Третият албум на звездата 25, продаде рекордните 800 000 копия само през първата седмица от пускането си на пазара и стана най-продаваният албум за 2015 година.   През март Адел беше забелязана да влиза в звукозаписно студио в Ню Йорк, което предизвика спекулации за очакван нов албум.    ", "date": "2019.04.20", "title": "Адел се раздели със съпруга си"}
{"url": "https://www.actualno.com/society/sedmichna-prognoza-za-vremeto-za-22-28-april-news_741471.html", "text": "  В в западната част от страната ще има променлива облачност, но валежи не се очакват. В Източна България ще превали дъжд, а максималните ще са между 10 и 19 градуса.     Във валежите ще обхванат западната част на страната, а в Източна България - ще спрат. Температурите ще паднат и няма да превишават 14 градуса.\r\nВ над цялата страна се очаква слънчево време и без валежи. Максималните температури ще са между 13 и 23 градуса.\r\nВ ще има значителна облачност, но валежи не се очакват. Максималните температури ще достигнат 24 градуса.  В ", "date": "2019.04.20", "title": "Седмична прогноза за времето за 22-28 април"}
{"url": "https://www.actualno.com/cars/volvo-v60-prostorno-kombi-s-4h4-vmesto-krosouvyr-test-drajv-news_741689.html", "text": "         На външен вид новото Volvo V60 е елегантен и стилен автомобил, който се вписва добре в корпоративния стил на съвременните модели на Volvo. Силуетът и формите на V60 са приятни за окото. Във високото ниво на оборудване Inscription, комбито Volvo V60 изглежда много привлекателно. Опционалният цвят металик Pebble Grey блести доста премиум, а 19-инчовите алуминиеви джанти придават атлетична стойка на комбито.  Най-луксозен интериор има в нивото на оборудване Inscription. Тук клиентите могат да получат невероятно качествената кожена тапицерия на седалките и панелите на вратите. Луксозните седалки се регулират във всички направления и не само изглеждат невероятно, но и са много удобни. Черната перфорирана кожа добавя още повече стил в интериора. И това е една от причините, поради които си струва да изберете точно Volvo V60, а не Audi A4, BMW 3-та серия или Mercedes-Benz C-Class.     Салонът на Volvo V60 е изящен и в същото време много функционален за ползване. Никъде в този автомобил няма струпване на бутони на едно място. На централната конзола е поставен 9,5-инчовият вертикален сензорен екран във вид на таблет, който е много удобен за употреба. Той се конфигурира лесно според предпочитанията и вкуса на всеки водач, а функциите на Apple CarPlay и Android Auto станаха приятни допълнения към функционалността на мултимедийна система Sensus Connect. На задните седалки има щедро пространство за краката на пътниците, а мястото над главите е увеличено до толкова, че дори хора с ръст 1,95 метра да седнат удобно. Салонът отзад е достатъчно широк за да могат да се настанят удобно трима пътници. Багажникът на Volvo V60 е един от най-големите в класа с обем 529 литра до кората, а до тавана - цели 841 литра. Ако сгънете задните облегалки, обемът нараства до 1364 литра. Капакът на багажника е оборудван с електрическо задвижване с функция за отваряне с допир. Приятните изненади от Volvo V60 продължават на пътя, където комбито може да зарадва шофьора със своите динамични характеристики. Благодарение на редовия 2,0-литров 4-цилиндров бензинов турбодвигател T6, комбито разполага с внушителна мощност от 310 конски сили и 400 Нм въртящ момент, насочени към всички четири колела чрез 8-степенна автоматична скоростна кутия. Сериозната тяга е непрекъсната и налична в широкия интервал от 2200 до 5100 об/мин. Двигателят T6 винаги има достатъчно тяга, спринтът от място до 100 км/ч отнема едва 5,8 секунди, а автоматикът избира подходящата предавка по всяко време, като в динамичен режим превключва предавките една идея по-късно, отколкото в стандартен. Можете да шофирате V60 със спортно темпо, но тогава разходът на гориво е около 12 л/100 км. В града консумацията е между 10 и 11 литра на 100 км в зависимост от трафика, а на извънградски път разходът пада до 6 л/100 км. Ако това ви се струват високи стойности, Volvo предлага за V60 два икономични и динамични турбодизелови двигателя със 150 и 190 к.с.   На пътя новото Volvo V60 осигурява оптимален баланс между стабилност и комфортно возене. В завоите се усеща, че комбито не се наклонява толкова, колкото кросоувъра XC60. Комбито Volvo V60 има нисък център на тежестта, който допринася за високата стабилност в завоите, а задвижването на всички колела AWD осигурява оптимално сцепление на всякакви настилки.\r\nНовото Volvo V60 вози много комфортно по родните пътища, за което основна заслуга имат предното окачване с двойни напречни носачи и задното многораменно окачване с напречни адаптивни амортисьори. Окачването изглажда перфектно неравностите на асфалта и в същото време позволява на комбито V60 стабилно и бързо да атакува завоите. В салона е тихо, дори когато шофирате с пълна газ по магистралата, а лекият волан прави управлението по-лесно. В услуга на водача, новото Volvo V60 стандартно е оборудвано с най-съвременните системи за сигурност, които са разработени в света на автомобилите. Системата за автоматично аварийно спиране се задейства при опасност от удар, на борда има и технология за предупреждение от челен сблъсък, както и сигнализация при излизане от паркомясто с автоматично спиране. Като опция се предлага системата за полуавтономно шофиране с Pilot Assist. Тя включва адаптивен круиз контрол и регулатор на скоростта, система за пълен 360-градусов обзор около колата и прожекционен дисплей. Всички тези електронни асистенти правят пътуванията много по-безопасни, като пазят не само хората в автомобилите, но и пешеходците. Новото Volvo V60 комбинира стилен външен вид, луксозен и функционален интериор, мощен и пъргав двигател, съчетан с автоматик и двойно задвижване, както и стабилно пътно поведение с оптимално сцепление. На борда има най-иновативните животоспасяващи системи за сигурността на пътниците и пешеходците. Шведското комби притежава всичко, което харесваме толкова много в съвременните коли и предлага повече пространство в багажника. Новото комби Volvo V60 е прекрасно, а единствената причина да не го изберете е, че кросоувърът XC60 струва само с 11 000 лева повече.   Дължина: 4761 мм\r\nШирочина: 1850 мм\r\nВисочина: 1433 мм\r\nМеждуосие: 2872 мм\r\nСобствено тегло: 1724 кг\r\nВместимост на резервоара: 60 литра Тип: 4-цилиндров редови бензинов с турбокомпресор\r\nРаботен обем: 1969 куб. см\r\nМаксимална мощност: 310 к.с. при 5700 об/мин\r\nМаксимален въртящ момент: 400 Нм при 2200-5100 об/мин\r\nСкоростна кутия: 8-степенна автоматична Максимална скорост: 250 км/ч\r\nУскорение от 0-100 км/ч: 5,8 секунди\r\nСреден разход: 7,4 л/100 км\r\nВредни емисии СО2: 171 г/км\r\nБазова цена на модела: 106 310 лева с ДДС   Дължина: 4688 мм\r\nШирочина: 1902 мм\r\nВисочина: 1658 мм\r\nМеждуосие: 2865 мм\r\nСобствено тегло: 2016 кг\r\nВместимост на резервоара: 71 литра Тип: 4-цилиндров редови бензинов с турбокомпресор   Работен обем: 1969 куб. см\r\nМаксимална мощност: 310 к.с. при 5700 об/мин\r\nМаксимален въртящ момент: 400 Нм при 2200-5100 об/мин\r\nСкоростна кутия: 8-степенна автоматична Максимална скорост: 230 км/ч   Ускорение от 0-100 км/ч: 5,9 секунди\r\nСреден разход: 7,6 л/100 км\r\nВредни емисии СО2: 177 г/км\r\nБазова цена на модела: 117 320 лева с ДДС  Денислав Стоянов   Димитър Даков ", "date": "2019.04.20", "title": "Volvo V60: Просторно комби с 4х4 вместо кросоувър (тест-драйв)"}
{"url": "https://www.actualno.com/starazagora/detski-praznik-na-1-maj-v-stara-zagora-news_741759.html", "text": "  Празник с много игри и приключения за старозагорските деца ще се проведе на 1 май в Стара Загора. Малчуганите ще се запознаят с фолклорните области, ще се учат да приготвят скаутски хляб, ще участват в арт ателиета за цветни мозайки, живопис и приложни изкуства. Ще могат да се включат в играта „Съкровищата на зоопарка“, да разгледат макет на спътника „България 1300“, изстрелян в орб през 1981 година в чест на 1300-годишнината от основаването на българската държава. Ще се запознаят с основните елементи на съвременните космически апарат и ще наблюдават Слънцето.     На празника ще има и състезателни народни игри - скачане с чували, дърпане на въже, народна топка. В тях ще се участва индивидуално и отборно. Ще се откри въженият парк на Аязмото.   Началото на празника е в 11 часа в зоопарка, където на открита сцена с песни и танци ще се представят различни детски и ученически формации.\r\nЗа възрастните на площадката за бадминтон площадката ще има йога упражнения, занимания по бадминтон фитнес тренировки и състезание по кросфит. През целия ден Залата на смеха ще е с вход свободен, гости ще приема и аулът на „Бага-Тур“, който се намира на територията на зоопарка. Организатори на празника са община Стара Загора, народните читалища „Родина-1860“ и „Настроение 2017”, Туристическо дружество „Сърнена гора“, Клуб „Роден за приключения“, Центърът за подкрепа за личностно развитие, Астрономическата обсерватория, Регионалният исторически музей и Прабългарската школа за оцеляване „Бага-Тур“.  ", "date": "2019.04.20", "title": "Детски празник на 1 май в Стара Загора"}
{"url": "https://www.actualno.com/curious/naj-myrzelivite-4-zodii-news_741378.html", "text": "  Казват, че мързелът е вроден талант, който изисква специални умения. Много хора обичат безделието и отдаването на  почивка, вместо на вършенето на определена работа. Оказва се, че зодията влияе пряко върху това до колко един човек е работлив и до колко предпочита да мързелува. Ако трябва да разчитате на някой за дадена задача, да се свърши работа както трябва и да не се притеснявате, че нещо няма да се обърка, със сигурност не се доверявайте на следните 4 зодии да ви вършат работа, тъй като са най-мързеливите зодии.         Раците са изпълнителни и отговорни, но само когато те искат. В тази връзка не им се доверявайте, защото просто сега не е момента и музата им не е дошла. Иначе са работливи и вършат всичко, с което се захванат, с желание, но когато то липсва става страшно. Тогава няма сила на света, която може да ги накара да приключат зададената им задача.    Много трудно бихте се разбрали с представители на зодия Близнаци. Постоянно сменят лицата си и ще се окаже,че сте говорили на единия близнак, а срещу вас в момента стои другия и ще твърди, че не сте говорили нищо. Когато ги мързи са готови да измислят всякакви оправдания само и само за да не свършат работата. В този случай, по-добре се откажете и намерете някой, на когото наистина можете да разчитате.        Везните са изключително колебливи, често те самите незнаят на къде да поемат. До тях трябва да застане човек, който да ги напътства и да им показва пътя. Те са амбициозни, обичат живота и удоволствията и често им се случва да загърбят нещо в името на дадено преживяване.  Мързелът им може да бъде безграничен, ако нещото, което се изисква от тях не им е интересно. Има моменти в които Лъвовете попадат в живота на “лентяйството“. Случи ли се това, много трудно би ги накарал да се върнат към започнатата работа. Принципно спазва ангажиментите си, но имайте едно наум, все пак е царска зодия не би пренебрегнал своето и никога не би поставил друго занимание пред своите приоритети. Затова много внимавайте с какво ще го накарате да се захване.   ", "date": "2019.04.20", "title": "Най-мързеливите 4 зодии   "}
{"url": "https://www.actualno.com/society/istorik-aprilskoto-vystanie-e-emanacija-na-stremeja-ni-za-svoboda-news_741779.html", "text": "  Априлското въстание е еманация на стремежа на българите към свобода, затова е наричано връх в национално-освободителните борби. Това каза за „Фокус“ военният историк доц. д-р Петър Ненков.     Той отбеляза, че апостолите Георги Бенковски, Панайот Волов и Тодор Каблешков са уникални като личности, организатори и ръководители на най-добре подготвеното във военно техническо отношение въстание. Доц. Ненков обясни, че преди Априлското въстание в Северозападна България е имало други въстания, които са били по-масови, но не и като подготовка във военно техническо отношение и като международен отзвук за героизма на българския народ и извършените жестокости от турците над въстаниците. „Историята на българското възраждане е изпълнена с много примери на самобитни български народни будители, революционери, общественици и творци, които получават своя връх именно в лицето на младите апостоли на Априлската епопея от 1876 година. След разочарованието от бързия разгром на старозагорското въстание от 1875 година, когато тези млади момчета се опитват да подпалят чергата на падишаха, в БРЦК избухва скандал. Христо Ботев си подава оставката и през късната есен на 1875 година в изоставена сграда в Гюргево, която бъдещите апостоли нарекли „Казармата“, се събират една шепа луди и млади глави, които решават през пролетта на следващата година да вдигнат всенародно въоръжено въстание за освобождението на поробения български народ“, обясни доц. Ненков.   Той допълни, че Четвърти революционен окръг се явява символ на масовото надигане на българите. Ентусиазмът, с който българите посрещат новината на българското въстание в Панагюрище, е нещо невероятно, каза още военният историк. Доц. Ненков обясни, че подготовката на въстанието се извършва по една малко известна за масовата аудитория в България книга на Иван Кишелски, първият българин – генерал в руската армия, неговото ръководство за успешен бой с турците. Той предлага въстаническата войска да се сформира от десетници, стотници и хилядници, като от въстаналия народ да бъдат избирани будни хора, добре запознати с военното дело и ползващи се с уважение сред местното население. По това време обаче в поробена България не е имало много подготвени във военно отношение родолюбци. Не е достигало и оръжието.\r\n„Георги Бенковски и Панайот Волов заръчват на свои съзаклятници да закупят 5 хиляди пушки и боеприпаси за въстаниците, но преждевременното избухване на въстанието заради предателство не дава възможност на ръководителите му да набавят повече и модерно стрелково оръжие. Вадят старите пушки и превръщат трупите на брястове и череши в оръдия, т. нар. черешова артилерия. Тайно от поробителите в ковачниците коват саби и се подготвя за предстоящото въстание“, добави военният историк. Той припомни, че въстанието избухва неподготвено и това е една от причините за неговото бързо и жестоко потушаване. Според доц. Ненков друга причина за пораженията във военните действия е фактът, че самите апостоли извършват грешка, като се разпределят по революционните окръзи и нямат главно командване, което да координира действията на въстаналите. Това е от голяма полза за главното командване на турската войска, която с железницата, с кораби по Дунава и пеша изпраща редовните турски части и башибозуците към въстаналите селища.  ", "date": "2019.04.20", "title": "Историк: Априлското въстание е еманация на стремежа ни за свобода"}
{"url": "https://www.actualno.com/crime/gryckata-policija-zalovi-bylgarski-kamion-pylen-s-nelegalni-imigranti-news_741781.html", "text": "  Гръцката полиция спря за проверка камион с крадени регистрационни номера и вътре откри 59 нелегални имигранти.     Камионът е бил спрян в петък следобед на магистрала, на около 30 километра източно от Солун, тъй като пътувал с табели с българска регистрация, които били обявени за откраднати.   Зад няколко кашона с изолационни материали в ремаркето били открити 59 мигранти – половината от Сомалия, а останалите от Афганистан, Бангладеш, Египет, Еритрея, Ирак, Палестина и Судан.\r\nТе казали пред полицията, че всеки от тях е платил по 1500 евро на трафикант в Турция, който да им помогне да влязат в Гърция с лодка, преди да се качат на камиона. 61-годишният шофьор – български гражданин, е арестуван, предаде БГНЕС.  ", "date": "2019.04.20", "title": "Гръцката полиция залови български камион пълен с нелегални имигранти"}
{"url": "https://www.actualno.com/society/verijna-katastrofa-s-6-koli-na-pytja-sofija-varna-news_741792.html", "text": "  Четирима души пострадаха при верижна катастрофа на 6 автомобила на пътя София-Варна в района на Ново село, предаде БГНЕС.     Ранените са един мъж и три жени, откарани са за преглед във великотърновската болница. Инцидентът стана около 14.30 ч.     ", "date": "2019.04.20", "title": "Верижна катастрофа с 6 коли на пътя София - Варна"}
{"url": "https://www.actualno.com/scene/4-uyrkshopa-s-vodeshti-mejdunarodni-profesionalisti-na-festivala-antistatik-news_741801.html", "text": "  12-то издание на ще се проведе в София от 09 до 21 май под мотото #ГласЗаТанц. Ежегодната образователна платформа на фестивала „Без дистанция” също дава своя мощен #ГласЗаТанц с 4 ексклузивни уъркшопа с водещи имена в различни области на международната танцова сцена.     Арнд Веземан (Германия) е сред най-изтъкнатите специалисти по танц и танцова критика в Европа. От 1997 г. насам е главен редактор на емблематичното немскоезично списание за танц “tanz”, което се издава в Берлин. На 10 и 11 май той ще проведе семинара , подходящ за журналисти и критици в сферата на културата и съвременните изкуства. Сред темите, по които водещият ще сподели опит, са: начините да разбираме танц, да пишем за танц и да съставяме рецензия за танцово представление; двойствената роля на критика между танцовото представление и танцовата критика; развитие на танцовата критика в историческа перспектива. Участието в семинара е само с предварителна селекция, а таксата е 30 лева.\r\nОт 11 до 14 май студентите по танц, професионалните изпълнители и любители с добра подготовка са поканени да посетят отворения клас „ТОЧКИ“, воден от Александра Янева-Имфелд (Хърватия/Белгия). Тя завършва училището за съвременен танц на Ана Малетич в Загреб, Хърватия, и учи танц в Брюж и Лиер, Белгия. През 1998 г. е стипендиант на образователната програма DanceWeb във Виена, както и на The Jennifer Muller Company в Ню Йорк. През 2012 г. завършва специализантската програма a.pass (Advanced Performance and Scenography Study) в Брюксел. По време на нея развива специфичен метод на работа за колективно авторство и импровизация, с който ще запознае участниците в . Участието е безплатно, но предварителното записване е задължително.  Александра Янева-Имфелд е първият резидент на образователна платформа „Без дистанция” на фестивала „Антистатик”.\r\nПодходящ за интердисциплинарни артисти, танцьори и хореографи е уъркшопът , който Мануел Пелмус (Румъния/Норвегия) ще води от 15 до 17 май. Работата му преплита хореография и визуални изкуства, поради което е представяна в множество галерии и музеи по света. Последната му солова изложба е открита през 2018 г. в Para Site, Хонг Конг. Негови проекти са гостували в Тейт Модерн в Лондон, Лудвиг Музея в Кьолн (2016), на Оф-биеналето в Будапеща (2015 и 2017), в Център Помпиду в Париж (2014), Музея за съвременно изкуство във Варшава (2014), на Румънския павилион на Венецианското биенале (2013) и др. През 2012 г. получава Наградата за изпълнителски изкуства на Берлин, а през 2014 г. и наградата за най-добър артист на Националния център по танц в Букурещ. Първият му уъркшоп в София ще засегне теми, свързани с актуалния дебат около живото присъствие, перформативността и танцовото движение в изложбени зали и среда. Участието става само с предварително кандидатстване и одобрение, а таксата е 30 лева.  От 18 до 21 май танцовите професионалисти, хореографи и любителите с добра подготовка имат невероятната възможност да се включат в уъркшопа , ръководен от Милан Херих (Словакия/Белгия). Той е роден в Словакия, където завършва танцовата консерватория в Банска Бистрица. През 2002 г. продължава своето образование в реномираното училище P.A.R.T.S., ръководено от Анна Тереза де Кеерсмакер в Брюксел. Участвал е в представления на различни хореографи и компании, сред които и Ultima Vez / Wim Vandekeybus и Сиди Ларби Шеркауи.  От над 19 години Милан Херих работи заедно с легендарния венецуелски танцов артист Дейвид Замбрано и води класове по създадената от Забрано „ниско летяща техника“ (Flying-Low Dance Technique), ставаща все по-популярна по цял свят. Гостуването на Херих е първа възможност за запознаване с този метод в България. Участието в уъркшопа става само след предварителна селекция и заплатена такса от 30 лева.\r\nИ четирите уъркшопа от програмата на „Без дистанция“ ще се проведат на английски език. Кандидатстването вече е отворено, срокът за българските участници за семинарите, водени от Арнд Веземан, Мануел Пелмус и Милан Херих е до 25 април. Записването за отворения клас „Точки“ с Александра Янева-Имфелд продължава до 05 май.\r\nЧаст от образователната платформа „Без дистанция“, стремяща се да скъси дистанцията между съвременното изкуство и публиката, са също модерираните разговори след представленията между публиката и артистите, както и т.нар. „загрявки” между артисти и публика преди представленията, превърнали се вече в традиция за „Антистатик”.    ", "date": "2019.04.20", "title": "4 уъркшопа с водещи международни професионалисти на фестивала „Антистатик“"}
{"url": "https://www.actualno.com/europe/stabiliziraha-notr-dam-veche-njama-risk-ot-srutvane-na-stenite-news_741668.html", "text": "  Архитекти и строителни работници стабилизираха структурата на емблематичната парижка катедрала \"Нотр Дам\" - четири дни след като тя бе повредена при гигантския пожар в понеделник, предаде Асошиейтед прес, като се позова на пожарната във френската столица.     Нейният говорител Габриел Плюс каза, че вече няма риск от срутване на стените на църквата. Пожарникарите са охладили стените и отломките от покрива в катедралата и вече няма \"горещи точки\" в сградата.\r\n\"Цяло чудо е, че катедралата все още се държи и че всички реликви бяха спасени\", заяви Плюс.\r\nРазследващите пожара смятат, че той се дължи на случайност и проучват многобройни фактори, които може да са допринесли за неговото пламване.  За най-вероятна причина се смята късо съединение.\r\nНа фона на добрите новини за \"Нотр Дам\", съобщени от говорителя на пожарната, енориашите в прочутата катедрала отпразнуваха Разпети петък в близка църква.\r\nТе се помолиха за увредения архитектурен шедьовър и отпразнуваха спасяването на спасените реликви, сред които е и тръненият венец на Исус Христос.    Междувременно Франция започна разследване за измама срещу хора, които призовавали за дарения за възстановяване на катедралата Нотр Дам.\r\nПарижката прокуратура призова за \"бдителност\" за подобни измами, предаде Франс прес.\r\nРазследването беше започнато след жалба на Фондацията за културното наследство срещу лица, опитали се да събират дарения от нейно име, на фона на пълна мобилизация за възстановяване на емблематичната парижка катедрала, пострадала от пожар в понеделник вечерта.\r\nВчера пък стана ясно че голяма част от артефактите в Нотр Дам ще бъдат преместени за постоянно в Лувъра за следващите пет години.", "date": "2019.04.20", "title": "Стабилизираха Нотр Дам - вече няма риск от срутване на стените"}
{"url": "https://www.actualno.com/society/dvama-zaginaha-pri-samoletna-katastrofa-v-plovdivsko-news_741703.html", "text": "  Двама души са загинали след инцидент с частен самолет край село Оризаре. Това съобщи за  „Фокус“ - Пловдив говорителят на ОДМВР-Пловдив.     Сигналът е подаден около 10.20 часа. Загинал е пилотът на самолета и негов спътник, за който все още няма данни.   Самолетът е двуместен. Паднал е в района на стадиона на селото. В момента на място се извършва оглед.", "date": "2019.04.20", "title": "Двама загинаха при самолетна катастрофа в Пловдивско"}
{"url": "https://www.actualno.com/europe/es-oprostjava-izdavaneto-na-shengenski-vizi-pri-dobro-vizovo-dosie-news_741682.html", "text": "  Европарламентът одобри инициативата на Евросъюза да опрости издаването на шенгенски визи за туристи с добра визова история. Това се казва на официалния портал на Еврокомисията.     Сега туристите и пътешествениците ще могат да подават своите заявки за визи половин година преди панираното пътуване вместо сегашните три месеца, като ще правят това от страните, в които живеят. Там, където е възможно, туристите ще могат да попълват и пописват заявките си в електронен вариант. Планира се също визите за лицата на възраст от 6 до 18 години да бъдат безплатни.   Освен това туристите, които често посещават страните от ЕС и имат положителна визова история, ще могат да получават многократни визи с постепенно увеличаване на срока на действие от една до пет години", "date": "2019.04.20", "title": "ЕС опростява издаването на шенгенски визи при добро визово досие"}
{"url": "https://www.actualno.com/curious/opasen-asteroid-mina-blizo-do-zemjata-news_741684.html", "text": "  Опасният астероид GC6 с размерите на къща прелетя край Земята на разстояние 219 000 км от нея, съобщи порталът Space.com, позовавайки се на NASA. Астероидът бе засечен на 9 април. Вчера преди обед той доближил Земята на максимално близо разстояние – малко повече от половината разстояние до Луната. Скоростта му в този момент била 2300 километра в час.     NASA класифицира астероида като \"потенциално опасен околоземен обект\", предаде БГНЕС.   ", "date": "2019.04.20", "title": "Опасен астероид мина близо до Земята"}
{"url": "https://www.actualno.com/politics/liljana-pavlova-listata-na-bsp-e-silno-antievropejska-news_741698.html", "text": "  Листата на БСП е силно антиевропейска. Това каза Лиляна Павлова в предаването „Денят започва с Георги Любенов“ по БНТ.     „Хората трябва да гласуват за по-добрите, за ГЕРБ“, заяви Павлова. Според нея е изключително важно да се обясни на българските граждани, че наистина трябва да се гласува. Тя отбеляза, че изпращайки българските представители в Европейския парламент, те трябва да имат умения да водят диалог и да отстояват позиции.   „Всичко това е важно за България, защото Европа е на кръстопът. За нас е важно Европа да бъде единна. Трябва да имаме самочувствието, че сме европейци“, добави тя. На въпрос дали ако БСП изпрати повече депутати в Брюксел ще се стигне до предсрочни избори тя отговори: „Аз не смятам, че трябва да поставяме по този начин нещата. Европейските избори са важни, защото България е Европа. Не трябва да има това разделение,“ посочи Павлова. „За нашите опоненти, БСП като основна опозиция, тяхната листа е силно антиевропейска. По-голямата част от представителите в тази листа не познават нито институционалните, нито политическите механизми на европейските институции. Те затова се опитват да захлупят европейския дебат с вътрешнополитически проблеми,“ подчерта Павлова. Тя посочи също, че БСП не са се отзовали на призива на ГЕРБ за обединение на теми, които ще се защитават в Европейския парламент.  ", "date": "2019.04.20", "title": "Лиляна Павлова: Листата на БСП е силно антиевропейска"}
{"url": "https://www.actualno.com/society/sys-111-mln-lv-obnovjavat-jp-liniite-ot-plovdiv-do-krumovo-i-skutare-news_741699.html", "text": "  Поръчка за модернизация на ЖП-линиите Пловдив – Крумово и Пловдив – Скутаре с прогнозна стойност близо 111 млн. лв. без ДДС стартира Национална компания „Железопътна инфраструктура“, става ясно от нейно обявление.     Освен подмяна на самите релси,  тя включва обновяване на подлези, надлези и пасалерки, а също така гарите Пловдив-разпределителна, Крумово, Скутаре и разделен пост Тракия.  Срокът за изпълнение на поръчката е 1066 календарни дни.   Железопътен възел  Пловдив се явява пресечна точка на направленията София – Свиленград, Пловдив – Бургас, Филипово – Панагюрище и Филипово – Карлово.\r\nТой е част от коридор „Ориент/Източно Средиземноморие“ , който свързва Северно, Балтийско, Черно и Средиземно море като оптимизира използването на съответните пристанища и морски магистрали, се сочи в документацията.   Целта на поръчката за модернизация на железен път, контактна мрежа и системи за сигнализация и телекомуникации по ЖП-участъците от Пловдив до Крумово и до Скутаре е изграждането на конкурентноспособна ЖП-инфраструктура, която да отговаря на предизвикателствата на ЕС за развитие на цялостна транс-европейска транспортна мрежа, състояща се от инфраструктура за железопътен транспорт, вътрешни водни пътища, пътен, морски и въздушен транспорт, с което да се гарантира доброто функциониране на вътрешния пазар и засилването на икономическото и социалното сближаване.   Финансирането е осигурено от Механизма за свързване на Европа , Споразумение между ДП „НКЖИ“ и INEA за предоставяне на безвъзмездна финансова помощ – AGREEMENT.    Оферти ще се приемат до 1-ви юли и ще се отварят на следващия ден.", "date": "2019.04.20", "title": "Със 111 млн. лв. обновяват ЖП-линиите от Пловдив до Крумово и Скутаре  "}
{"url": "https://www.actualno.com/europe/unker-ima-risk-za-brexit-bez-sdelka-news_741700.html", "text": "  Все още има опасност Великобритания да излезе от Европейския съюз без сделка, заяви председателят на Европейската комисия в събота, като призова Лондон да се възползва от 6-месечната отсрочка, за да работи над детайлите на развода с Брюксел, предава Reuters, цитирани от \"Фокус\".     Юнкер даде пространно интервю пред германската медийна група Funke една седмица след като европейските лидер дадоха на Великобритания поредна отсрочка за Brexit.\r\n„Никой не знае как ще завърши Брекзит. Това създава несигурност. Все още има страхове, че ще има твърд Брекзит без никакви договорки при излизането“, заяви той, визирайки дългосрочните негативни последици за европейската икономика.\r\nВъпреки че удължаването до 31 октомври не предлага никаква яснота за това, кога и дори дали, ще се състои Брекзит, Лондон трябва да използва времето умно, смята председателят на ЕК.  „Надявам се, че британците ще се възползват от това време и няма отново да го пропилеят. Не можем да продължим да правим отсрочки безкрайно. Най-доброто решение за британците ще е да приемат Споразумението за оттегляне по време на допълнителния срок, който бе договорен“, заяви Юнкер.\r\nНо Споразумението за оттегляне, договорено от премиера Тереза Мей с Брюксел, бе отхвърлено три пъти от британския парламент.\r\nПредседателят на ЕК трябва да се срещне с президента на САЩ Доналд Тръмп на срещата на Г-20 в Осака през юни и предвиди , че предстои „оживена дискусия“.    „Последният разговор продължи 6 часа и е добре, че вие не бяхте там“, разкри Юнкер, визирайки повишаването на тона по време на последния му разговор с Тръмп.\r\nПрез последните няколко месеца търговските отношения между САЩ и ЕС се влошиха сериозно заради наложените от Вашингтон мита и заплахите за нови. Попитан дали са възможни нови наказателни тарифи преди срещата на Г-20, Юнкер призова за търпение.   Той призова Германия и другите страни да инвестират повече за растежа на Съюза, чиято икономика се очаква да се забави, един ден след като германският финансов министър Олаф Шолц изключи взимането на нови кредити, за да се стимулира анемичния растеж на страната.\r\n„Въпреки това, Германия трябва да използва финансовата си свобода за по-нататъшно намаляване на държавния дълг и увеличаване на инвестициите. Това включва и премахване на бюрократичните препятствия“, смята Юнкер.\r\nТой също така предупреди, че съществува риск от чуждестранни манипулации около изборите за Европейски парламент следващия месец, на които се очаква евроскептичните групи да се представят много силно.   С очакваното участие на Великобритания, делът на евродепутатите евроскептици може да се увеличи до 14,3% от около 10% в момента, според резултатите от националните анкети, поръчани от Европейския парламент.\r\n„Виждам опити да се фалшифицират изборите за ЕП. Това идва от няколко централи и то не само извън границите на Съюза. Държавите в ЕС също искат да насочат волята на избирателите в конкретна посока чрез фалшиви новини“, заяви Юнкер, като добави, че Комисията е готова да се справи с този въпрос.", "date": "2019.04.20", "title": "Юнкер: Има риск за Brexit без сделка"}
{"url": "https://www.actualno.com/vraza/400-tanciori-gostuvat-na-hii-toto-izdanie-na-mejdunarodnija-folkloren-festival-vrachanska-prolet-news_741671.html", "text": "  Фестивалът \"Врачанска пролет\" бе открит на площад „Христо Ботев“  с танцови визитки от всички участници. В традиционното фолклорно събитие, организирано  от Община Враца, участват над 400 танцьори от 20 състава от Молдова, Албания и България.     При откриването му  заместник-кметът Петя Долапчиева заяви:   „Уважаеми участници в 13-тия международен фолклорен фестивал „Врачанска пролет”, 4 дни ще бъдете не само наши гости, но и наши партньори и приятели, защото фолклорът, танцът и музиката винаги радват и сближават хората. Прекрасно е хората по света да общуват помежду си чрез езика на музиката, танца и фолклорната самобитност, защото те не познават граници. Надявам се, че Враца с красивата си природа и колоритните си хора ще ви хареса и дори ще се почувствате сред близки приятели, ще срещнете разбиране, топли чувства и подкрепа! С вашето участие празникът ще бъде незабравим, а сцената колоритна и неповторима!  Благодаря ви, че ще направите дните ни по-весели, цветни и пъстри!  Желая ви прекрасни преживявания в нашия град! На добър час!“\r\nПървият концерт от фестивала е днес, на Лазаровден – 20 април и е с начален час 11:00. На централния площад „Христо Ботев“ освен  обичаят „Лазаруване” със свои изпълнения ще се представят гостуващите състави от България. Гала-концертът, в който участие ще вземат състави от Молдова, Албания, състав при Посолството на Индонезия и България, започва в 18:00 ч. в градска концертна зала. Входът е свободен.  ХІII Международен фолклорен фестивал „Врачанска пролет” ще продължи и на Цветница - 21 април, неделя, с дефиле, което тръгва в 10:30 ч. от паметника на „Св. Софроний Врачански” и концерт от 11:00 ч. пред Драматично-кукления театър.\r\nЗаместник-кметът Петя Долапчиева , преди официалната церемония на откриването на фестивала, посрещна в сградата на Община Враца ръководителите на съставите. Гостите представиха съставите си и благодариха за поканата да участват във фестивала „Врачанска пролет“. Заместник-кметът приветства делегациите и ги увери, че с изпълненията си ще спечелят любовта на врачанската публика. „Убедена съм, че гостуването ви във Враца ще остане прекрасен спомен и тук ще намерите добри приятели“!", "date": "2019.04.20", "title": "400 танцьори гостуват на ХІII-тото  издание на международния фолклорен фестивал „Врачанска пролет“"}
{"url": "https://www.actualno.com/starazagora/pohod-i-maraton-za-velosipedisti-v-stara-zagora-news_741696.html", "text": "  Две инициативи за любителите на велосипедите ще се проведат на 21 април, неделя в Стара Загора. Велопоход  “Заедно” в подкрепа на хората с хемофилия организира Българската асоциация по хемофилия (БАХ). Такива походи ще се състоят и в още четири града в страната - София, Пловдив, Варна и Бургас. Четвъртата поред кампания тази година ще се проведе под мотото “Движението е промяна!“. С него организаторите призовават всички заедно да се движат напред, за да може като партньори публичният сектор и здравните институции да създават по-благоприятна среда за болните от хемофилия. Само по този начин ще се осигури достъп до лекарства и съвременни методи на лечение за тежкото заболяване. С похода БАХ отбелязва Световния ден на хемофилията. Походът тръгва от “Жабките” в 11 часа.     В неделя ще се проведе и маратон пo плaнинcĸo ĸoлoeздeнe и бягaнe, който се организира от вeлoĸлyб „Зapатa“ с подкрепата на общинa Cтapa Зaгopa и Tуристическо дружество „Cъpнeнa гopa“.   Старт-финалът на състезанието ще бъде на поляната до кортовете за бадминтон в парк “Митрополит Методий Кусев”. Участниците, малки и големи, ще се движат по трасета, определени от организаторите и ще се допускат само регистрирани състезатели с изправена екипировка и велосипед.    .", "date": "2019.04.20", "title": "Поход и маратон за велосипедисти в Стара Загора"}
{"url": "https://www.actualno.com/society/46-godishen-myj-s-naranjavanija-ima-verojatnost-da-e-blysnat-ot-avtomobil-news_741722.html", "text": "  46-годишен мъж бе открит паднал на пътното платно в жк „Еленово“, същият е употребил алкохол, има вероятност да е блъснат от автомобил, предаде БГНЕС.     Сигналът за инцидента е подаден в 6.25 ч. тази сутрин от ул.\"Георги Андрейчин\", мъж, пътуващ в автобус на градския транспорт видял мъж да лежи на пътното платно, според обаждането той бил в безсъзнание.   На място е изпратена линейка, до пристигането й, Г.Г. бе станал от пътя и седнал на тротоара. Той има кървяща рана на главата, охлузвания по коленете и отлепено ходило на маратонките. Същият първоначално отказваше да се качи в линейката.\r\nСлед пристигането на полицията пострадалият бе транспортиран до Спешното отделение на МБАЛ, предстоят му изследвания.  Полицейската патрулка остана на място в търсене на очевидци, на местопроизшествието нямаше спрял автомобил, случаят се изяснява.", "date": "2019.04.20", "title": "46-годишен мъж с наранявания, има вероятност да е блъснат от автомобил"}
{"url": "https://www.actualno.com/celebrate/sv-anastasij-sinait-news_741478.html", "text": "  Свети Анастасий бил възпитан в голямо благочестие още от ранната си младост, което е видно от следните думи, казани от самия него:        - Които са видели Христа в плът, са Го смятали за пророк; ние, макар с телесните си очи да не сме Го виждали, въпреки това от най-млада възраст, още младенци и момчета, винаги сме Го признавали за Бог, всесилен Владика, Създател на времената, и сме се научили да Го изповядваме като сияние на Отеческата Слава. А пък Неговото Свето Евангелие изслушваме с такава любов, сякаш виждаме пред себе си Самия Христос, Който се обръща към нас. А когато приемаме непорочната перла на Неговото пречисто Тяло, вярваме, че приемаме Самия Христос. А когато виждаме на иконата само Неговото изображение, покланяме се, припадаме и Го почитаме, сякаш виждаме Самия Него, Който се взира към нас от небесата.\r\n От тези слова на преподобния Анастасий ясно се вижда, че той от самото си детство е бил научен да познава Христа, истинския Бог, да вярва в Него, да се бои от него с нелицемерен страх, от цяло сърце да Го обича и да Го почита с подобаващото му се поклонение.  Като достигнал пълнолетие, свети Анастасий оставил света, и като взел според Евангелската заповед кръста си, самоотвержено последвал след Христа. Като се отдалечил в манастир, тук Анастасий приел монашество. Но като искал да достигне колкото е възможно по-висши подвизи в добродетелта и като се стремял да подражава на съвършените в добродетелите мъже, свети Анастасий се отправил към Йерусалим и се заселил на Синайската планина, където се подвизавал заедно с мнозина свети мъже, преуспяващи в подвизите на монашеското житие.\r\n По това време игумен на Синайската планина бил преподобният Йоан Лествичник. Заради смиреномъдрието си той получил от Бога дарът на духовното разсъждение и премъдрост. Той съставил много душеполезни беседи, написал житията на някои свети отци и се удостоил да получи презвитерски сан.   След свети Йоан Лествичник и неговия брат Георги игумен на Синайската планина станал Анастасий. Там той се потрудил много за изобличаването на еретиците, които се наричали акефали, написал много против тях и като се състезавал с тях, ги изобличавал и посрамвал.    Ереста на акефалите се зародила в Александрия по време на управлението на император Зенон нейни основатели били хора враждебни и противници на Четвъртия вселенски събор на светите отци, проведен в Халкидон. По времето, когато тази ерес се зараждала в Александрия, лъжепатриарх бил еретикът Петър, с прозвището Могос. Към тази ерес на акефалите впоследствие се присъединил и Севир, който получил прозвището \"Безглавият\", заради принадлежността му към ереста на безглавите; това е същият онзи Севир, който през управлението на император Анастасий завладял престола на Александрийската патриаршия.\r\nСвети Анастасий поразявал всички тези еретици, като се борел с тях не само на Синайската планина, но обхождал Сирия, Арабия и Египет, като навсякъде изкоренявал и прогонвал тази ерес и утвърждавал Христовата Църква. Така като послужил много на Бога, преподобният отишъл при Господа в дълбока старост. Неговата кончина била при царуването на император Ираклий.\r\nТрябва да отбележим, че има двама отци Анастасий с едно и също прозвище - \"Синаит\". Първият, по-стар на години, и със сан антиохийски патриарх, който невинен претърпял изгнание от император Иустин, а вторият, сега споменаваният, който е живял малко по-късно от него и е бил игумен на Синайската планина.    © Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски ", "date": "2019.04.20", "title": "Св. Анастасий Синаит"}
{"url": "https://www.actualno.com/society/prognoza-za-vremeto-20-april-sybota-news_741604.html", "text": "   Това съобщи дежурният синоптик Анна Дякова от Националния институт по метеорология и хидрология (НИМХ) пред \"Фокус\".     През деня ще се задържи почти без промяна.   Над Черноморието облачността ще е променлива, често значителна и на места, главно в южната част ще превали дъжд. Ще духа до умерен до силен североизточен вятър. Максималните температури ще са 10° - 12°. Температурата на морската вода е 11-12°. Вълнението на морето ще е 3-4 бала.\r\nНад планините ще преобладава облачно време и на места ще превали дъжд, над 1300-1400 метра – сняг. Ще духа умерен, по високите и открити части и силен север-североизточен вятър. Максималната температура на 1200 метра ще е около 4°, на 2000 метра – около минус 3°.  През нощта срещу неделя в западната половина от страната вятърът ще отслабне, на места и ще стихне; има повишена вероятност за слани. В неделя ще е почти без валежи, с променлива облачност. В понеделник облачността отново ще се увеличи и на места ще превали. Вятърът ще се ориентира от югоизток и температурите слабо ще се повишат. Във вторник ще преобладава облачно време, главно в западната половина от страната ще има и краткотрайни валежи. Дневните температури ще са по-ниски.", "date": "2019.04.20", "title": "Прогноза за времето - 20 април (събота)"}
{"url": "https://www.actualno.com/chronicles/hristo-prodanov-stava-pyrvijat-bylgarski-alpinist-izkachil-everest-news_741474.html", "text": "        Христо Проданов е роден на 24 февруари 1943 г. в Карлово. Завършва Висшия химико-технологически институт в София. Като инженер-металург е работил в Перник и в Металургичния комбинат „Кремиковци“.   С алпинизъм се занимава от юношеските години. През 1961 г. завършва ЦПШ „Мальовица“. Осъществил е многобройни изкачвания в планините в България, в Алпите, в Олимп, Кавказ, Памир, Хиндукуш, Хималаите.\r\nПрез 1984 г. се провежда национална експедиция до Еверест. Христо Проданов е утвърден за зам. ръководител на експедицията, по техническите въпроси. На 20 април 1984 г. в 18 ч. 15 минути Христо Проданов се изкачва на връх Еверест – сам и без кислороден апарат, по Западния гребен, по „Жестокия път“. На върха остава 33 минути. Оставя камерата си на върха (впоследствие намерена от Николай Петков на 9 май). Слиза по тъмно, по собствените си стъпки – нещо, което нито един алпинист в света не го е правил. Температурите спадат. Извилата се буря принуждава Христо Проданов да бивакува на открито, на височина около 8700 m. В „Зоната на смъртта“, без кислород, е 20 април, 21 април. И до последния си дъх на 22 април 1984 година. Първият български алпинист, изкачил се на Еверест – сам и без кислород, остава завинаги на тази височина. Христо Проданов е 155-ият алпинист изкачил се на Еверест.  По едни от неговите последни думи, предадени по радиостанцията, се предполага, че тялото му се намира над Голямата сива кула, на около 8700 m.", "date": "2019.04.20", "title": "Христо Проданов става първият български алпинист, изкачил Еверест"}
{"url": "https://www.actualno.com/balkani/vuchich-njama-da-pozvolim-njakoj-da-napada-syrbite-v-kosovo-news_741637.html", "text": "  Ще преговаряме за Косово и Метохия, каза сръбският президент Александър Вучич, отбелязвайки, че Сърбия иска и се нуждае от тези преговори, но няма да позволи атаките срещу сърбите от Косово или тяхното прогонване, заяви сръбският президент на най-големия проправителствен митинг от кампанията „Бъдеще за Сърбия“, организиран в столицата Белград, пише македонското електронно издание “МКД“, цитирано от \"Фокус\".     \"Моля всички в света, не мислете, че защото искаме да говорим, искаме диалог, молим за диалог, не мислете, че ще позволим на някого да напада или да изгони нашите хора от вековните им домове. Никога няма да позволим това да се случи ”, каза Вучич.   За разлика от другите, които, както той каза, винаги се удрят най-силно в гърдите си, той не умее това.\r\n\"Но аз ви казвам - ще действам несравнимо по-решително и Сърбия ще победи, дори ако е принудена на отстъпки\", каза Вучич.  Той обаче предупреди, че хората трябва да разберат, че не винаги може да получат всичко, което искат, и че не могат да накарат всички останали да мислят като тях.\r\n„Но ние трябва да видим и да разберем как и накъде се движи светът. Нека уважаваме всички останали в региона и заедно с най-добрите отношения с Унгария, Румъния, България и Гърция ще трябва да изградим по-добри отношения както с Черна гора, така и със Северна Македония, и много по-добри отношения с Босна и Херцеговина, без да броим Додик, и с Хърватия\", каза сръбският президент.   Независимо от нападките от всички страни, ние трябва да се успокоим и да демонстрираме нашата сила не чрез реагиране на всичко, , но по един умен начин да се опитаме да спечелим тези хора на наша страна,“ каза Вучич.    „Само ако сме единни, можем да бъдем по-силни, за да привлечем повече инвеститори. С конфликти и спорове няма да получим нищо и ще вложим много енергия, за да направим такива условия за развитието на единен икономически пазар в Западните Балкани, така че камионите да преминават границите много по-бързо от днес ”, каза Вучич.", "date": "2019.04.20", "title": "Вучич: Няма да позволим някой да напада сърбите в Косово"}
{"url": "https://www.actualno.com/society/lazarovden-e-news_741525.html", "text": "  Православната църква отбелязва на 20 април църковния празник Лазаровден, който винаги е в предпоследната събота преди Великден.     По традиция на Лазаровден се откъсват зелени върбови клонки, които ще красят вратите на следващия ден — Връбница (Цветница).   Лазаровден или Лазарница е християнски празник, кръстен на Свети Лазар. В Новия Завет Лазар e ученик на Христос и брат на Мартa и Мария-Магдалина, кoготo Иисус извежда от гроба и възвръща към живот. Според преданието Лазар живее още 30 години и умира като епископ на гр. Китон (остров Кипър). Самото име на светеца е символ на здраве и дълголетие, предаде БГНЕС.\r\nНа този ден се изпълняват обичаят лазаруване и поминалните обреди. Според вярванията в Североизточна България на Връбница \"разпускат, пускат умрелите\" от гробовете. За да засвидетелстват почитта си към тях, устройва се Лазарската задушница. В навечерието на Лазаровден жените ходят на гробището, прекадавят и преливат с вино гробовете на своите близки и раздават за душите им рангелов кравай, жито. Същата вечер или на Лазаровден всяка стопанка раздава в селото малки просфорки съобразно с броя на починалите, но винаги нечетно число. Вярването за разпускането на мъртвите поражда и паленето на огън при гробовете, което се извършва преди изгрев слънце на Връбница. В лазаруването участват моми и момичета, които започват да се готвят още от постите, групират се по възраст и по чети. В четата има пеячки, шеталици, една от лазарките носи кошничка с яйца. Обхождат селото в събота от обяд и неделя до обяд, като влизат във всяка къща, пеят песен за всеки член от семейството. Играят несключено лазарско хоро. Стопаните ги даряват с яйца. Когато приключи лазаруването, лазарките си поделят събраното.  В българската традиция Лазаровден е празник на нивите, пасбищата и горите, но и празник на момичетата, които след като лазаруват могат публично да се момеят, да се обличат и държат така, че да ги харесват ергените, да имат любим, да се омъжват. Денят се нарича още Лазарова събота, Лазарица, Лазар. Три обредни ритуала са свързани с него - лазаруване, избиране на кумица и боенек. И трите са свързани с прехода към моминството, с любовта и задомяването.\r\nНа Лазарова събота се поставя начало на Пасхалното тържество. По време на св. Литургия на Лазаровден Църквата прославя Христос като Възкресение и Живот, Който още преди Своите страдания и смърт, с възкресяването на Лазар е утвърдил предобраза на всеобщото възкресение на човечеството. Именно заради възкресяването на Лазар Христос бил прославен от народа като дългоочаквания Месия, Цар Израилев, като изпълнение на старозаветните пророчества.   На вечернята преди празника Вход Господен в Йерусалим (Цветница, Връбница, Вайя) се четат пророчествата за Царя-Месия от Стария Завет заедно с евангелските разкази за влизането на Христос в Йерусалим.    На Цветница по време на утренята се благославят върбови клонки и се раздават на богомолците. Клонки държим в ръце по време на цялата Литургия и така показваме, че и ние, както древните жители на Йерусалим, посрещаме Иисус Христос като Цар и Спасител.\r\nНа Лазаровден имен ден празнуват: Лазар, Лазо, Лачо, Лъчезар.", "date": "2019.04.20", "title": "Лазаровден е!"}
{"url": "https://www.actualno.com/crime/specakcija-vyv-vidinsko-sreshtu-grupa-za-trafik-na-hora-i-prane-na-pari-news_741664.html", "text": "  Специализираната прокуратура, ГДБОП и ОДМВР-Видин, с подкрепата на Дирекция „Жандармерия“ в МВР, извършват действия по разследване на организирана престъпна група за трафик на хора с цел просия (предимно в Кралство Швеция), както и пране на пари, съобщиха от спецпрокуратурата.     Процесуално-следствени действия се водят в село Дреновец, община Ружинци. Извършват се обиски, претърсвания, изземвания, разпити на свидетели.   ", "date": "2019.04.20", "title": "Спецакция във Видинско срещу група за трафик на хора и пране на пари"}
{"url": "https://www.actualno.com/america/senatorka-poiska-procedura-po-otstranjavaneto-na-trymp-news_741633.html", "text": "  Сенаторката от Демократическата партия Елизабет Уорън стана първият кандидат президент, който призова Камарата на представителите да задейства процедурата по импийчмънт на президента Доналд Тръмп, предаде БГНЕС.     Тя се позова на разкрития в разследването за руската намеса в изборите.   ”Докладът на (спецпрокурора) Мълър представи факти, показващи, че враждебно чуждо правителство е атакувало нашите избори през 23016 г., за да помогне на Доналд Тръмп и Доналд Тръмп приветства помощта”, туитна законодателката от щата Масачузетс. „След като бе избран, Доналд Тръмп възпрепятстваше разследването на тази атака”, добави тя.", "date": "2019.04.20", "title": "Сенаторка поиска процедура по отстраняването на Тръмп"}
{"url": "https://www.actualno.com/curious/naj-zajadlivite-zodii-news_741373.html", "text": "  Това е класация на най-опасните знаци в зодиака. Определено трябва да внимавате с тях, ако не искате да си навлечете проблеми.         Естествено, Скорпионът е на първо място сред знаците, с които не  искате да си имате вземане-даване. Не защото е най-агресивен в зодиака  (това обикновено е Лъвът), а защото много трудно се отказва. Ако влезете  в конфликт със Скорпион, той няма да го забрави, дори на пръв поглед   да се държи нормално. Скорпионът не е най-отмъстителната, но е  най-мрачната и чувствителна зодия, когато се чувства критикуван или  несправедливо осъждан. Не от интензивността на гнева му трябва да се  страхувате, а от неговата продължителност. В съзнанието му конфликтът ви  ще трае с години.   Лъвът е знакът на битките. Ако го обидите или атакувате него или  някой от хората, на които държи, отмъщението му ще бъде безмилостно.  Лъвът е яростен защитник и не обича някой да го заплашва или да му  пречи. Макар да не е злопаметен като Скорпиона, той е най-безмилостен от  всички и ще нарани чувствата ви повече от всички останали.    Когато имате конфликт с Телец, то имате конфликт и с всичките му  близки. Телецът е много привързан към своето \"племе\", а също така е и  много твърдоглав. Това означава, че дори да е сгрешил, никога няма да си  признае. Независимо колко е вбесен, не позволява да му проличи. Докато  намеренията на Лъва се изписват ясно на лицето му, Телецът си слага  привидно спокойна фасада, което може би е най-плашещата тактика от  всички.     Ракът не се страхува да влиза в битки, защото е най-вече емоционален.  Той ще вземе всичко, което казвате, ще го преувеличи и раздуе, а след  това ще го обърне и използва срещу вас. Приема всичко лично и много се  огорчава, ако сметне, че умишлено сте се опитали да го нараните. Не се  заблуждавайте, че ще можете да продължите приятелството с Рак след  сериозен спор.  Той може да ви прости, но дълбоко в себе си никога няма  да го забрави.    ", "date": "2019.04.20", "title": "Най-заядливите зодии   "}
{"url": "https://www.actualno.com/asia/42-ma-raneni-palestinci-pri-sblysyci-s-izraelski-vojnici-news_741634.html", "text": "  Най-малко 42 палестинци пострадаха в петък при стълкновения с израелски военни на границата на сектора Газа. Това съобщи новинарският портал Samaa News, позовавайки се на здравната служба на анклава, цитиран от БГНЕС.     Няколко хиляди жители на анклава се насочиха към границата с Израел след петъчната молитва, последвана от 55-я поред „Марш на завръщането”. Израелските войници прибягнаха до сълзотворен газ и откриха стрелба срещу арабите, които доближаваха граничната полоса на опасно разстояние. Няколко палестинци са получили огнестрелни рани. Един от тях е настанен в болница в тежко състояние. Сред пострадалите са и петима служители на бърза помощ и четирима журналисти.   ", "date": "2019.04.20", "title": "42-ма ранени палестинци при сблъсъци с израелски войници"}
{"url": "https://www.actualno.com/europe/kitaj-e-vse-po-privlekatelen-za-iztochna-evropa-es-ne-predlaga-alternativa-news_741565.html", "text": "  За голяма част от източноевропейските страни-членки на ЕС, които се чувстват като европейци втора ръка, китайските мегапроекти се оказват по-привлекателни от Брюксел, пише Deutsche Welle.     След като миналата седмица на срещата на върха ЕС-Китай беше подписана само една тънка обща декларация, китайският премиер Ли Къцян се отправи към Хърватия, за да открие осмата поредна среща на т.нар. формат 16+1. В продължение на два дни държавните и правителствени ръководители на страните от Централна и Източна Европа обсъждаха с китайските представители . Без участието на Брюксел!\r\nКитайската инициатива е особено привлекателна за страните от Западните Балкани, чиято инфраструктура е в окаяно положение. На последната среща в Дубровник към формата се присъедини и Гърция, която досега имаше статут на наблюдател.   Според Брюксел, създаденият формат 16+1 е чиста проба провокация в задния му двор. 12 от участващите в инициативата страни са членки на ЕС. Китайският премиер Ли Къцян категорично отхвърля обвиненията, че Китай искал да разедини ЕС. Но вече дори няма нужда да го прави. Защото разделението отдавна е факт. Особено страните, които открай време се чувстват европейци втора ръка, окачествяват Китай като силен партньор.   От 2007 г. насам Китай е инвестирал над 29 млрд. долара в големи строителни проекти в Източна Европа. Най-големите китайска инвестиции са осъществени в Сърбия, където общата сума възлиза на над 10 млрд. долара. Следва Унгария с почти 4 млрд. долара, Полша с около 3 млрд. долара и Румъния с 2.5 млрд. долара.\r\nПекин се интересува от европейското законодателство само тогава, когато то се явява пречка. А това не се случва толкова често. Същевременно Брюксел критикува много от действията на Пекин и твърди, че обществените поръчки за китайските строителни проекти не са прозрачни и облагодетелстват корупцията. Китай се опитва да привлече преди всичко свои работници и да даде поръчките на китайски изпълнители, вместо да открие възможности пред местните икономики.    Освен това Брюксел твърди, че големите китайски заеми ще докарат дългова криза в бедните страни-членки на ЕС и така те ще станат зависими от Пекин. Всички тези опасения обаче досега бяха съпровождани единствено от мъгляви декларации за намерения. Същото се случи и на последната среща на върха ЕС-Китай. Общата декларация беше отпразнувана като сериозен компромис, но в крайна сметка тя не е обвързваща. Брюксел се бие в гърдите, че най-сетне е заострил тона спрямо Китай. Пекин пък хвали подобряването на отношенията и същевременно използва разединението в ЕС и търси задни вратички за сключването на двустранни договори с отделните европейски правителства, опитвайки се да се възползва от това. Така например Хърватскаta държавна агенция за дигитални технологии подписа декларация, която предвижда и сътрудничество с Китай в сферата на изкуствения интелект и разширяването на новата мобилна мрежа 5G.   Полша е против участието на Huawei в изграждането на новата мрежа. Унгария държи на сътрудничеството в тази сфера. А Чехия и Румъния все още не са решили. ЕС не може да предложи на тези страни алтернативи в това отношение, тъй като изостава в тази област.\r\nВярно, че Брюксел предприе няколко собствени инициативи като Цифровата среща на върха със Западните Балкани, но единственият голям успех, постигнат на последната среща в тази рамка през април 2019 г., беше договорката за отмяна на таксите за роуминг между шестте страни от Западните Балкани - Албания, Босна и Херцеговина, Косово, Черна гора, Северна Македония и Сърбия - до 2021 г.   Китай от своя страна инвестира в Източна Европа много пари и поставя много по-малко условия от ЕС. Ако Брюксел откаже сътрудничеството на източноевропейските страни с Китай, това би изглеждало така, сякаш ЕС им проваля бъдещето. А Пекин има визия и съответните планове за това тяхно бъдеще.\r\nВъпреки че много от проектите на новия \"Път на коприната\" ще се изплатят едва след 50 години, резултатите от пекинските инвестиции вече са видими в много източноевропейски градове: там изникват нови мостове, улици, културни центрове. Западналите фабрики се ремонтират изцяло. И всичко това създава оптимизъм.\r\nНавремето визията за една обединена Европа имаше същата притегателна сила. Междувременно тя е изпреварена от реалността, парализирана е от бюрокрацията и настроенията на отделни страни като Великобритания. Пекин има голяма стратегия. А Брюксел сякаш няма особен план.", "date": "2019.04.20", "title": "Китай е все по-привлекателен за Източна Европа, ЕС не предлага алтернатива"}
{"url": "https://www.actualno.com/blagoevgrad/otkrita-nevzrivena-granata-ot-vtorata-svetovna-vojna-v-blagoevgrad-news_741635.html", "text": "  Военнослужещи от Сухопътните войски унищожиха невзривена граната от Втората световна война, съобщи Министерството на отбраната.     Тя бе намерена в Благоевград.   Силно корозирала ръчна настъпателна граната, тип \"Бухалка\", е била открита случайно при обработката на двор в града.", "date": "2019.04.20", "title": "Открита невзривена граната от Втората световна война в Благоевград"}
{"url": "https://www.actualno.com/tips/naj-sigurnite-futbolni-prognozi-v-ubijstvenata-sybotna-programa-news_741725.html", "text": "  Екипът ни от типстъри за в рубриката \"сигурни залози\" се цели високо с идеята да помогне на  всички фенове на спортните залози за успешно увеличаване на банковата  сметка. За тази цел са и предложенията ни в богатата на футболни събития събота. Ето ги и тях:     Не пропускайте възможността да удвоите средствата, които сте отделили за спортни залози,        Отборът на Манчестър Сити среща Тотнъм Хоъспър в първи мач от 35-ия  кръг на Англия. След крушението за домакините в ШЛ от противника по-рано  през седмицата, то хората на Хосеп Гуардиола ще трябва да се  реабилитират срещу опонента, що се отнася до първенство. Там Сити се  бори с Ливърпул за титлата, където всяка точка е по-важна от всякога и  именно победа срещу Тотнъм ще отприщи домакините, когато е най-удачно.\r\nПоказателите в исторически план за домакините са на тяхна страна, като успехът изглежда резонен. : Победа за Манчестър Сити (-1.5 азиатски хендикап)         Тази вечер \"старата госпожа\" има шанс да измие поне част от срама, който преживя със загубата от Аякс през седмицата в Шампионска лига. Голямата мечта умря рано-рано, а утешението от титлата в Серия А едва ли ще накара феновете да се успокоят, но поне е някаква награда след тежкия сезон за клуба. Титлата може да бъде официализирана в събота вечер с победа над един от големите съпепрници в Италия - Фиорентина. \"Виолетовите\" са в недобра форма, не се борят за нищо с шампионата, докато в състава на Юве ще се завърнат ключови фигури в титулярния състав, сред които и Кристиано Роналдо. Победа днес прави Ювентус шампион. Това е и най-сигурният залог днес! : Победа за Ювентус (коефициент 1.50)    ", "date": "2019.04.20", "title": "Най-сигурните футболни прогнози в убийствената съботна програма"}
{"url": "https://www.actualno.com/curious/dneven-horoskop-za-21-april-news_741811.html", "text": "        Тази неделя няма да ви се налага да отговаряте на ничии претенции. Радвайте се на свободата си и не му мислете много за мнението на другите. През този ден ще имате много сили и вдъхновение, които ще е глупаво да пропилеете само защото е почивен ден. Отделете нужното време за вашата дейност.   Тази неделя си подарете нови усещания. Не си поставяйте граници на желанието да се забавлявате. Излезте от вкъщи, колкото се може по-рано.     Това не е ден, в който да се занимавате с анализиране на сериозни неща. На несериозни - също. В противен случай рискувате да превърнете мухата в слон. През този ден ще сте търсени съветници и помощници. Все пак помислете за себе си и не раздавайте енергията си безкрайно. Нека нещо остане и за вас. Тази неделя не залагайте на традицията и старите прийоми. Сега ви трябва нещо свежо и ново, което да ви подобри настроението.   Тази неделя не разчитайте на обещания. Дръжте очите си отворени и гледайте право напред. Не позволявайте на никого да ви връща в миналото.    През този ден ще имате способността да убеждавате хората в правотата ви. Помислете обаче в какъв обем ви е нужно това. Най-лесно се вижда лошото и трудното. Сега е моментът да не се спирате, за да обръщате внимание на трудните неща.    Може да сте сигурни, че желанията ви ще се сбъднат, но не бъдете прекалено критични към Съдбата. От ваша страна също се очакват някакви действия. Тази неделя ще усетите необикновено вдъхновение. Сега може да бъдете сигурни, че желанията ви са истински и да им се посветите изцяло. Тази неделя ще трябва да вземете важно решение. Процесът е прекалено дълъг, за да го протакате още. Ще се наложи да си съкратите сроковете.", "date": "2019.04.20", "title": "Дневен хороскоп за 21 април"}
{"url": "https://www.actualno.com/society/novinite-naj-vajnoto-za-denja-20-april-news_741803.html", "text": "  Редакционният екип на ви представя най-важните новини за изминалия ден, 20 април.      Те казват - ГЕРБ трябва да бъде заличена, както заличиха СДС, за да остане вечната БСП, БКП със същите хора. Те толкова са си повярвали, че са се променили и са различни. Те не могат да се променят, защото по действията им личи, че не са се променили. Това каза лидерът на ГЕРБ Бойко Борисов на отчета за гражданския диалог „Европа в нашия дом“, предаде „Фокус“.   Френската полиция е задържала 126 „жълти жилетки“ и е извършила 11 000 проверки на демонстранти, пожелали да се включат в днешните 23-ти по ред протести, съобщава АФП, позовавайки се на данни на полицията, предаде БГНЕС. ВМРО-БНД регистрира листата си за европейските избори в ЦИК в събота. Документите за регистрация бяха внесени от лидера на ВМРО, вицепремиер и министър на отбраната Красимир Каракачанов, заместник-председателя на партията и настоящ евродепутат Ангел Джамбазки и от ръководителя на предизборния щаб и народен представител Юлиан Ангелов.     Все още има опасност Великобритания да излезе от Европейския съюз без сделка, заяви председателят на Европейската комисия в събота, като призова Лондон да се възползва от 6-месечната отсрочка, за да работи над детайлите на развода с Брюксел, предава Reuters, цитирани от \"Фокус\". За голяма част от източноевропейските страни-членки на ЕС, които се чувстват като европейци втора ръка, китайските мегапроекти се оказват по-привлекателни от Брюксел, пише Deutsche Welle.    Гръцката полиция спря за проверка камион с крадени регистрационни номера и вътре откри 59 нелегални имигранти.  Камионът е бил спрян в петък следобед на магистрала, на около 30 километра източно от Солун, тъй като пътувал с табели с българска регистрация, които били обявени за откраднати. Двама души са загинали след инцидент с частен самолет край село Оризаре. Това съобщи за  „Фокус“ - Пловдив говорителят на ОДМВР-Пловдив. Сигналът е подаден около 10.20 часа. Загинал е пилотът на самолета и негов спътник, за който все още няма данни.", "date": "2019.04.20", "title": "Новините: Най-важното за деня, 20 април"}
{"url": "https://www.actualno.com/dobrich/i-v-kavarna-pripomniha-tradiciite-na-lazarovden-snimki-news_741814.html", "text": "  Жителите на Каварна пресъздадоха с много песни и танци, съобщават от морската община. Лазарки се събраха пред църквата „Свето Успение Богородично“, за да пресъздадат обичая лазаруване.      В празничната програма се включиха възпитаниците на детска ясла „Щастливо детство“, на детските градини „Радост“ и „Здравец“ и учениците от първи и втори клас от СУ „Стефан Караджа“. За доброто настроение се грижеха изпълнителите от вокална академия „Каварна“, фолклорна формация „Шарено коланче“ и фолклорен танцов ансамбъл „Бизоне“.  В приветствието си кметът Нина Ставрева пожела на всички да са по-добри, по-смирени и сърдечни. „Лазаровден и Цветница поставят началото на Великденските празници, които носят надежда. Нека тези светли дни ни направят по-добри, да отключим сърцата си, да се обърнем с добри думи и дела един към друг“, каза още тя. Възпроизведен беше и обичаят кумичене с хвърляне на лазарски венци на старата чешма до средновековната баня „Хамам“.    ", "date": "2019.04.20", "title": "И в Каварна припомниха традициите на Лазаровден (СНИМКИ)"}
{"url": "https://www.actualno.com/haskovo/99-roditeli-shte-zasadjat-dyrvo-v-alejata-na-novija-jivot-v-dimitrovgrad-news_741524.html", "text": "  За девета поредна година Община Димитровград организира инициатива по засаждане на дръвчета в „ ”. Тази година са желаещите родителите и близките на деца, родени през предходната година, които са заявили, че ще засадят декоротивно дърво, което да расте заедно с тяхната рожба.     На организираното от община Димитровград събитие в парк \"Марица\" на 21 април 2019г.- Цветница от 10.00 ч. ще бъдат засадени 35 дръвчета, а 64 от младите фиданки ще бъдат раздадени, за да бъдат засадени от родителите в междублокови пространства или други места, по тяхно желание. За всяко дете община Димитровград е подготвила .\r\nФотограф ще запечатва вълнуващите моменти на младите семейства в екологичната инициатива, а специална рамка за снимки ще допълва спомените от този ден. Любимите на децата Мики и Мини Маус ще посрещат малчуганите в празничния ден.", "date": "2019.04.20", "title": "99 родители ще засадят дърво в Алеята на новия живот в Димитровград"}
{"url": "https://www.actualno.com/politics/djambazki-vodi-vmro-na-evroizborite-andrej-slabakov-vleze-v-listata-news_741739.html", "text": "  ВМРО-БНД регистрира листата си за европейските избори в ЦИК в събота. Документите за регистрация бяха внесени от лидера на ВМРО, вицепремиер и министър на отбраната Красимир Каракачанов, заместник-председателя на партията и настоящ евродепутат Ангел Джамбазки и от ръководителя на предизборния щаб и народен представител Юлиан Ангелов.     Водач на листата от 17 кандидати е Ангел Джамбазки, съобщи Каракачанов. В нея са и актьорът и режисьор Андрей Слабаков, както и бившият командир на 61-ва Стрямска механизирана бригада бригаден генерал Димитър Шивиков. Слабаков и Шивиков са от гражданската квота в листата на ВМРО.\r\nКаракачанов заяви, че политическата формация е предложила на избирателите листа от \"хора, които са доказали, че са способни да защитават българския национален интерес\".\r\nСлед внасянето на документите кандидатите за евродепутати от листата на ВМРО ще се отправят към паметника на революционерите от Македония, Беломорието и Одринско, където ще се поклонят пред подвига на героите от Априлската епопея.     В листата е и Александър Урумов – който бе един от говорителите срещу Истанбулската конвенция. \r\nУрумов ще бъде част от гражданската квота на патриотичната формация за предстоящите европейски избори. Той стана известен с радикалната си позиция срещу джендър идеологията и с последователната си борба срещу всички опити за налагане на джендър практики в училищата и детските градини, уточняват от ВМРО.\r\nПопулярен писател и драматург с шест книги и седем пиеси, номиниран за наградата \"Аскеер\" за драматургия, Александър Урумов е активен блогър с християнски консервативни убеждения, допълват от партията.    През 2018 г. той основа неправителствената организация БОРД – Българска организация на родителите и децата, чиято основна цел е борба с агресивния хомосексуализъм и с еднополовите бракове, както и отстояването на традиционните християнски ценности в българското общество.", "date": "2019.04.20", "title": "Джамбазки води ВМРО на евроизборите, Андрей Слабаков влезе в листата"}
{"url": "https://www.actualno.com/vidin/zapochna-ralisprint-vida-2019-news_741678.html", "text": "  24 екипажа ще участват в националния шампионат ралиспринт „Вида 2019”. Сред тях има по 2 от Румъния и Сърбия. Церемонията по откриването се проведе в Крайдунавския парк, на фона на средновековната крепост „Баба Вида”. Стартът бе даден от кмета на Община Видин Огнян Ценков, който е председател на Организационния комитет на автомобилното състезание.     „Днес и утре Видин отново е домакин на това престижно спортно събитие, което с всяка година получава все по-голяма популярност. Сигурен съм, че ралито ще донесе много положителни емоции не само за видинчани и хората от нашия регион, но и за тези, които са пропътували дълги разстояния, за да дойдат от други градове и държави и да подкрепят фаворитите си. Надявам се всички участници да стигнат до финала успешно и безаварийно. Разбира се, че адреналинът е част от състезанието, но това не трябва да попречи да се приберете здрави и невредими у дома” – каза видинският кмет и пожела успех на автопилотите в първия кръг от Националния шампионат по ралиспринт „Вида 2019“.\r\nТой благодари на всички, които влагат много усилия, за да продължава тази традиция да съществува – на Българската федерация по автомобилен спорт, на Международната автомобилна федерация, на Автомобилен спортен клуб „Жико-Моторспорт“ – Видин.   Иван Иванов, председател на АСК „Жико Моторспорт” връчи на Огнян Ценков плакет за изключителен принос в автомобилния спорт и в знак на уважение и признателност.  Гост на церемонията по откриването бе и заместник областният управител на Видин Анжело Методиев.\r\nРалито започна днес в 9.00 ч. от село Синаговци. Според организаторите, очаква се награждаването на най-добрите в шестото издание на ралиспринта да бъде в 15 часа, край крепостта „Баба Вида”. Наградите за най-добрите са осигурени от Община Видин и са в размер на 5000 лв.    ", "date": "2019.04.20", "title": "Започна  ралиспринт „Вида 2019”"}
{"url": "https://www.actualno.com/education/investiciite-v-obrazovanieto-u-nas-sa-pochti-1-miliard-news_741734.html", "text": "  В последните 3 години инвестициите в образованието са над 900 млн. лв., такъв ръст никога не е имало. Това каза председателят на комисията по образование към Народното събрание Милена Дамянова на отчета за гражданския диалог „Европа в нашия дом“, предаде „Фокус“. „Последователните политики на ГЕРБ от 2009 г. са факт, само за последните 3 години имаме над 900 млн. лв. в сферата на образованието и такъв ръст никога не е имало“, заяви тя. По думите ѝ тези средства показват реални резултати.     „Политиката на ГЕРБ е за поставяне на учителя в основата на образованието, от 2009 г. минималната учителска заплата нарасна с 104 %. Това повишава не само социалния и обществен статус на учителя, но и показва, че образованието е национален приоритет“, коментира тя. По думите ѝ в образователния сектор има модерен закон и модерни наредби. Дамянова отбеляза, че по време на гражданските срещи аудиторията е отбелязала няколко проблема, а именно, че все още има сериозен процент на бизнеса, който иска да участват в образователния процес за обучение на бъдещите кадри. Като друг проблем тя отчете промяната в учебните програми, която все още не е добре обяснена и се наблюдава натоварване на учениците.   „Механизмът за включване на децата в образователната система е работещ“, добави още председателят на образователната комисия в парламента.\r\n„Училищата и детските градини, които имат добри резултати трябва да бъдат поощрявани за това“, допълни Дамянова.  ", "date": "2019.04.20", "title": "Инвестициите в образованието у нас са почти 1 милиард"}
{"url": "https://www.actualno.com/vraza/vrachani-izlizat-na-sporten-praznik-v-mestnostta-ledenika-news_741676.html", "text": "  Спортно-туристическият празник започва във Врачанския Балкан днес, 20 април, пред хижа „Леденика“. В спортната проява, организирана от Община Враца ще вземат участие ученици, клубове по пешеходен туризъм, представители на фирми и граждани. Участниците ще се съревновават в категориите – крос, туристическа щафета и теглене на въже. Състезателите ще бъдат разделени в три възрастови групи – от 1 до 4 клас, 5-8 клас и 9-12 клас.     За първи път състезателите ще имат нова щафетна игра, с изцяло променен маршрут на кросовото бягане, като началото ще бъде дадено пред входа на пещерата „Леденика“.   За най-добрите организаторите са приготвили  много награди - купи, медали, материални награди и лакомства.", "date": "2019.04.20", "title": "Врачани излизат на спортен празник в местността „Леденика“"}
{"url": "https://www.actualno.com/balkani/shpionski-skandal-mejdu-bosna-i-hyrvatska-news_741810.html", "text": "  Президентството на Босна и Херцеговина (БиХ) в сряда е инструктирало Министерството на външните работи да изпрати протестна нота на Хърватия във връзка с предполагаемите действия на Хърватската служба за сигурност и разузнаване (ХССР) спрямо босненски граждани по време на техния престой или преминаване през Хърватия, се казва в разпространено в събота съобщение от тричленния Президиум на БиХ, предава електронното издание Sarajevo Times, цитирано от \"Фокус\".     Протестната нота е предизвикана от твърденията, че служители на ХССР са опитвали да вербуват граждани на БиХ с връзки със радикални ислямски салафистки групировки в страната, да поставят оръжия в джамии, за да се докажат твърденията на хърватския държавен глава Колинда Грабар-Китарович, че БиХ е станала крепост на хиляди потенциални терористи, съобщава Total Croatia News.     ", "date": "2019.04.20", "title": "Шпионски скандал между Босна и Хърватска"}
{"url": "https://www.actualno.com/curious/naomi-kempbyl-se-oplaka-ot-problemi-zaradi-cveta-na-kojata-news_741723.html", "text": "  Британската супермоделка Наоми Кемпбъл призна, че понякога в кариерата се е сблъсквала с проблеми, породени от цвета на кожата й, съобщи вестник „Индипендънт”, цитиран от БГНЕС.     Тя разказа, че в „една държава” са спрели реклама с нейно участие заради расистки предразсъдъци. „Тя (модната индустрия) още не е балансирана. Станах лице на нова рекламна кампания, но ми казват, че в една държава няма да покажат фотографията заради цвета на моята кожа”, оплака се 48-годишната моделка.   Според Кемпбъл, макар модната индустрия да е станало много по-толерантна към цветните хора, предстои й още дълго да се развива, докато достигне пълно равноправие на расите. „Сега бих искала да видя как пред (цветните) модели се откриват същите възможности и те получават същите хонорари”, призна тя.\r\nСупермоделката смята, че това може да стане само, ако в индустрията биват въвлечени повече африкански модели.  През юни 2018 г. испанския марка за бельо и бански Oysho пусна бански с изображения на маймуни. Банските бяха представени от тъмнокожо момиче. Нещо повече, цял бански с яркозелени тропически багри получи наименованието „Маймуни в джунглите”.", "date": "2019.04.20", "title": "Наоми Кемпбъл се оплака от проблеми заради цвета на кожата"}
