{"url": "https://www.actualno.com/europe/deset-dushi-sa-sys-symnenija-za-novija-virus-vyv-francija-news_1427534.html", "text": "      10 души са поставени под карантина във френски болници и са подложени на допълнителни изследвания заради съмнения, че са се заразили с новия коронавирус, съобщи френският министър на социалните въпроси и здравеопазването Агнес Бузин, цитиран от ТАСС.      \"Има три потвърдени случая на коронавирус във Франция. Тези пациенти са изолирани. Чувстват се добре. Чакаме да излязат изследванията им\", заяви министърът, и допълни, че вероятно в следващите седмици ще има нови случаи на болестта. Тя напомни да се спазват препоръките, издадени от Министерството на здравеопазването с цел недопускане разпространението на коронавируса.   В късния следобед предстои среща между френският премиер Едуар Филип и ресорните министри, след която ще стане ясно дали Франция ще вземе решение да прибере 800 свои граждани от Китай. \r\nВ петък властите обявиха, че са хоспитализирали трима души - двама китайски туристи и един французин - със симптоми на новия вирус във Франция. Министерството на здравеопазването призова всички граждани, които се почувстват зле след пътуване до Китай, да се обадят на спешна помощ и да обяснят на оператора всички свои симптоми.   ", "date": "2020.01.26", "title": "Десет души са със съмнения за новия вирус във Франция "}
{"url": "https://www.actualno.com/crime/arestuvaha-bylgarin-s-46-paketcheta-kokain-v-stomaha-v-dominikanskata-republika-news_1427537.html", "text": "      Българин е бил задържан с 46 пликчета кокаин в стомаха в Доминиканската република. Това съобщи местното онлайн издание \"Доминикан тудей\". Той бил арестуван на международното летище на Пунта Кана, където минавал проверка, за да се качи на полет за Белгия.      Пакетчетата били засечени, след като били забелязани от служители на летището на рентгена. Българинът веднага бил откаран в болница, където кокаинът бил изваден от стомаха му.   Това е 13-тия случай, в който властите задържат наркотрафиканти по летищата на страната от началото на годината. Преди време в Доминиканската република е била разбита наркотрафикантска мрежа, вербувала чужденци, за да ги използва като \"мулета\" за пренасяне на дрога в различни държави, предимно в Европа, припомня онлайн изданието. ", "date": "2020.01.26", "title": "Арестуваха българин с 46 пакетчета кокаин в стомаха в Доминиканската република"}
{"url": "https://www.actualno.com/crime/akcija-15-shofiorski-knijki-pribraha-v-sofija-news_1427544.html", "text": "      15 свидетелства за шофиране са иззети по време на акция по пътна безопасност на територията на СДВР. Съставени са 4 акта за шофиране в нетрезво състояние, задържани са 2 лица.      Операцията е проведена за времето от 21 часа снощи до 6 часа тази сутрин, съобщиха от пресцентъра на МВР. Полицейски служители са следили за опасно поведение на водачи, застрашаващо живота и здравето на останалите участници в движението. Иззети са шофьорски книжки за неплатени глоби, неизползване на обезопасителни системи за деца, водачи и пътници, неправилно паркиране - това са част от резултатите на операция.   Проверени са 272 автомобила и 496 лица. Констатирани са множество нарушения на Закона за движение по пътищата и Закона за българските лични документи. Съставени са 24 акта и 16 фиша по ЗДвП. Образувано е едно досъдебно производство и е дерегистриран един автомобил. ", "date": "2020.01.26", "title": "Акция: 15 шофьорски книжки прибраха в София"}
{"url": "https://www.actualno.com/asia/kitaj-virusyt-idva-ot-divi-jivotni-news_1427545.html", "text": "      Новият коронавирус, който предизвика пандемия в Китай и се разпространява вече по всички континенти на планетата, идва от диви животни. Това съобщиха китайски учени, които имаха задачата да установят откъде идва заразата с 2019-nCoV, предаде ТАСС.      Коронавирусът беше открит в проби от пазара на морски дарове в град Ухан, който е и основно огнище на заразата. \"В 33 от 585 проби от пазара на морски дарове в Ухан са открити нуклеиновите киселини на коронавируса, от тях е изолиран вируса. Това предполага, че източникът на вируса са диви животни, търгувани на пазара в Ухан\", съобщава китайската агенция Синхуа.    ", "date": "2020.01.26", "title": "Китай: Вирусът идва от диви животни "}
{"url": "https://www.actualno.com/business/njama-risk-za-valutnija-bord-ostava-do-priemane-na-evroto-news_1427566.html", "text": "      Няма риск за нарушаване на валутния борд. Това заяви председателят на бюджетната комисия в Народното събрание Менда Стоянова пред „ “ по повод на информация, че предложени промени в Закона за БНБ могат да доведат до отклоняване от курса лев-евро.      Предложението е в закона за БНБ да се запише, че от датата на влизане на във валутно-курсовия механизъм ERM II, т.нар. чакалня на еврозоната, официалният курс на лева към еврото трябва да стане е равен на курса, договорен по съответните резолюции между Европейската централна банка и останалите държави от еврозоната плюс Дания, която също е в чакалнята на еврозоната. Тези промени се правят, за да въведем европейските директиви и са едно от условията нашата правна рамка да отговори на изискванията за членството ни еврозоната, обясни Стоянова. По думите й няма опасност за борда, а всичко останало е спекулация.   Правителството и Българската народна банка подписаха споразумение за условията, при които ще се водят преговори включването на във валутно-курсовия механизъм ERM II, т.нар. чакалня на еврозоната. Първите два ангажимента в това споразумение казват точно това – курсът на лева спрямо еврото да остане какъвто е в момента, посочи председателят на бюджетната комисия. ", "date": "2020.01.26", "title": "Няма риск за валутния борд, остава до приемане на еврото"}
{"url": "https://www.actualno.com/asia/novijat-koronavirus-progonil-5-miliona-kitajci-ot-uhan-news_1427561.html", "text": "      Над 5 милиона жители на Ухан са напуснали града заради епидемията от новия коронавирус, съобщи кметът на града Чжоу Сянван, предаде ТАСС, цитирана от БГНЕС.      \"Заради честванията на китайската нова година, но главно заради епидемията от коронавируса, над 5 милиона души са напуснали Ухан. Около 9 милиона души са останали в града\", уточни ръководителят на градската администрация.   Според него броят на заразените с коронавируса може да скочи с още хиляда само за ден. \"В момента още 2209 души са в болници, но все още чакат диагнозата си. Очакваме резултатите от техните изследвания. Други 643 пациенти са хоспитализирани с треска. До момента 533 жители на Ухан са диагностицирани с вируса\", съобщи още кметът на града. ", "date": "2020.01.26", "title": "Новият коронавирус прогонил 5 милиона китайци от Ухан"}
{"url": "https://www.actualno.com/society/uchilishtata-v-sofija-izlizat-v-gripna-vakancija-ot-utre-news_1427550.html", "text": "      От 27 януари до 4 февруари за учениците в София ще има грипна ваканция, предаде БГНЕС. В последните дни Столичната регионалната здравна инспекция констатира нарастване на броя на заболелите от остри респираторни заболявания и създаването на епидемиологична обстановка.      Учебните занятия ще бъдат възстановени на 6 февруари след междусрочната ваканция. В следващите дни детските градини и ясли ще продължат да приемат деца при засилен контрол върху здравословното им състояние от медицинските специалисти в детските заведения. Видимо болни деца няма да бъдат приемани.    ", "date": "2020.01.26", "title": "Училищата в София излизат в грипна ваканция от утре"}
{"url": "https://www.actualno.com/society/mosv-preustanoveno-e-zamyrsjavaneto-na-reka-marica-news_1427581.html", "text": "      Преустановено е замърсяването на река Марица, съобщиха от МОСВ. Тази сутрин е извършено повторно пробонабиране от канализационните колектори и река Пишманка. Резултатите от пробите сочат, че замърсяването е преустановено.      Показателите от Градски колектор-1  са: ХПК - 128 mg/l и неразтворени вещества – 209 mg/l, а от Градски колектор-2: ХПК - 49 mg/l и неразтворени вещества – 29 mg/l.   Взети са водни проби от отпадъчните води на инсталация за преработка на отпадъци в промишлената зона на Пазарджик, от двата градски колектора на ул. \"Заводска\" и от отпадъчните води на предприятия за преработка на хартия в село Главиница, община Пазарджик. Проверени са още три промишлени обекта в индустриалната зона, за които се установи, че в момента не заустват отпадъчни води в канализационната система с водоприемник река Пишманка, локализирана като участък на замърсяването.\r\nВъв водите й са установени пластмасови мленки от преработка на полиетиленови отпадъци. Резултатите от взетите водни проби от реката и двата градски колектора сочат инсталацията за преработка на отпадъци на „Екоинвест” ЕООД за източник на замърсяването. Установено е превишение в пъти над пределно допустимите концентрации на вещества в производствените отпадъчни води на обекта по Наредба 7, за реда и начина за заустване на отпадъчни води в канализационните системи.  Превишени са следните показатели: химическа потребност от кислород (ХПК) – при норма 700 mg/l, пробите показват 2322 mg/l, или 3 пъти над ПДК. А нормата за неразтворени вещества е превишена 16 пъти. При норма 200 mg/l, са измерени 3140 mg/l. Високи стойности на тези показатели са установени и в градския колектор, който отвежда отпадъчните води от „Екоинвест” ЕООД / ХПК - 2940 mg/l и неразтворени вещества - 5392 mg/l/. Анализът на данните сочи за преминало залпово замърсяване от този обект. От вчера следобед „Екоинвест”ЕООД преустанови производствената си дейност, свързана с формиране на отпадъчни води.\r\nОт вчера експерти от РИОСВ–Пазарджик, Басейнова дирекция „Източнобеломорски район“ (БДИБР) и Регионалната лаборатория към ИАОС проверяват сигнал за мъртва риба в река Марица, под моста на с. Огняново.   Директорът на РИОСВ Костадин Гешев незабавно сформира екип от експерти и беше извършено щателно обследване на района за следи от източници на замърсяване. За инцидента бяха уведомени окръжният прокурор на Пазарджик, директорът на ОД на МВР и директорът на ОДБХ, за вземане на проби от умрялата риба и установяване причините за смъртта й. Образувано е досъдебно производство, уточнява БГНЕС.     ", "date": "2020.01.26", "title": "МОСВ: Преустановено е замърсяването на река Марица "}
{"url": "https://www.actualno.com/asia/merkite-v-kitaj-sreshtu-novija-virus-sa-drastichni-news_1427594.html", "text": "      Поне 2023 случая на заразени с новия китайски коронавирус (2019-nCov) са факт в Китай (включително Хонконг, Макао, Тайван), като има и 32 случая в чужбина. Починалите  на територията на Китай са 56, оздравелите 49, съобщава МВнР.      Всички китайски туристически групи, пътуващи в чужбина, ще бъдат спрени от утре, 27 януари.  Резервациите за полети и хотели в чужбина, направени чрез туристически  агенции, ще бъдат прекратени. Резервациите за вътрешни полети и хотели в  Китай, направени чрез туристически агенции, са били анулирани, считано  от 24 януари 2020 г.\r\nОт 26 януари до второ нареждане са преустановени и всички полети от  двете летища в Пекин до провинциални летища в страната. От двете  пекински летища е имало директни линии до други провинции. На двете  летища в Пекин се измерва температурата на всички пристигащи.  Туристическите автобуси от и за Пекин са спрени също от вчера (26  януари).\r\nВ 30 китайски провинции, независими общи и специални административни райони (САР) са обявили първа степен за готовност за справяне с извънредни ситуации, а САР Хонконг е обявил т.н. \"най-висока степен\".  Според китайския национален всекидневник China Daily  вирусът се предава на човек само от заразени  животни. . Администрацията за управление и надзор на пазарите е  публикувала  официална забрана за всякакви дейности свързани с покупко-продажбата на  диви животни.\r\nПо информация на китайски медиите вече се работи за създаване на ваксина и е приключил стадият на изолиране на вируса.\r\nВ Пекин вече са определени 20 болници за лечението на болните от новия коронавирус. Три болници от тях са на т.н. градско ниво, а останалите 17 - на т.нар. районно ниво. Сред градските болници са пекинска болница \"Дитан\" и пекинска болница \"Йоу’ан\".    Очаква се първата спешно изградена болница в Ухан болница \"Хуошъншан\" да отвори врати на 2 февруари 2020 г. със 700-1000 легла.  Втората болница “Лейшъншан” се очаква да отвори врати на 5 февруари 2020 г. и е планирана да разполага 1300 легла.\r\nВ провинция Хубей, където се намира огнището да болестта, е  забранено е придвижването на МПС в централната част на Ухан, столицата на провинцията. Общината е наела около 6 000 хиляди таксита, които са на разположение на кварталните съвети, по 3-5 коли на кооперация. Чрез тях съветите осъществяват безплатното доставяне на храна и лекарства за жителите.\r\nУханските болници са пуснали официални писма за набиране на дарения (маски и дрехи, използвани при хирургически интервенции и др.) доколкото в повечето от тях се очаква медицинските материали да са достатъчни само за следващите 3-5 дена. Япония вече е направила дарение от 1 милион маски за гр. Ухан.\r\nВ провинция Гуандун е обявено  задължително носене на  маски на обществени места, а хората без такива ще бъдат санкционирани. Българската следа    Ансамбъл \"Петрич\", който беше в китайската столица по покана на район Чаоян в Пекин за представления в рамките на фестивал по случай Китайската нова година, поради указания от Пекинска община за спиране на масовите прояви на територията на столицата, заяви желание да се прибере в по-рано от планирания полет за връщане.   В град Ухан има трима българи и посолството ни в Китай поддържа непрекъснато връзка с тях. Какво е коронавирус? Коронавирусите са голямо семейство от вируси, за които се знае, че причиняват заболявания, вариращи от обикновената настинка до по-тежки заболявания като Близкоизточния респираторен синдром (MERS) и Острия респираторен синдром (SARS). Какво представлява новия коронавирус? Новия коронавирус (CoV) е нов щам на коронавирус, който не е бил идентифициран по-рано при хората.    Какви са симптомите на някой, заразен с коронавирус? Зависи от вируса, но често срещаните признаци включват респираторни симптоми, треска, кашлица, задух и затруднено дишане. В по-тежки случаи инфекцията може да причини пневмония, остър респираторен синдром, бъбречна недостатъчност и дори смърт. Могат ли коронавирусите да се предават от човек на човек? Да, някои коронавируси могат да се предават от човек на човек, обикновено след близък контакт със заразен пациент, например в домакинство, работно място или здравен център. Има ли лечение за новия коронавирус?    Няма специфично лечение за заболяване, причинено от новия коронавирус. Въпреки това, много от симптомите могат да бъдат лекувани. Следователно, лечението се основава на специфичното клинично състояние на пациента. Поддържащата грижа за заразените лица може да бъде много ефективна. Какво мога да направя, за да се защитя? Стандартните препоръки за намаляване на излагането и предаването на редица заболявания включват поддържане на основна хигиена на ръцете и дихателните пътища, безопасни практики за хранене и избягване на близък контакт, когато е възможно, с всеки, който проявява симптоми на респираторни заболявания, като кашлица и кихане.\r\nЗимата и пролетта са сезоните с висока честота на респираторни инфекциозни заболявания и вирусна пневмония. Експертите предлагат да се вземат същите предпазни мерки като избягване на настинка, включително правилна вентилация в помещението и лична хигиена, избягване на дейности в местата с много хора и носене на маска или покриване на носа при кашляне или кихане.\r\nОбърнете внимание на треската, кашлицата и други симптоми. Ако имате някой от тези симптоми, моля незабавно потърсете лекарска помощ. Пътуващите се насърчават да потърсят медицинска помощ и да споделят историята на пътуванията със своя доставчик на здравни грижи, ако имат някакви симптоми, подсказващи за респираторно заболяване, по време или след пътуване. ", "date": "2020.01.26", "title": "Мерките в Китай срещу новия вирус са драстични"}
{"url": "https://www.actualno.com/society/zapodozrenite-v-shpionaj-ruski-diplomati-napusnaha-bylgarija-news_1427577.html", "text": "      Двамата руски дипломати, които в петък бяха обявени от за персона нон грата, вече са напуснали страната. Това официално потвърдиха в неделя следобед от посолството на руската федерация в София за \" \".      Дипломатите имаха 48 часа да си заминат, а руският посланик Анатолий Макаров обеща, че срокът ще бъде спазен. Както \"24 часа\" първи написа, става дума за Дмитрий Михайлович Ярошенко и Александър Александрович Хватов. Единият е първи секретар в посолството, а другият - служител в търговското представителство. Те са заподозрени в шпионаж от българската прокуратура.    ", "date": "2020.01.26", "title": "Заподозрените в шпионаж руски дипломати напуснаха България"}
{"url": "https://www.actualno.com/balkani/namaljavat-shansovete-za-otkrivane-na-oceleli-sled-zemetresenieto-v-turcija-news_1427596.html", "text": "      Броят на жертвите от разрушителното земетресение в Турция в петък достигна до 38, а над 1600 са ранените. Това сочат данните на турската служба за реагиране при бедствия и извънредни ситуации, които ползва Ройтерс.      Земетресението с магнитуд от 6,8 по Рихтер в петък вечер беше последвано от над 700 вторични труса с магнитуд от над 4, които все още продължават. Досега от развалините са спасени 45 души. Вътрешният министър Сюлейман Сойлу заяви, че спасителната операция е в голяма степен завършила, въпреки че спасителните екипи са локализирали шестима души, все още блокирани под останките на сградите.   Над 1500 сгради са пострадали при труса, а близо 80 са се срутили напълно. Вчера при посещението си в засегнатите окръзи Елязъг и Малатия президентът Реджеп Тайип Ердоган каза, че за гражданите, изгубили домовете си, ще бъдат бързо построени къщи със стоманена конструкция.   ", "date": "2020.01.26", "title": "Намаляват шансовете за откриване на оцелели след земетресението в Турция"}
{"url": "https://www.actualno.com/asia/iranski-pytnicheski-samolet-se-zapali-po-vreme-na-polet-news_1427568.html", "text": "      Ирански пътнически самолет се е запалил по време на полет, минути след излитането от летището в град Горган, в административния център на провинция Голестан, северен , предаде Спутникнюз, цитиран от БГНЕС.      Според информацията се е запалил един от двигателите на самолета, който е изпълнявал полет от Горган към Техеран. Пилотите са били принудени да се върнат обратно на летището.   Няма сериозно пострадали пътници при аварийното кацане на летището в Горган. Иранските авиационни власти започнаха разследване на причината за пожара в двигателя на самолета.\r\nПо-рано стана ясно, че Техеран ще анализира черните кутии от взривения украински самолет. Машината катастрофира на 8 януари, като впоследствие призна, че е свалил самолета погрешка. На борда му бяха 176 души: 167 пътници от , Украйна, Канада, Германия, Швеция и Афганистан и девет членове на екипажа. Всички те загинаха.      ", "date": "2020.01.26", "title": "Ирански пътнически самолет се запали по време на полет "}
{"url": "https://www.actualno.com/curious/sedmichen-horoskop-za-27-januari-2-fevruari-news_1427604.html", "text": "       Овен       Това е седмица, в която да съчетавате успешно личния и професионалния живот. За целта ще ви помогне подробен график, който да изпълнявате стриктно. За да не се чувства никой от семейството ви пренебрегнат просто използвайте времето през обедната почивка, за да проведете телефонен разговор и да се поинтересувате как се чувства той или тя. В сряда ще може да планирате почивката се през събота и неделя - тогава ще получите покана за гостуване. В края на работната седмица е добре да сте приключили с основните дейности по ваш проект.  Прекарайте почивните дни далеч от телефона и други технологии. Телец Това е седмица, в която да сте по-сдържани. Имате прекрасни идеи, но за момента е добре да ги държите в тайна, особено що се отнася до служебните ви ангажименти. Необходимо е да мине още време, в което да узреят замислите ви и да бъдат представени пред публика. Вторник ще е ден за битки- тогава трябва да сте максимално съсредоточени. Съществува риск от манипулация и трябва много да внимавате да не бъдете въвлечени в интриги. Втората половина на седмицата по-често се обръщайте към изкуството. Творчески ви идеи ще ви спасят от рутината и ще помогнат за хармонията в семейството ви.   Близнаци Тази седмица е добро време за решаване на въпроси, свързани с личния ви живот. Помнете, че не сте длъжни да давате сметка и обяснения на никого и да живеете, както на вас ви харесва. Не ставайте роби на стереотипи и сплетни. Чувството за вина не води до нищо добро. Настройте се за приятни и романтични срещи и преживявания. Оптимизмът лесно ще вземе превес над тъжните мисли, ако му дадете шанс. В четвъртък ще имате своя малък успех, който ще ви поведе по пътя към успеха. През почивните дни не оставайте пасивни. Подарете си разходка сред природата - най-добре в компанията на приятели и любими хора. Рак     Това е седмица за покоряването на професионални върхове. Не се съсредоточавайте върху трудностите, а върху това, което сте постигнали. Ще се наложи да работите извънредно, но моментът е такъв и ще трябва да го направите. В средата на периода бъдете готови за първите резултати от труда ви. Най-ценното, което ще спечелите сега е вашият опит, който ще ви служи вярно в бъдеще. В края на седмицата отделете време за личния ви живот. Партньорът ви има нужда от внимание, а вие - от любовта му. Лъв    През тази седмица  най-важното, което трябва да направите е да запазите личния си живот в тайна.  Нека намеренията ви останат тайна дори за най-близките ви приятели. Предстои ни важна крачка и е редно да я осъществите сами. Не се страхувайте от сериозни разговори -  в тях се ражда истината. В средата на седмицата компромисите и мъдростта и ще ви помогнат да избегнете сложни ситуации.  В петък очаквайте добра новина, свързана с работата.  През почивните дни не прекалявайте с тежката храна. Най-добре избягвайте алкохола.  Сега е период, в който е много важно умът ви да е трезв. Дева Това е седмица, в която ще може да се радвате на свободата си.  Все пак е добре да разпределите времето си дори с ваши любими дейности, за да не пропилеете дните. Помислете с кои приятели не сте се виждали отдавна и, за да организирате срещи. Средата на седмицата се огледайте да не би да пропускате важни задължения за изпълнение.  Ако е възможно Направете така, че петък да е ваш свободен ден за да организирате една по-дълга почивка, която да продължи в събота и неделя. Възможност за дълбоки прозрения.   Везни През тази седмица ще се наложи да увеличите темпото. В понеделник ще разберете, че се налага да поемете допълнителни задължения. Стиснете устни и не позволявайте да изпуснете нервите си. Вашите грешки сега може да са големи, а по-късно ще съжалявате за стореното. В четвъртък и петък отделете време, в което да се разтоварите психически - осигурете си час-два спокойствие и разходка сами. През почивните дни си дайте достатъчно време за сън. Физическите упражнения ще се отразят много добре на тонуса ви.    Скорпион През тази седмица ваша грешка може да се върне в живота ви със своите последици. Нямате кой знае какви полезни ходове, освен извинението. Не е сигурно дали то ще бъде прието. Опитайте се да си извадите изводите от случилото се. Самосъжалението ще е най-лошото, което ще може да направите за себе си. В средата на седмицата е добре да се върнете към обичайния си ритъм и да се фокусирате върху нещо ново. Изберете физическа активност, в която да вложите енергията си. Плуването ще ви се отрази повече от добре. Стрелец През тази седмица към вас Може да се върнат стари нерешени въпроси. Не се опитвайте да бягате от тях а ,та няма да изчезнат. Съберете кураж и да застанат срещу проблемите лице в лице. Ще се учудите колко много сили и решимост има у вас и колко бързо ще се справите със ситуацията. В средата на седмицата направете нещо по-специално за себе си. В четвъртък и петък не се очертават никакви трудности за вас. Използвайте времето, за да подредите приоритетите си. През почивните дни не забравяйте за родините си. Козирог    През тази седмица може да научите тъжна новина. Не се потапяйте задълго в мъката. Във вторник важна задача в работата ще ви извади от вцепенението. В сряда и четвъртък бъдете готови за внезапни ремонтни дейности. Ако става въпрос за нещо по-сериозно не се колебайте да се обърнете за помощ към специалист. Така ще си спестите нерви, време и средства. През почивните дни изберете близка дестинация за кратка екскурзия. Водолей През тази седмица ще имате време да си починете от повечето задължения. Добре свършената работа ще ви даде възможност да си отдъхнете. Сега може да помислите спокойно в каква посока бихте искали да продължите.  В сряда обърнете внимание на ваш приятел, който ще има нужда от помощ. В четвъртък бъдете внимателни с големите покупки. В петък не давайте мнението си там, където не е искано. Събота и неделя прекарайте в уединение с книга в ръка. Риби Тази седмица ще бъде необичайна. Промяната ще ви обърка, но се опитайте да се възползвате от нея. В повечето случаи всяка промяна носи и нещо положително. Лесно ще го намерите, ако не сте решили да се потопите в меланхолия. Във вторник не организирайте срещи. Сряда и четвъртък са добри дни за излизане с приятели. Петък вечер прекарайте по ваш вкус. През почивните дни може да ви се наложи да почетете по въпрос, свързан с обучение или работа. Това няма да е загубено време. ", "date": "2020.01.26", "title": "Седмичен хороскоп за 27 януари - 2 февруари"}
{"url": "https://www.actualno.com/education/nachalni-uchiteli-iskat-otmjana-na-malkite-maturi-po-bylgarski-ezik-i-matematika-news_1427616.html", "text": "      Учители и родители са с възражения към Националното външно оценяване в 4-ти и 7-ми клас. Начални учители се включиха в подписка до просветния министър срещу използването на аудиофайл за диктовката в 4-ти клас и допълнителна бланка за отговорите. Родители на седмокласници пък поискаха намаляване на задачите в първата част на теста, съобщава БНТ.      Така наречените \"малки матури\" след 4-ти клас непрекъснато създават проблеми на просветното министерство. Стигна са дотам тази година да отпаднат два от изпитите - по \"Човекът и обществото\" и \"Човекът и природата\". Въпреки това начални учители започнаха подписка, която вече наброява около 3 хиляди души, и в която искат отмяна и на изпитите по български и математика.   Ако изпитът по български остане, учителите искат поне да отпадне едно нововъведение - децата да слушат диктовката от аудиофайл, а не от собствения си учител. В училищата, където има повече деца в неравностойно положение, смятат, че аудиофайлът ще затрудни учениците им.\r\n„Малко по-бавно работят, по-бавно пишат. Децата са изработили този навик да чуват примерно определен глас, с определено темпо се диктува. Мисля, че ще им бъде по-трудничко“, казва Мариана Ангелова, начален учител в 59-то ОУ.  От министерството пък казват, че се притесняват от подсказване. И още - диктовката вече ще е еднаква като дикция и време навсякъде. „Ние искаме всички да бъдат при равни условия, еднакви за всички, да се създадат максимално обективни условия за провеждане на един изпит“, категорична е Таня Михайлова, заместник-министър на образованието и науката.\r\nПедагозите искат още да се премахне допълнителната бланка, на която децата ще пренасят отговорите си от тази година. От министерството отговарят, че това не е сериозно притеснение. Обясняват още, че за първа година отговорите ще се проверяват електронно. Колкото до теста след 7-ми клас, родители направиха друга подписка с над хиляда подписа, че искат да се намали броят на задачите с избираем отговор в първата част на теста, защото децата нямали време да ги решат всичките.   От министерството казаха още, че тази година тестът е дори по-дружелюбен към децата. Задачите с кратък отговор са намалени с една, а са увеличени по-лесните - с избираем. Задачите във втората, по-трудна част са намалени от 25 на 23.     ", "date": "2020.01.26", "title": "Начални учители искат отмяна на \"малките матури\" по български език и математика"}
{"url": "https://www.actualno.com/europe/ptichi-grip-zatvori-slovashki-zoopark-news_1427586.html", "text": "      Зоопаркът в словашкия град Бойнице беше затворен, след като служителите откриха два трупа на птици. Това съобщи директорът на службата за надзор на ветеринарните и хранителни продукти Йозеф Биреш.      \"Смъртта на две птици - една патица и един блатен лопатар показва, че обитателите на зоопарка са имали контакт с диви птици. Мисля, че персоналът подцени ситуацията преди седмици, когато беше регистрирано първото огнище на птичи грип в страната\", каза Биреш. Карантината в държавния зоопарк е въведена само за отделението с птици, но ако и други пернати се разболеят, те ще бъдат евтаназирани без значение каква е стойността на пернатите, съобщиха от зоологическата градина.   Държавният зоопарк в Бойнице е най-старият и най-посещаван в страната. Открит е преди 65 години и се намира на територията на 41 хектара, от които 20 хектара са отворени за посетители.\r\nБГНЕС припомня, че на 10 януари властите в страната съобщиха за огнище на птичи грип в село Збеги в района на Нитранския край в Западна Словакия. Експертите тогава съобщиха, че става дума за силно патогенен подтип на вируса H5N8, който е потвърден в края на декември 2019 г. и в началото на януари 2020 г. в съседна Полша.   ", "date": "2020.01.26", "title": "Птичи грип затвори словашки зоопарк"}
{"url": "https://www.actualno.com/asia/obstreljaha-s-raketi-amerikanskoto-posolstvo-v-bagdad-video-news_1427603.html", "text": "      Няколко ракети паднаха близо до посолството на в Багдад, предадоха световните агенции. Засега няма данни за жертви и щети.           Франс прес съобщи за пет ракети, а Ройтерс - за четири. RT пише, че падналите ракети са пет. ", "date": "2020.01.26", "title": "Обстреляха с ракети американското посолство в Багдад (ВИДЕО)"}
{"url": "https://www.actualno.com/society/novinite-naj-vajnoto-za-denja-26-januari-news_1427619.html", "text": "      Редакционният екип на представя вечерния информационен бюлетин, посветен на акцентите от днешния 26 януари, неделя.       Поне 2023 случая на заразени с новия китайски коронавирус (2019-nCov) са факт в Китай (включително Хонконг, Макао, Тайван), като има и 32 случая в чужбина. Починалите на територията на Китай са 56, оздравелите 49, съобщава МВнР. Според китайски учени коронавирусът може да порази човек едва за ден, като се предполага, че източник на заразата са змиите.   Двамата руски дипломати, които в петък бяха обявени от за персона нон грата, вече са напуснали страната. Това официално потвърдиха в неделя следобед от посолството на руската федерация в София за \"24 часа\". ДПС може и да осигурява колите, в които НСО вози Ахмед Доган и Делян Пеевски, но службата плаща за горивото в частно-държавното партньорство по охраната на почетния председател и медийния магнат. Това пише „Сега“ като се позовава на отговори на НСО, дадени след повторно запитване по Закона за достъп до обществена информация.     Преустановено е замърсяването на река Марица, съобщиха от МОСВ. Тази сутрин е извършено повторно пробонабиране от канализационните колектори и река Пишманка. Резултатите от пробите сочат, че замърсяването е преустановено. Няма риск за нарушаване на валутния борд. Това заяви председателят на бюджетната комисия в Народното събрание Менда Стоянова пред „Труд“ по повод на информация, че предложени промени в Закона за БНБ могат да доведат до отклоняване от курса лев-евро.    Климатичните промени са огромно предизвикателство, но и огромна възможност за трансформиране на нашите икономики. Това каза управляващият директор и председател на Изпълнителния съвет на Международния валутен фонд (МВФ) Кристалина Георгиева пред БНР. Българин е бил задържан с 46 пликчета кокаин в стомаха в Доминиканската република. Това съобщи местното онлайн издание \"Доминикан тудей\". Той бил арестуван на международното летище на Пунта Кана, където минавал проверка, за да се качи на полет за Белгия. Няколко ракети паднаха близо до посолството на в Багдад, предадоха световните агенции. Засега няма данни за жертви и щети. Бившата любима двойка на Холивуд - актираса от \"Приятели\" Дженифър Анистън, и секссимволът Брат Пит май отново са влюбени. Това съобщават близки приятели на двойката за медии отвъд океана. Американски учени разработиха математическа формула за приготвяне на \"перфектното\" еспресо. ", "date": "2020.01.26", "title": "Новините: Най-важното за деня, 26 януари"}
{"url": "https://www.actualno.com/curious/dneven-horoskop-za-27-januari-news_1427611.html", "text": "       Овен       Този понеделник не се давайте лесно на конкуренцията. Напълно способни сте да задминете и другите, и себе си. Телец Този понеделник не бързайте да се хвалите. Нито с постижения, нито с идеи. Мълчанието е злато.   Близнаци Този понеделник може да ви завари в неработно настроение. Важното е да не допускате сериозни грешки. Рак     Този понеделник оставете притеснението на страна. То няма да ви помогне. Само увереността ви ще е от полза. Лъв    Този понеделник не оставайте изпълнението на задачите си за последния момент. Сега трябва да сте първи във всичко. Дева Днес не бързайте с големите планове. Денят ще е спокоен и ще имате възможността да си починете от някои задължения.   Везни Този понеделник може да ви изненадат в гръб. Бъдете сигурни, че сте проверили за грешки в работата ви.    Скорпион Днес не е добър ден за преговори. Ще трябва да се задоволите с това, което имате. Ще дойдат и по-добри времена. Стрелец Този понеделник може да ви изненада с благосклонността си. Бъдете благодарни и се възползвайте от възможността. Козирог    Този понеделник не оставяйте на едно място. Енергичността ще ви спаси от тъжни и натоварващи мисли. Водолей Това е ден, в който да покажете съпричастност към близките ви и хората, които са ви помагали. Дайте всичко от себе си. Риби Този понеделник не бъдете прекалено подозрителни. Запазете критичността за себе си. Вечерта намерете време за спорт. ", "date": "2020.01.26", "title": "Дневен хороскоп за 27 януари"}
{"url": "https://www.actualno.com/asia/spasiha-nad-200-ribari-propadnali-v-ledeno-ezero-news_1427449.html", "text": "      207 руски рибари бяха спасени, след като ледът, върху който се били настанили, за да ловят риба, се пропука, предаде РИА Новости, цитиран от БГНЕС.      От Министерството на извънредните ситуации на Русия съобщиха, че спасителната операция се е провела рано в неделя, и всички рибари, хванати в ледения капан, са спасени.   На леда все пак са останали 35 човека, които отказали да бъдат евакуирани. В спасителната операция са участвали 20 души, 4 лодки и 1 кораб.\r\nПо-рано беше съобщено, че в неделя в района на нос Свободен в залива Мордвинов в Корсаковски район /Сахалинска област/ около 600 любители рибари са останали без достъп до брега, защото ледът се пропукал.  В Русия този месец е необичайно топло от над 100 години насам. ", "date": "2020.01.26", "title": "Спасиха над 200 рибари, пропаднали в ледено езеро "}
{"url": "https://www.actualno.com/politics/prof-gerdjikov-ne-moje-za-vseki-konkreten-sluchaj-da-se-reagira-s-promjana-v-zakon-news_1427471.html", "text": "      В последните години има едно безхаберие - уважението към професионалиста и експерта го няма. От там идват проблемите у нас, според проф. Огнян Герджиков. Той коментира акциите в хазарта, опитите да се уеднаквят наказанията между непълнолетни и възрастни и акциите на галвния прокурор Иван Гешев пред БНТ.      По думите у водната криза в е грешка, която показва  липса на професионализъм. Няма достатъчно отговорни чиновници да следят  за ВиК мрежите, има огромни загуби по старите тръби и много хора  трябвало да се замислят. За акциите на прокуратурата    Проф. Герджиков  коментира акциите на прокуратурата начело с новия главен прокурор във връзка с ареста на бившия министър на околната среда и водите  Нено Димов, проверките в Комисията по хазарта и изговането на двама  руски шпиони. По думите му не е лошо тези, които имат в себе си власт,  да я упражняват.  \"Не всеки може и аз лично не бих могъл да бъда обвинител. Самият  Гешев има силата, има куража и има устойчивостта да го направи\", похвали  проф. Герджиков обвинител номер едно.\r\nЗа дебатите за промени в Конституцията за промяна на правомощията на  главния прокурор, организирани от държавния глава Румен Радев, проф.  Герджиков призна, че действително обвинител номер едно разполага с  голяма власт, за което нямало съмнение, но това не значело, че е  недосегаем.\r\n\"Така както той е избран и назначен, по същия път той може да бъде  свален. Не е чак толкова недосегаем, като властелин, който над него да е  само Господ. Няма такова нещо\", изтъкна бившият служебен премиер.    Според проф. Огнян Герджиков колкото е по-стабилна Конституцията,  толкова по-добре говори за държавата. Ако вземем да я променяме ден през  ден - не е добре. Иначе нямало лошо да се провеждат консултации за  промени в Конституцията и да се чуват различни мнения.   \" Държавата не може да си позволи да одържави Много моля законодателят да не тръгва да нарушава конституцията.\" Ако това се случи - ако държавата одържави хазарта, Конституционният съд ще отмени този закон, обясни той в чисто юридически аспект.\r\n\"Много моля основният закон да се спазва. Лотарията не може да бъде държавна - и да искаме към днешната дата не може\", подчерта юристът.\r\nИначе в неюридически аспект, според бившия служебен премиер нацията се зомбира с хазартните игри. Проф. Герджиков е обезпокоен за инвазията на хазарта по телевизията за това кой е спечелил и каква сума. Той даде за пример как на една бензиностанция човек заредил бензин за 10 лева, а взел лотарийни билетчета за 30 лв.\r\nХазартът действа страшно навъзпитателно и трябва да има контрол на държавата, но не одържавяване, настоя юристът.   За наказателната отговорност за пълнолетни и възрастни    Изравняване на наказателната отговорност на навършилите пълнолетие с непълнолетните би било катастрофа . Това го няма никъде в цивилизования свят, настоя бившият служебен премиер проф. Огнян Герджиков (27 януари - 4 май 2017 г.).\r\nХубаво било, че премиерът приел опечалените родители на убитата , но не може за всеки конкректен случай да се реагира със законодателни промени . С това проф. Герджиков е не може да се съгласи.\r\nСпоред него пълното изравняване на наказателната отговорност между пълнолетни и непълнолетни ще покаже, че се намира \"някъде в епохата на Средновековеието\".\r\nДруг бил въпросът колко трябва да бъде редуцирано наказанието за тежки престъпления. Проф. Герджиков посочи, че по цял свят има редуциране на наказанието за непълнолетни, но границите били различни.\r\n\"Би могло да се помисли да се направят корекции, но не и кардинални\", обясни юристът и допълни, че един голям проблем в страната ни е възпитанието и образованието. Той подчерта, че ако нацията ни иска да бъде просперираща, трябва да бъде образована. ", "date": "2020.01.26", "title": "Проф. Герджиков: Не може за всеки конкретен случай да се реагира с промяна в закон"}
{"url": "https://www.actualno.com/crime/verijna-katastrofa-sprja-dvijenieto-na-am-marica-ima-postradali-news_1427472.html", "text": "      Заради верижна катастрофа временно е спряно движението по АМ „Марица“ при отбивката за Свиленград, в  посока Република Турция, съобщават от МВР. Причината за инцидента е много гъстата мъгла в  района.      Сигналът за катастрофата е получен  около 10.05 часа. Съобщено било за  няколко леки автомобила, ударили се в спрял на опашката за граничния  пункт тир.\r\nКъм  момента няма данни за загинали, вероятно има пострадали.\r\n* Петима са пострадали при произшествието. Настанени са в болница без опасност за живота.  Как е станал инцидента: В Кола с кърджалийска регистрация, в която са пътували мъж, две жени и две деца, се е ударила в ремаркето на тир.\r\nВтора катастрофа е станала в момент, в който на място е пристигнал полицейски патрул, за да регулира движението. Друга лека кола не е успяла да спре и се е ударила в тир от опашката. Шофьорът не е пострадал.   Във връзка с пътното произшествие, магистралата временно се затваря за движение след пътния възел на Свиленград в посока Турция.    Леките автомобили се пропускат през  Свиленград по стария път за граничния пункт. С цел да се избегне усложняване на обстановката, пътуващите в тази посока по АМ „Тракия“ товарни автомобили се отбиват още при Пловдив  и Стара Загора. Мярката ще остане до разчистване на пътното платно на мястото на инцидента на магистрала „Марица“.\r\nПолицията  призовава водачите да шофират с повишено внимание, с по-ниска скорост и с по-голяма дистанция.\r\n* Обновена информация в 12:40ч. ", "date": "2020.01.26", "title": "Верижна катастрофа спря движението на АМ \"Марица\", има пострадали*"}
{"url": "https://www.actualno.com/curious/kak-vsjaka-zodija-vzima-vajni-reshenija-v-jivota-si-news_1426986.html", "text": "                   Овен Когато Овенът прави житейски избор, той е склонен да слуша най-вече интуицията си. Те не се връщат напред-назад, като вземат под внимание всичко; Вместо това те взимат това решение, което в момента им се струа най-правилно. Телец     Телецът влага много мисли в избора, който прави и след като направи, се придържа към него. Този зодиакален знак има тенденция да благоприятства избора, който няма да доведе до допълнителна работа или конфликт, но ако те са неизбежни, Телецът няма да се отклони от тях. Близнаци Близнаците често са много нерешителни, така че вземането на житейски избор понякога може да бъде предизвикателство. Те ще обсъдят избора си с други хора (ако няма времева криза) и понякога могат да получат твърде много различни гледни точки. Рак Раците са склонни да правят избор въз основа на това, което им казва сърцето им, а не това, което може да бъде логично най-доброто. Ако изборът на Рак ще окаже влияние върху някого или нещо, което обичат, тяхната преценка може да бъде помътнена от емоция.      Трудно им е да бъдат рационални, когато са в силно емоционално състояние и може да е най-добре, ако отделят момент, преди да направят избор, за да не съжаляват за това. Лъв Когато Лъвът прави избори, те са склонни да бъдат добре обмислени избори, които ще помогнат в цялостната им визия за живота. Не че Лъвът никога не е спонтанен. Просто тези хора са склонни да следят общите си цели и нещата, които искат да постигнат. Дева Девите не правят нищо наполовина и това включва изборите. Ако е възможно, Девата ще гледа на избора с критично око, особено когато става въпрос за житейски избор.   Те добре знаят последствията от лошия избор и не искат да претърпят падане, ако не се наложи. Те са практични и аналитични, но са склонни да бъдат доволни от житейските избори, които правят. Везни Везните мразят да правят лош житейски избор и тогава ще трябва да се справят с много конфликти и неприятности, така че те се зачервяват, когато се сблъскат с такъв. Взимането на решения и без това е проблем за тях, но когато става въпрос за избор, който ще се отрази на целия ви живот? Това е голям натиск за някого, особено за представител на зодия Везни. Скорпион Скорпионите са склонни да са много съсредоточени, но те са особено фокусирани, когато става дума за житейски избор. Те не го приемат леко, нито подценяват последствията от лошия избор. Внимателно обмислят всичко, за да вземат най-правилното решение, което ще ги доведе до това, което искат.    Стрелец Когато Стрелецът направи житейски избор, той ще го сподели с други хора. Понякога правят това за потвърждаване, че са направили правилния избор, а друг път като начин да гарантират, че следват с него.\r\nСтрелците обичат да получат валидиране. Те са оптимистични, уверени и имат силно чувство за правилно и грешно. Те са склонни да вярват в своя избор, дори когато другите хора могат да не са съгласни. Козирог Козирозите са свързани с правилния избор на живот - избора на най-доброто училище, работа, партньор и дори как прекарват времето си. Те са практични, предпазливи и макар да имат спонтанна страна в себе си, те са склонни да не правят избор, който умишлено е глупав или рисков.    Водолей Водолеите са достатъчно независими, че правят избор, с който другите може да не са съгласни, но също така са великодушни по начина, по който осъзнават как изборът им ще се отрази на другите. И ще работят така, че изборът им да има полза за мнозина.\r\nТъй като мислят нестандартно, те могат да видят други възможности за избор, които може да не са очевидни за всички. Риби Подобно на Водолея, Рибите не искат да направят избор, който да бъде от полза само за тях самите; обаче, за разлика от Водолея, Рибите могат да тръгнат в точно обратната посока и да направят нещо, което е от полза само за друг човек. ", "date": "2020.01.26", "title": "Как всяка зодия взима важни решения в живота си"}
{"url": "https://www.actualno.com/plovdiv/myrtva-riba-v-marica-njama-opasnost-za-vodata-na-plovdivchani-news_1427465.html", "text": "      Няма опасност за питейната вода на Пловдив въпреки замърсяване на река Марица. Това съобщават от местното ВиК.      Дружеството ограничи водовземането от две помпени станции превантивно, докато стане ясно какво точно е веществото, попаднало в реката и унищожило хиляди риби.   Реакцията е по сигнал за мъртва риба в района във водите на река Марица край Стамболийски.\r\nВ събота институциите бяха вдигнати на крак. Полицията, местните екоинспекции, Басейнова дирекция, ВиК - Пловдив и Областната дирекция по безопасност на храните се задействаха, хората получиха предупреждение да не ядат риба от реката, а от питейната вода бяха взети проби. Прокуратурата образува досъдебно производство по случая.  По информация на Нова тв вече е установен и източникът на замърсяването. Това е фирма, която преработва пластмасови отпадъци и събира вторични суровини в Пазарджик.\r\n„Говорим за токсично замърсяване с много сериозни щети. Бързите тестове отхвърлиха наличието на цианид. Все още обаче не е ясно какво точно е опасното вещество във водата”, каза в ефира на Нова областният управител на Пловдив Дани Каназирева. Тя увери, че фирмата, причинила замърсяването, ще бъде глобена.   До 48 часа ще станат ясни резултатите от пробите за мъртвата риба. В понеделник тя ще бъде изследвана, съобщават от БНТ.    От Агенция по храните предупреждават хората да не купуват риба от нерегламентирани места и да не се допускат животни до района на замърсяването. ", "date": "2020.01.26", "title": "Мъртва риба в Марица, няма опасност за водата на пловдивчани"}
{"url": "https://www.actualno.com/sofia/v-elin-pelin-iskat-referendum-zaradi-zavod-za-prerabotkata-na-najlonovi-torbichki-snimki-news_1427429.html", "text": "      1200 подписа внесоха в община Елин Пелин граждани, които искат свикване на референдум. Желанието им е предизвикано от новопостроения завод за преработка на найлонови торбички в района, предаде репортер на БГНЕС.      Гражданите настояват допитването да включва 3 въпроса:\r\n1. Съгласни ли сте незабавно да бъде въведена забрана на територията на община Елин Пелин да съществуват заводи за преработка на пластмаси?;\r\n2. Съгласни ли сте в община Елин Пелин да се започне незабавно изграждане на нова водопреносна и канализационна мрежа?;  3. Съгласни ли сте в община Елин Пелин да се започне незабавно изграждане на алтернативни пътища за тежкотоварни автомобили?\r\nКъм момента събраните подписи не правят задължителен референдума и само от общинския съвет на града зависи дали ще реши да допусне провеждането му.     Пред БГНЕС жители твърдят, че всичко около изграждането на предприятието е станало тихомълком, инвестиционното намерение не е било подложено на обществено обсъждане и разрешение за изграждането на завода е дадено без да бъде направена оценката на въздействието на околната среда (ОВОС). Друг факт, който буди недоумение и притеснение у хората е как така обект, предназначен за склад за безалкохолни напитки, изведнъж се превръща в предприятие, което събира найлоновите торби на и Германия, с тенденция там да се обработва този специализиран отпадък от повече страни. По думите на хората това се случва на фона, след като Китай спря да приема отпадъци за рециклиране от САЩ. За тях е непонятно и защо боклукът в чужбина у нас се възприема за суровина.\r\n„Защо сложиха този завод точно тук, до Елин Пелин. Защо не го направиха насред полето в Равно поле. Отговорът ми е, че щом се инвестират 40 млн. евро, по-лесно е да се избегне общественото обсъждане. Какво ме притеснява ли? Притесняват ме фините прахови частици; това, че ще изчезне подпочвената вода. Най-важното и будещо възмущението ми е защо няма ОВОС. Такава оценка искат, ако искаш да си отвориш цех за кренвирши, както и за къща за гости. Щом правиш такъв завод първо трябва да направиш оценка“, каза пред камерата ни Павел Бонев.\r\nПо принцип, той няма нищо против рециклирането и завода, но настоява всичко да се случва по законния ред. Според него инвеститорът бяга от ОВОС, защото той ще покаже реалността и най-вероятно, заводът ще трябва да бъде затворен.\r\nДимитър Стоименов посочи, че в целия казус се изпуска и един важен момент, а именно, че при измиването на отпадъка се използва натриева основа.\r\n„Набляга се на сепарирането, разделянето на отпадъците, измиването и гранулирането. Изпускат да кажат обаче, че при процеса на миене на отпадъка се използва натриева основа, която премахва органичните отпадъци. Това се случва при много висока температура на обработка. Всички изпарения се неутрализират с киселина. Вътре в помещението се отделя и много прах, който  видях с очите си. Отделно е и миризмата, която е непоносима“, заяви Стоименов и добави, че при екструдирането нагрятата пластмаса отделя тежки метали и живак, които са опасни за здравето.   „Другото ми притеснение е, че заводът е построен близо до града. Той се намира на по-малко от 1000 метра от последната къща. Притеснява ме също така липсата на контрол на място. Кой следи колко реално преработват? Не може да се разчита на това, което те записват в журналите си“, категоричен е гражданинът. Гинка Минчева, която е член на инициативния комитет, набляга на тайнствеността, с която всичко се е случило около изграждането на завода.\r\n„Искането ни е заводът да се премести на друго място. Това е тумор и той се намира на около километър от последната къща в Елин Пелин. Ние не искаме такива инвестиции в града ни“, коментира жената.\r\nМинчева изразява възмущението си от факта, че за нуждите си предприятието ще вкарва боклук отвън, защото отпадъкът, който те могат да дадат е твърде малък. „Двете общини Елин Пелин и Горна Малина генерираме по 140 т. годишно. А ние тук говорим за 35 000 т., които ще вкарваме от чужбина. Заводът се води с регионално значение, въпреки че реално е с международно значение, защото ще се внася отпадък отвън“, обяснява тя.\r\nМинчева изразява и едно свое подозрение.\r\n„Всички издали документите са контролирани от ВМРО. Аз не знам дали това е така, но може ли да се каже, че ВМРО прави чадър над този завод или самото правителство прави чадър на своя коалиционен партньор. Все пак нашият кмет Ивайло Симеонов е от тази партия“, недоумява жената и именно на този факт отдава липсата на отговори на сигналите, които изпращат през последната година.\r\nТя призова правителството да се заинтересува от проблема и самият премиер да се намеси в разрешаването му.\r\nЕкипът на БГНЕС се срещна със зам.-кмета по екология и европейски проекти в община Елин Пелин Николай Савов, тъй като кметът Симеонов все още е в командировка зад граница. Той опроверга твърденията на гражданите, че не са били информирани за случващото се там. И добави, че когато започнали недоволствата изискали от инвеститора да обясни на хората каква е идеята на проекта им, а те от своя страна довели ръководителя на отдел „Кохезионна политика и екооценки\" в Главна Дирекция „Околна среда“ на Европейската комисия Джордж Кремлис. По думите на Савов обаче не се отзовали много хора.\r\nТой ни уверява, че всички документи на компанията са били издадени за завод за рециклиране, а не като склад за безалкохолни.\r\n„Те са си купили земята като логистична база и след това са я преотредили. Това си е редът. Предишният собственик решава, че тя ще бъде логистична база, но не я изгражда, а я продава като такава на друг, който има право да смени предназначението й“, категоричен е зам.-кметът и обяснява, че РИОСВ прави ОВОС само, ако има риск от замърсяване.\r\n„Ние трябва да спазваме тази част от нашите задължения, които са ни вменени от законодателството. Всичко друго са пожелания“, заяви още той.   По отношение на това, че решението за строителството на завода не е минало през общинския съвет, Савов каза, че въпросът е бил обсъден, но местният парламент има правомощия само при смяна на земята от земеделска в неземеделска такава. Зам.-кметът не спести, че тази тема е била широко експлоатирана от една партия по време на предизборната кампания, както и че бомбата е била заложена от стария общински съвет, който е дал зелена светлина на инвеститорите, а сега са се обърнали срещу това, с цел да събират гражданския гняв. Според главния архитект Стефан Аспарухов големият проблем е, че Елин Пелин няма Общ устройствен план, а ролята на такива играят Подробните устройствени планове.\r\n„По отношение на това, което общината е спазила като закони няма врътки. Има пропуски в закона, които ние не може да пренебрегнем, но в същото време не може и да променим. Земите върху, които сега има логистични бази, както и върху която се намира заводът за рециклиране преди 2006 г. са били земеделски земи. Те по чл. 21 от Конституцията са невъзобновим и ценен ресурс. Преди 2008 г. хората, обаче, решиха да забогатяват като преотреждат земеделските земи си за неземеделски нужди. От там тръгва и казусът с „Интегра пластикс“. Тогава земеделската земя променя предназначението си със санкцията на общинския съвет“, обяснява зародиша на проблема Аспарухов, но добавя, че няма нищо незаконосъобразно в действията на общината и институциите.\r\nКазва още, че при наличие на сигнали за нарушаване на екологичните норми и доказването им местната управа може да предприеме мерки и дори да поиска заводът да преустанови работа.\r\nСрещаме се и с изпълнителния директор на „Интегра пластикс“ Юлиан Белев, който ни допуска в завода и обяснява, че в момента са в тестов период и предприятието не работи с пълния си капацитет. Прави ни впечатление, че балите не са укрепени и част от отпадъците летят в съседните терени. Уверява ни, че те се почистват, а въпросните навеси ще бъдат оградени, въпреки че не били длъжни. Белев заяви, че той и акционерите не са виновни за това, че не е извършен ОВОС на проекта.   „На база на техническите параметри РИОСВ сметна, че няма нужда да се прави ОВОС. Тази процедура не касае населението и неговото спокойствие. Тази процедура е административна и е много експертна. Хората говорят за някакви неща, които не разбират и много от твърденията им са некомпетентни. Не аз назначавам дали да се прави ОВОС или не“, подчерта той.\r\nДумите му са потвърдени и от директора на Регионална инспекция по околната среда и водите – София инж. Ирена Петкова, която в писмо отговори на въпросите ни.\r\n„За инвестиционно предложение за „Изграждане на завод за възстановяване на синтетични органични полимери“ в УПИ ІІ-12,13,14,15,16,17,19,26, кв. 14, м. „СПЗ”, гр. Елин Пелин, община Елин Пелин, с възложител „Интегра пластикс“ АД e проведена процедура за преценяване на необходимостта от извършване на оценка на въздействието на околната среда (ОВОС) и е постановено Решение № СО – 29 – ПР/2018 г., с което е преценено да не се извършва ОВОС. Преценката да не се извършва ОВОС е извършена въз основа на критериите, посочени в чл. 93, ал. 4 от Закона за опазване на околната среда (ЗООС), представената от възложителя информация по приложение № 2 от Наредбата за условията и реда за извършване на оценка на въздействието върху околната среда (Наредбата за ОВОС), както и след проведени консултации с Регионална здравна инспекция (РЗИ) – Софийска област във връзка с определяне степента на значимост на въздействието и риска за човешкото здраве. Получено е становище от РЗИ – Софийска област, че реализацията на инвестиционното предложение няма да доведе до възникване на здравен риск за населението на община Елин Пелин“, пише в писмото си до нас Петкова и добавя, че няма постъпили писмени и устни становища, които да възпрепятстват реализацията на инвестиционното намерение. Питаме Белев откъде черпи вода за промишлените си нужди. Той обяснява, че за тази цел имат три собствени сондажа като им е издадено разрешително да водоползват по 30 куб. на час.\r\n„В канализацията отиват едва 10% от използваната вода, но тя е пречистена и безопасна“, подчерта той.   От думите му стана ясно, че в процеса на производство има и отпадъчен продукт, който ще се предава на фирми, които го използват и уверява, че никакъв отпадък няма да се загробва.\r\n„90% от непригодното за рециклиране са фолиа, които трябва да отидат за изгаряне. В момента сме в процедура по подписване на договор с фирма-изпълнител. Това, което караме на депо са утайки от обработката на водите“, обяснява изпълнителният директор на предприятието.\r\nТой коментира и назрялото гражданско недоволство.\r\n„Има малка група от хора, която си е внушила, че тук се случва нещо много опасно за тях. Силно подозирам, че има преднамереност в тези действия. Подозирам това не защото съм мнителен, а защото не съм чул нито един разумен аргумент от тяхна страна“, заяви Белев. Според него хората няма от какво да се притесняват, защото те не изпускат нищо в атмосферата, а предприятието им е част от глобалните работещи екорешения в Европа.\r\n„По-съществен въпрос е какво се случва с отпадъците. В Европа живеят приблизително 510 млн. души. Един гражданин на ЕС генерира средно 400 кг. отпадъци на година. Тези 510 млн. души генерират 200 млн. т. отпадъци всяка година. Ако те не се преработват, проблемът е нерешим, отпадъците ще заринат планетата. Съответно има огромна индустрия, която ги преработва по различни начини, дори и чрез изгаряне. То не трябва да се анатемосва. В Холандия се горят 8 млн. т. отпадъци годишно, а се внасят 1,5 млн. т. от Великобритания, в Англия – 8 млн. т., в Германия се изгарят 30 млн. т. отпадъци“, посочва Белев и уточнява, че само София генерира около 400 000-500 000 т. отпадъци на година, които се преработват в софийския завод и от тях се прави RDF гориво.\r\nПо отношение на твърдението, че заводът се намира близо до Елин Пелин, Белев заяви, че това се определя от нормативната уредба, а не от хората, които имат субективно мнение за разстояние. ", "date": "2020.01.26", "title": " В Елин Пелин искат референдум заради завод за преработката на найлонови торбички (СНИМКИ)"}
{"url": "https://www.actualno.com/healthy/feldsheri-nastojavat-dans-i-prokuraturata-da-vljazat-v-bapzg-news_1427492.html", "text": "      Фелдшери настояват ДАНС и прокуратурата да влязат в Българската асоциация на професионалистите по здравни грижи (БАПЗГ). Те искат и извънреден конгрес на организацията, става ясно от тяхно съобщение, изпратено до медиите. Освен това те обявиха провелия се на 11 януари в столицата - Пети конгрес на Асоциацията за нелегитимен, защото техни представители нито са били поканени, нито са присъствали на събитието.      Това стана ясно след провелата се през уикенда в Стара Загора Национална работна среща на  членовете на Сдружението на /Лекарските асистенти в (СМФБМБ).   Председателят на организацията Александър Александров обяви още, че ще сезира ДАНС и прокуратурата за финансови нарушения в БАПЗГ и ще настоява за подробен отчет как и за какво са били харчени средствата от членски внос. Асоциацията съществува повече от 15 години , а членската й маса наброява над 50 хиляди практикуващи медицински специалисти в цялата страна.  Говорим за милиони левове, подчерта Александров.\r\nРъководството на СМФБМБ обясни още, че председателят на БАПЗГ Милка Василева официално е била поканена на срещата в Стара Загора, за да отговори на многобройните въпроси на фелдшерите. Тя обаче е отказала да присъства и е оторизирала медицинската сестра Ваня Георгиева, която е регионален координатор за Стара Загора на БАПЗГ.   За съжаление госпожа Георгиева не отговори конкретно на нито един от въпросите, свързани с дейността и отчетността на БАПЗГ.  Фелдшерите настояват, че не без участието на БАПЗГ, професията им е била силно обезличена и неглижирана, макар че по европейските стандарти, които страната ни е приела,  професията „фелдшер” се приравнява на „лекарски асистент”.\r\nСъсловният конфликт тлее от години, тъй като основната част от БАПЗГ, включително и председателят Милка Василева,  са медицински сестри, които се грижат единствено за собствените си професионални и финансови интереси, настояват от фелшерското съсловие.\r\nФелдшерите протестират, че членуват в БАПЗГ принудително по силата на и плащат членски внос, който буквално се удържа от заплатите им, без да го желаят.       Фелдшери са правили многократни опити да напуснат организацията, но на практика това ги лишава от правото им да практикуват професията си. За абсурдния казус свидетелстват стотици фелдшери, част от които разказаха в Стара Загора как Регионалните здравни инспекции (РЗИ)  по места, ги заплашват със загуба на правоспособност и уволнения, в случай че напуснат структурите на БАПЗГ. А де факто фелдшерите са гръбнака на структурите на Спешна помощ в цялата страна и покриват нуждите от здравни грижи по селата и в малките населени места.\r\nТова „извиване на ръце” продължава с години, протестират фелдшерите и настояват за промяна на законодателството и обособяването им в самостоятелна легитимна структура, която да защитава интересите на професията, да се грижи за професионалното им развитие, да осигурява адекватно обучение и реализация. Нуждите на професията фелдшер не са защитени от БАПЗГ, настояват фелдшерите.\r\nСрещата в Стара Загора приключи с решението за обща декларация, която да бъде внесена до БАПЗГ с настояването за нов конгрес.  По Закона за съсловните организации всички медицински специалисти задължително членуват в БАПЗГ. В това число влизат медицински сестри, акушерки, рехабилитатори, клинични и др. лаборанти, физиотерапевти, фелдшери, зъботехници, помощник-фармацевти.      Въпреки различието в професионалните им проблеми, те са обединени под една „шапка”. Отказът им от членство в БАПЗГ води до отнемане на професионалните им права и ги лишава от правото да практикуват професията си.\r\nПрез 2018 година при тогавашната шефка на Здравната комисия в НС Даниела Дариткова беше внесена подписка, подкрепена от повече от 1500 фелшери, с които се настояваше за отделяне на фелшерите в самостоятелна организация. И до отговор на това искане НЯМА.\r\nПрез последните 10 години са правени много опити за промяна на статуквото и корекции в Закона за съсловните организации. За съжаление – без успех. ", "date": "2020.01.26", "title": "Фелдшери настояват ДАНС и прокуратурата да влязат в БАПЗГ"}
{"url": "https://www.actualno.com/curious/ucheni-otkriha-formulata-na-perfektnoto-espreso-news_1427434.html", "text": "      Американски учени разработиха математическа формула за приготвяне на \"перфектното\" еспресо.      В статия, публикувана в списание Matter, изследователите обясняват, че в основата на идеалното кафе е да се оптимизира процеса на на варенето му така, че да се постигне повтарящ се и плътен вкус, без да е необходимо да се ползват допълнителни повече зърна, предава РИА Новости.   Според стандартите в , крайният обем на напитката трябва да бъде между 25 и 35 милилитра, пише БГНЕС.\r\nПо време на приготвянето на кафето водата трябва да е под налягане и при температура минимум 92-95 градуса за 20-30 секунди. Според изчисленията на учените, при така приготвено кафе, за една чаша ще са необходими от седем до девет грама зърна.  В статията си учените отбелязват, че много кафенета не се придържат към тези препоръки за приготвянето на любимата напитка. В допълнение, съвременните кафемашини позволяват на приготвящият кафето да регулира машината и смилянето на кафето в нея ръчно, поради което вкусът на напитката може да се различава значително дори и приготвена от един и същи човек и една и съща машина.\r\nЦялостният вкус на кафето зависи от повече от две хиляди химически съединения, които се намират в зърната.   Първоначално учените смятат, че най-добрият вариант за приготвяне на кафе е то да е фино смляно, тъй като това увеличава контакта между кафето и врялата вода.    Обаче математическият модел, изготвен от експертите, показва, че това не е най-добрият метод за приготвяне на напитката, тъй като твърде фино смляното кафе запушва филтъра, така че водата не извлича максимума от него.\r\nВ крайна сметка изследователите стигат до извода, че за „перфектното“ еспресо е необходимо по-малко и по-грубо смляно кафе, и вода, която е топла, но не вряла.\r\n\"Ако използвате 15 грама кафе на зърна вместо 20 и ги смилате по-грубо, ще получите отлична напитка. В същото време зърната ще придадат повече вкус, което ще поддържа кафето силно и ще премахне горчивината в него\", съобщава един от авторите на изследването - химикът  Кристофър Хендън от университета в Орегон.    ", "date": "2020.01.26", "title": "Учени откриха формулата на перфектното еспресо  "}
{"url": "https://www.actualno.com/asia/brojat-na-zaginalite-v-turcija-dostigna-35-news_1427503.html", "text": "      Броят на загиналите вследствие на земетресението в петък вечер в Турция достигна 35 души, съобщава вестник Turkiye.      По-рано беше съобщено за 31 жертви и 1607 ранени.    Спасителите са успели да извадят още три души изпод развалините, като така броят на спасените е 45 човека. 5-годишно момиченце беше намерено живо под развалините. Майка му също е оцеляла и беше извадена от спасителите повече от 20 часа след труса. В ход е мащабна спасителна акция, но с напредване на времето шансовете за откриване на живи хора намаляват.\r\nТурският президент Тайип Ердоган заяви, че повече от 100 души остават в болници за лечение след земетресението.  БГНЕС припомня, че трусът удари Източна Турция със сила от 6.8 по скалата на Рихтер в петък вечерта. Най-пострадали бяха две турски провинции - Елязъг, и Малатия. Земетресението беше усетено дори в Израел, Ирак и Сирия. ", "date": "2020.01.26", "title": "Броят на загиналите в Турция достигна 35 "}
{"url": "https://www.actualno.com/sofia/protest-jiteli-ot-mladost-4-peta-godina-chakat-sanirane-snimki-news_1427504.html", "text": "      Жители на 4 блока в столичния квартал „Младост“ излязоха на протест с искане да се ускори санирането по Националната програма за енергийна ефективност, предаде репортер на БГНЕС.      Недоволството на гражданите от блокове 451, 457, 213 и 220А е предизвикано от решението на новоизбрания кмет на общината арх. Стефан Стефанов, който според тях решава, че трябва наново да започне конкурсът по избор на фирмите за саниране.    Протестиращите подчертават, че не симпатизират на нито една политическа сила и протестът им не е политически – за тях е важно администрацията де се води главно от интересите на гражданите и да не ги бави излишно.  Сред инициаторите на протеста е Валентин Костов,  член на УС на Сдружението на собствениците в блок. 451. Той разказа, че сдружението е създадено преди 5 години именно да участва в Националната програма за енергийна ефективност. Още същата година общината е сключила договор за обследване на блока като е изготвен необходимият паспорт.\r\nКостов разказа, че след издаването на паспорта Столична община прехвърля ангажиментите по санирането на районната администрация в „Младост“. Тогава нещата заспаха. „4 години минаха без да е направено нищо. Смениха се четирима кмета – резултатът е нищо“.        След многократни срещи с районната администрация, живеещите в петте входа на блок 451 свикват общо събрание. „Очаквам, че районният кмет Стефанов ще се появи на това събрание, защото е уведомен писмено“. Междувременно районният кмет арх. Стефан Стефанов заявява в отворено писмо до медиите по случая, че обществената поръчка за санирането на блоковете не е приключила. Дейността на комисията ще изготви доклад до 13 март.   Жителите обаче не са съгласни с казаното и се мотивират с това, че след като Стефанов е бил главен архитект на района при предишните двама кметове, би трябвало да е запознат с проблема. ", "date": "2020.01.26", "title": "Протест: Жители от Младост 4 пета година чакат саниране (СНИМКИ)"}
{"url": "https://www.actualno.com/asia/kitajskijat-virus-zarazjava-za-den-news_1427479.html", "text": "      Инкубационният период на новия коронавирус може да варира от 1 до 14 дни, заяви Ма Ксиауей, ръководител на Държавния комитет по здравеопазване на Китай на пресконференция в неделя, цитиран от РИА Новости.      \"Наблюдението на пациентите показва, че средният инкубационен период продължава около 10 дни, най-краткият е за около ден, а най-дългият - за около две седмици\", съобщава още Ксиауей.   Коронавирусът от нов тип може да се предава и по време на инкубационния период - нещо нехарактерно за обикновените вируси.\r\nПо-рано Агенция Ройтерс публикува два научни анализа на епидемията, според които всеки заразен с новия вирус предава болестта средно на 2-ма или 3-ма души. Това е така при сегашните темпове на разпространение, които според експертите се влияят пряко от мерките за контрол и превенция от заболяването, които са в ход. Те трябва да спират заразяването в най-малко 60 на сто от случаите, категорични са учените.  Според последните официални данни само в Китай  заразените са 2027 души, а до момента са починали 57 души.\r\nПоследните новини за разпространението на новият коронавирус четете . ", "date": "2020.01.26", "title": "Китайският вирус заразява за ден "}
{"url": "https://www.actualno.com/basketball/basketbolnata-legenda-kobe-brajynt-zagina-v-katastrofa-s-helikopter-news_1427631.html", "text": "      Един от най-великите баскетболисти за всички времена Кобе Брайънт е загинал в катастрофа с хеликоптер, съобщи TMZ. Машината е паднала край Калабасас, Калифорния. В нея освен Брайънт са загинали още четирима.      Кобе изкара 20 сезона в \"Лос Анджелис Лейкърс\". Спечели 5 титли на НБА, бе избран за най-добър играч във финалите два пъти и за №1 на лигата за 2008 г.   Кобе Брайънт е на 41 години. Със съпругата си Ванеса имат четири дъщери - Джиана, която играе баскетбол, Наталия, Бианка и Капри. Капри се роди през юни миналата година. ", "date": "2020.01.26", "title": "Баскетболната легенда Кобе Брайънт загина в катастрофа с хеликоптер"}
{"url": "https://www.actualno.com/asia/ne-otkriha-koronavirus-u-kitajcite-izsledvani-v-moskva-news_1427505.html", "text": "      Новият коронавирус, чийто произход е в Китай, не е открит у седемте китайски туристи, настанени снощи с висока температура в болница в Москва, съобщава ТАСС, цитирана от news.bg.      Здравословното им състояние вече е задоволително и те не са развили пневмония, съобщиха здравните власти в руската столица.\r\nТуристите от Китай ще бъдат изписани за амбулаторно лечение с изключение на една жена, у която е открит вирус на грип А. Тя се чувства сравнително добре, получава подходящо лечение и скоро също ще бъде изписана, увериха московските медици.   Очакват се лабораторните анализи за случаите в Португалия и Канада.  В неделя броят на заразените с новия тип коронавирус в Китай се увеличи до 1975. Починалите са 56 починаха, предава БГНЕС. Властите в тежко засегнатата провинция Хубей съобщиха за 15 нови смъртни случая и 323 нови потвърдени заразени.\r\nС последните цифри от Хубей, епицентър на заразата, потвърдените инфекции в цялата страна стават 1610 въз основа на данни, публикувани преди това от централното правителство.\r\nАгенция Ройтерс публикува два научни анализа на епидемията, според които всеки заразен с новия вирус предава болестта средно на 2-ма или 3-ма души. Това е така при сегашните темпове на разпространение, които според експертите се влияят пряко от мерките за контрол и превенция от заболяването, които са в ход. Те трябва да спират заразяването в най-малко 60 на сто от случаите, категорични са учените.       Още за заразата . ", "date": "2020.01.26", "title": "Не откриха коронавирус у китайците, изследвани в Москва"}
{"url": "https://www.actualno.com/blagoevgrad/nastroenieto-v-bansko-za-svetovnata-kupa-po-ski-kapama-i-dori-hajduti-news_1427516.html", "text": "      Капама за 1000 човека, сготвена на площада, песни за Банско и Пирин, вихрено хоро на бански фукли и ар-ен-би – експлозия от настроение на награждаването на победителките в спускането от втория ден на състезанията за Световна купа по ски Банско 2020!      Но  това не беше всичко! Най-добрите в света алпийки бяха под закрилата на хайдути, с помощта на които  се проведе церемонията по теглене на жребия за третия ден от състезанията. В неделя, по определяното като супер трудно и технично трасе, дамите мерят сили в супер гигантския слалом.   ", "date": "2020.01.26", "title": "Настроението в Банско за Световната купа по ски - капама и дори хайдути"}
{"url": "https://www.actualno.com/sofia/protest-v-zashtita-na-ivan-gavalugov-v-botevgrad-snimki-news_1427510.html", "text": "      Ботевград не си дава кмета , с това послания хиляди излязоха на протест в града, съобщават от ПП МИР.      Освен недоволните от решението на Административен съд-София област, с което се цели отстраняването на ботевградския кмет, в протеста се включиха председателя на ПП МИР Симеон Славчев, членове на ръководството на партията, симпатизанти и съмишленици и много граждани, които подкрепят Гавалюгов.\r\n„Няма да отстъпим и няма да позволим на един местен феодал с патент на ГЕРБ, който вилнееше из община до 2015г. да промени избора на ботевградчани, а ние избрахме Иван Гавалюгов”\r\nС тези думи гражданин на града призова събралото се мнозинство да не се страхуват и да отвоюват правото на Иван Гавалюгов да изпълнява работата, за която е посочен и избран от ботевградчани.  От своя страна председателят на ПП МИР Симеон Славчев заяви пред протестиращите, че няма да отстъпи и няма да позволи статуквото да свали един законно избран кмет, който не се подвоуми да въведе нов стил в управлението на града и да се опълчи на олигархично-феодалния модел налаган с години от близките до ГЕРБ семейство Златеви.   „Вие, ботевградчани, избрахте да сте първия МИРен и свободен град в , като не се уплашихте и посочихте за ваш избор Иван Гавалюгов.\r\nИ това няма да се промени, защото ние няма да спрем да защитаваме с всички законни средства Вашият избор” категоричен беше председателя на ПП МИР Симеон Славчев и добави, че ако се наложи ще блокират главни пътни артерии или ще преместят протеста под прозорците на Министерски съвет.    По-рано тази седмица Инициативния комитет организирал днешния протест в защита на Гавалюгов внесе в общината документ със следните искания:\r\n1. Назначаване на незабавна проверка на истинността на подписите под жалбите на ПП ДИБО и ПП „Обединена социалдемокрация“ срещу решението на ОИК – Ботевград, с което отказва да прекрати предсрочно пълномощията на Иван Гавалюгов като кмет на Ботевград, и оповестяване на резултата от нея;\r\n2. Отнемане на разрешителното на МВЕЦ „Бебреш“ за водоползване от язовир „Бебреш“;   3. До 1 март 2020 год. Министерството на регионалното развитие и благоустройството да отпусне останалата част от сумата по споразумение с Община Ботевград за довършване на централния водопроводен пръстен в града;\r\n4. Във възможно най-кратък срок ВиК София - ООД да възложи обследване на ВиК инфраструктурата на община Ботевград във връзка с кандидатстване по европейски проекти за финансиране подмяната на водопроводната мрежа;   5. Установяване на виновните длъжностни лица за наложените на Община Ботевград сериозни финансови корекции - в общ размер над 8 000 000 лева, натрупани при реализиране на европейски проекти през програмен период 2007 – 2013 год.\r\n6. Ново разследване на начина и законността на придобиване на атрактивни общински имоти от страна на бившия кмет на Ботевград Георги Георгиев и членове на неговото семейство.\r\nОт ПП МИР ще се включат в искането, като по всяка точка ще изискват не само действия от страна на държавната администрация, но и наказания, при доказана вина и злоупотреби със служебно положение. ", "date": "2020.01.26", "title": "Протест в защита на Иван Гавалюгов в Ботевград (СНИМКИ)"}
{"url": "https://www.actualno.com/society/nso-plashta-gorivoto-za-ohranata-na-dogan-i-peevski-news_1427555.html", "text": "      ДПС може и да осигурява колите, в които НСО вози Ахмед Доган и Делян Пеевски, но службата плаща за горивото в частно-държавното партньорство по охраната на почетния председател и медийния магнат. Това пише „ “ като се позовава на отговори на НСО, дадени след повторно запитване по Закона за достъп до обществена информация.      НСО в момента ползва 20 автомобила, които не са нейна собственост. Чии са обаче, все още остава неясно. Председателят на ДПС Мустафа Карадайъ обяви в края на м.г., че партията сама предоставя \"коли и техника на НСО от години наред. И за г-н Пеевски, и за г-н Доган. Единственото, което се осигурява, са заплатите, защото ние няма как като партия да плащаме заплати на служители на НСО\".   \" \" е попитала НСО откога ползва коли и техника на ДПС, какви са те и на какво основание се употребяват. Информацията за Доган и Пеевски обаче се оказва със значение за националната сигурност и от НСО отказват да я предоставят. Тогава на службата за втори път е поставен въпросът дали ползва или някога е ползвала, автомобили, техника, или други активи, собственост на други физически или юридически лица, държавни или общински структури. Поискана е и справка, която да съдържа кои са тези структури, какви са ползваните активи, на какво основание и откога се ползват.\r\nВ отговора на началника на НСО Красимир Станчев се казва, че през 2018 г. службата е ползвала 100 автомобила под наем заради европредседателството и при провеждане на срещата във формата \"16+1\". През 2019 година са ползвани 15 коли под наем заради посещението на папата. \"При такива случаи има заплащане на наемна цена\", обясняват от службата, но не казват каква е тази цена и от кого са наети колите. Веднага след това обаче в отговора става дума за автомобили, които се ползват безвъзмездно \"по необходимост\".  \"Причината за ползването на чужди активи - автомобили, въз основа на договор за временно безвъзмездно ползване е необходимостта. Не сме изразходвали финансови средства нито за закупуването на тези активи, а дори и за тяхното застраховане\", се казва в отговора. От НСО допълват, че разходите им за тези коли, били свързани само с текущото им поддържане. НСО плащала и горивото. Колите от ДПС би трябвало да влизат в тази графа. Така излиза, че бензинът на Доган и Пеевски е за сметка на бюджета на НСО. От службата подчертават, че финансовите им отчети са публични и досега нямат констатирани нарушения.\r\n\"Тези автомобили, за които се отнася зададеният въпрос, се използват за оперативната дейност на службата и се включват и допринасят за подобряване на нивото на снабденост и качествата на техниката, използвана от службата за изпълнение на възложените й задачи\", пише в отговора до \" \". По закон освен хората на висши ръководни длъжности в държавата, при нужда НСО пази и семействата им, депутати, както и \"други лица, свързани с националната сигурност\". Охраната се предоставя при \"конкретна застрашеност\" с решение на комисия, в която влизат шефът на НСО, главният секретар на МВР и председателят на ДАНС. От медията са попитали колко общо са тези \"други лица\", в какво се състои \"конкретната им застрашеност\" и откога се охраняват. И тази информация обаче се оказва секретна.   Преди Коледа президентът Румен Радев коментира, че Доган и Пеевски не би трябвало да се пазят от НСО. На 13 януари Карадайъ, Делян Пеевски, Йордан Цонев и Хамид Хамид от ДПС внесоха законопроект, който предвижда, че охраната си ще плащат народни представители, членове на семействата на президента, председателя на Народното събрание и министър-председателя, както и други лица, свързани с националната сигурност, посегателството спрямо които би подронило, отслабило или създало затруднения на властта в страната. Тарифата ще определя началникът на НСО. По този начин от партията формално узаконяват странната държавно-частна симбиоза, свързана с охраната на ключовите й фигури. Бюджетът на НСО е 44 млн. лв., като 38 млн. лв. от тях са разходи за персонала. От отговорите на службата става ясно, че броят на охраняваните към момента лица е под 50 души.     ", "date": "2020.01.26", "title": "НСО плаща горивото за охраната на Доган и Пеевски"}
{"url": "https://www.actualno.com/asia/kitaj-zabrani-tyrgovijata-s-divi-jivotni-zaradi-koronavirusa-news_1427437.html", "text": "      Властите в Китай забраниха търговията с диви животни. Мярката е с цел да се ограничи разпространението на заразата с новия коронавирус, предаде АФП.      Забраната е временна и влиза в сила от неделя, 26 януари.   Според някои твърдения, възможно е новият вирус да е тръгнал от змия, която се е предлагала на пазара в китайския град Ухан - огнището на заразата. Според други, обаче, змията е студенокръвно животно и нейните вируси трудно биха се пренесли на човека.\r\nОтглеждането, транспортирането или продажбата на всички видове диви животни е забранено „от неделя до края на националната епидемична обстановка“, се казва в съвместна директива на три китайски ведомства, сред които и Министерството на земеделието.  В неделя броят на заразените с новия тип коронавирус в Китай се увеличи до 1975. Починалите са 56 починаха, предава БГНЕС. Властите в тежко засегнатата провинция Хубей съобщиха за 15 нови смъртни случая и 323 нови потвърдени заразени.\r\nС последните цифри от Хубей, епицентър на заразата, потвърдените инфекции в цялата страна стават 1610 въз основа на данни, публикувани преди това от централното правителство.   Агенция Ройтерс публикува два научни анализа на епидемията, според които всеки заразен с новия вирус предава болестта средно на 2-ма или 3-ма души. Това е така при сегашните темпове на разпространение, които според експертите се влияят пряко от мерките за контрол и превенция от заболяването, които са в ход. Те трябва да спират заразяването в най-малко 60 на сто от случаите, категорични са учените.    Как се разпространява коронавирусът в момента  ", "date": "2020.01.26", "title": "Китай забрани търговията с диви животни заради коронавируса"}
{"url": "https://www.actualno.com/showbusiness/djesika-simpsyn-sprjala-da-pie-zaradi-sypruga-si-news_1427428.html", "text": "      Съпругът на американската певица Джесика Симпсън е основният виновник тя да спре да пие, защото я е подкрепил в желанието й да се откаже от опиатите. Това призна самата певица пред американски медии.      39-годишната певица похвали съпруга си, с когото са родители на три деца - Максуел на 7 г., Ейс на 6 г., и бебето Бърди, на 10 месеца, за това, че й е помогнал да се откаже от алкохола през 2017 г.   В своята биографична книга \"Open book\" певицата обяснява, че съпругът й е страхотен, и когато тя решила да спре да пие, той я е подкрепил с думите: \"Ще го направя с теб, скъпа\".\r\nНаскоро певицата разкри, че като малка е била сексуално малтретирана, и за да притъпи лошите спомени и болката, се е обърнала към наркотици и алкохол. Джесика твърди, че за първи път е била малтретирана, когато е била на шест години, като „е споделяла легло с дъщерята на семеен приятел“. \"Всичко започна с гъделичкате по гърба и преминаваше границите на благоприличието\", допълва Симпсън.  През 2017 г. обаче лекарите я предупреждават, че с този режим и с приема на опиати няма да издържи дълго, затова тя решава да ги спре.\r\nПевицата привлече вниманието на обществеността към себе си, когато в края на ноември 2017 г. по време на парти, когато пада пияна в басейна на къщата си и получава тежка травма на коляното вследствие на удара в дъното на басейна.    ", "date": "2020.01.26", "title": "Джесика Симпсън спряла да пие заради съпруга си "}
{"url": "https://www.actualno.com/asia/iran-shte-razkodira-chernite-kutii-na-svalenija-ukrainski-samolet-news_1427525.html", "text": "      Черните кутии на украинския пътнически самолет „Боинг-737“, който бе свален в близост до Техеран, ще останат в и ще бъдат разшифровани на територията на страната. Това съобщи пред иранската агенция Tasnim иранският депутат Фараджула Раджаби, цитиран от ТАСС.      БГНЕС припомня, че на 22 януари властите в за първи път съобщиха, че разшифроването на информацията от черните кутии ще се извърши на територията на Иран. Преди това обаче ръководителят на отдела за разследване на инцидентите на Републиканската организация за гражданска авиация Хасан Резайфеар заяви, че иранските власти ще предоставят на Украйна информацията от записващите устройства, катастрофирал близо до Техеран.   По-рано този месец властите в съобщиха, че кутиите ще бъдат предадени на Франция и там ще се разчете информацията от тях. Френските власти, обаче, отрекоха да ги е търсил за помощ. ", "date": "2020.01.26", "title": "Иран ще разкодира черните кутии на сваления украински самолет"}
{"url": "https://www.actualno.com/politics/kristalina-georgieva-klimatichnite-promeni-sa-vyzmojnost-za-transformirane-na-ikonomikite-news_1427462.html", "text": "      Климатичните промени са огромно предизвикателство, но и огромна възможност за трансформиране на нашите икономики. Това каза управляващият директор и председател на Изпълнителния съвет на Международния валутен фонд (МВФ) Кристалина Георгиева пред БНР.      \"Всички държави, които имат добра икономика, равенство, усещане за перспектива си приличат. Всички, които имат проблеми, в проблемите си те са различни. В справянето с тези проблеми също така са различни. Има общо с щастието, има общо в нещастието. Много по-лесно е да сме обединени, когато нещата са зле. Много по-трудно е, когато говорим за решения, носещи ползи за едни и негативи за други. Затова в света виждаме поради по-големите предизвикателства, пред които сме изправени, по-голяма трудност да се обединим за тяхното решение. Да започнем с климатичните промени. Те са огромно предизвикателство, но и огромна възможност за трансформиране на нашите икономики\", каза Георгиева.   Според нея преходът към нисковъглеродна икономика означава за някои тежка промяна. „Ако вие сте в сектора производство на въглища, това никак няма да бъде лесно“, коментира още Георгиева. не трябва да изостава от зелените политики, тя.  Според нея нисковъглеродната икономика ще даде нов тласък на инвестициите и ще спомогне за създаването на нови работни места.\r\n„Ние търсим области, в които да се декларираме като лидери. И в тази област, ако ние действаме бързо и решително за Европа има шанс да генерира по-висок растеж и да заеме конкурентна позиция в нещо, което безусловно ще става в бъдещето. И аз се надявам, че ще намери своето място в тази ниша на нова конкурентоспособност“, каза тя.   Според Кристалина Георгиева разходната част на българския бюджет трябва да се подобри, като се насочат повече пари към инвестиции в хората: „Най-важно за е да инвестира в хората. В образование на децата от 0 до 5-годишна възраст, когато много от това, което те ще бъдат един ден, се формира. Да дава възможност за квалификация и преквалификация. Да стимулира бизнесът да инвестира в хората“.     ", "date": "2020.01.26", "title": "Кристалина Георгиева: Климатичните промени са възможност за трансформиране на икономиките"}
{"url": "https://www.actualno.com/asia/koronavivrus-v-portugalija-kanada-i-rusija-v-kitaj-jertvite-rastat-news_1427418.html", "text": "      Засякоха заболели от в Португалия, Канада и Русия. Очакват се лабораторни потвърждения.      Първи случай на възможна зараза с новия коронавирус беше регистриран в Португалия, съобщи Efe, позовавайки се на Министерството на здравеопазването на страната. Според агенцията, пациентът е в болница в Лисабон. Той е пристигнал от китайския град Ухан, състоянието му е стабилно.   В събота вечерта стана ясно, че жител на Торонто , Канада е заразен с новия коронавирус 2019-nCoV. Това съобщи представител на Министерството на здравеопазването на страната, цитиран от АФП.50-годишният мъж, който има симптоми на новия тип пневмония, се е завърнал в Торонто от Ухан на 22 януари. Състоянието на пациента е стабилно, той е хоспитализиран. Ако диагнозата бъде потвърдена, това ще бъде първият случай на коронавирус 2019-nCoV в Канада.\r\nСедем души с висока температура и признаци на новия коронавирус са хоспитализирани от хотел в северен квартал на Москва , съобщават руските медии. По предварителни данни всички те са китайски граждани. \"Тази вечер седем души бяха хоспитализирани от хотел в квартал Войковски. По предварителна информация всички те са китайски граждани. Те са диагностицирани с висока температура\", обобщават медиите.  В неделя броят на заразените с новия тип коронавирус в се увеличи до 1975. Починалите са 56 починаха, предава БГНЕС. Властите в тежко засегнатата провинция Хубей съобщиха за 15 нови смъртни случая и 323 нови потвърдени заразени.\r\nС последните цифри от Хубей, епицентър на заразата, потвърдените инфекции в цялата страна стават 1610 въз основа на данни, публикувани преди това от централното правителство.\r\nАгенция Ройтерс публикува два научни анализа на епидемията, според които всеки заразен с новия вирус предава болестта средно на 2-ма или 3-ма души . Това е така при сегашните темпове на разпространение, които според експертите се влияят пряко от мерките за контрол и превенция от заболяването, които са в ход. Те трябва да спират заразяването в най-малко 60 на сто от случаите, категорични са учените.       Властите в Хонконг обявиха, че с цел спиране на разпространението  на болестта от се затварят популярните увеселителни паркове  \"Дисниленд\" и \"Оушън парк\". Хотелите обаче продължават нормалната си работа.\r\nКитай обяви частична блокада на южния град Шантоу , като ограничи влизането на автомобили и преустанови обществения транспорт в опит да контролира разпространението на смъртоносния вирус. Хората, които пристигат на гарите, ще бъдат проверени и \"призовани да се върнат\", заявиха властите в града с население от 5,6 милиона души, който е 1100 километра на юг от Ухан, епицентър на епидемията.\r\nАвтобусните превози на дълги разстояния ще забранят и властите в Сиан , заявиха властите, докато се борят да поставят под контрол смъртоносния нов вирус, който се разпространява в цялата страна, съобщи АФП. От 18:00 часа местно време в неделя град Сиан ще спре автобуси на дълги разстояния и туристическите чартърни автобуси, влизащи в 10-милионния град, съобщиха местните представители в платформата Weibo, подобна на Twitter, след обявяването на подобни мерки в Тиендзин и Пекин.\r\nВластите в китайския град Тиендзин , с население 15 милиона души, решиха напълно да спрат автобусния превоз на пътници на дълги разстояния заради коронавируса, съобщи правителството в социалната мрежа Weibo. \"За да се прилага строг контрол върху разпространението на новия вид коронавирус чрез пътническия трафик, всички междуградски превози на пътници от и до Тиендзин ще бъдат спрени от 27 януари\", се казва в съобщението.\r\nЗабраняват се пътуванията не само с градските автобуси, но наемането на такива за определени пътувания, частните и туристическите.      Най-високото ниво на реагиране при извънредни ситуации, свързано с общественото здраве, вече е обявено в 30 провинции, градове с централно подчинение и специални административни райони на Китай с общо население от над 1,3 милиарда души. Припомняме, че на 31 декември 2019 г. китайските власти уведомиха Световната здравна  организация за огнище на неизвестен тип пневмония в Ухан, голям  търговски и индустриален център с население от над 11 милиона души.  Причинителят на болестта - коронавирус 2019-nCoV - беше изолиран на 7  януари.\r\nИзвън континентален Китай са регистрирани 5 лабораторно потвърдени случая на инфекция в Хонконг, 2 в Макао, 3 в Тайван; 4 - в Тайланд (2 пациенти са освободени), 2 - в Япония (1 изписан), 2 - в Южна Корея, 2 - във Виетнам, 3 - в Сингапур, 3 - в Малайзия, 1 - в Непал, 3 - във Франция, 1 - в Австралия, 2 - в , 1 - в Канада.\r\nСЗО призна огнището като национална извънредна ситуация за Китай, но все още се въздържа от обявяване на международен извънреден режим. ", "date": "2020.01.26", "title": "Коронавиврус в Португалия, Канада и Русия? В Китай жертвите растат"}
{"url": "https://www.actualno.com/showbusiness/anistyn-i-pit-lubovta-se-vyzrajda-news_1427476.html", "text": "      Бившата любима двойка на Холивуд - актираса от \"Приятели\" Дженифър Анистън, и секссимволът Брат Пит . Това съобщават близки приятели на двойката за медии отвъд океана.      Според слуховете двете звезди са се срещали поне пет пъти тайно в последните месеци, включително и на Коледа, в суперлуксозното имение на Анистън в Бел Еър.   Близък приятел на бившата \"приятелка\" разкрива: „Не мисля, че тя някога е спирала да го обича, въпреки че той разби сърцето й, когато я заряза заради Анджелина Джоли. На Джен й отне много време да прости, но тя вече го е направила, и оттук нататък могат само да продължат напред\".\r\nА дългогодишен сътрудник на Пит в неговата компания за производство на филми разклива: \"Всичко, за което Пит говнори, е Дженифър. Двамата възобновиха романса си от преди години, и не мисля, че съм виждал някой от тях толкова щастлив\".  Социалните мрежи завряха, след като камери уловиха 56-годишния Брад, който почти изкреща „О, уау!“, когато видя 50-годишната Дженифър в бяла рокля на раздаването на награди в гилдията.\r\nПо-късно Пит и Анистън, които спечелиха големи награди, бяха забелязани да се усмихват топло един на друг зад кулисите на шоуто.   Анистън коментира събитието с думите: \"Просто се видяхме и се забавлявахме. Имаме много голямо общо минало и има за какво да си говорим\".    От своя страна Брад не пожела да коментира дали чувствата на двамата ще прераснат в нещо повече. Попитан дали Анистън ще го придружи на церемонията по раздаване на Оскарите, Пит отговори, че засега няма среща, нито придружител. ", "date": "2020.01.26", "title": "Анистън и Пит: Любовта се възражда?"}
{"url": "https://www.actualno.com/haskovo/prokuraturata-razsledva-goljam-pojar-v-haskovo-news_1427487.html", "text": "      Голям пожар в автоморга в Хасково разследва прокуратурата. В събота са изгорели над 100 стари бракувани автомобила за 2 часа, предава Нова тв. Според BTV имало канонада от взривове от стари газови уредби, които стеснали хасковлии.      Районната прокуратура в Хасково започна разследване по случая. По първоначални данни има имуществени вреди на значителна стойност.   По време на пожара в автоморгата е имало работници и клиенти. Няма пострадали. Причините за пожара все още не са ясни.\r\nСигнал за бедствието е бил подаден около 13.00 ч. в събота. Четири противопожарни екипа се борили с огъня в района на сточната гара в града - 3 от Хасково и един от Харманли, съобщи директорът на областната пожарна Николай Вълчев.   Версия: Според BTV автоморгата в Хасково вероятно е работила незаконно. Обектът е регистриран като пункт за изкупуване на цветни и черни метали, но въпреки това са се продавали и части, показва разследването до момента.   От екоинспекцията ще проверяват от понеделник дали са спазени разрешителните режими.    Пожаро-техническата експертиза ще покаже как е възникнал, но първоначаният оглед показва, че вероятно искрата е тръгнала при разфасоване с оксижен на части от автомобили за продажба. ", "date": "2020.01.26", "title": "Прокуратурата разследва голям пожар в Хасково"}
{"url": "https://www.actualno.com/society/sacheva-oshte-njama-reshenie-za-jenite-propusnali-da-se-prehvyrljat-ot-chastni-pensionni-fondove-v-noi-news_1427500.html", "text": "      Няма окончателно решение дали ще бъде удължен срокът за прехвърляне на партиди от към НОИ за жените, които са изпуснали крайният 5 годишен срок преди излизане в пенсия. Това коментира социалният министър Деница Сачева.      От 20 хиляди жени, които от септември 2021 г. трябва да  взимат втора пенсия, 1800 са прехвърлили парите си в НОИ. Така са избрали да получават една пенсия в пълен размер, допълни пред БНР социалният министър.\r\nКъм момента жените, родени в периода 1961-1963 г. включително не са в хипотезата да могат да прехвърлят парите си от . Затова синдикатите са предложили еднократна възможност да направят това, ако искат.\r\nМинистър Сачева обаче коментира: „Какво би могло да се направи зависи единствено и изцяло от разчетите и от политическото решение, което още не е взето. Трябва внимателно да преценим тази възможност и тогава, когато променим условията за първата кохорта, втората кохорта също ще има основание да каже, че нещо не е направено така, както да ги удовлетворява“.  Първите мъже, родени след 1960 г., които ще вземат втората си пенсия през 2024 г., все още са в хипотеза да прехвърлят средствата за втора пенсия до края на тази година.\r\n„Все още са в срок, ако те преценят и ако вземат решение, да прехвърлят своите пари към НОИ. Това е въпрос на лична преценка и на личен избор“.   Мъжете обаче трябва да съобразят и датата на раждане – тези, родени преди днешния ден, вече са загубили това право.     Програма за личните асистенти Деница Сачева обяви, че следващата седмица правителството ще приеме обещаната Национална програма за личните асистенти\r\n„Осигурили сме около 16 млн. лева за тази програма, надяваме се около 4800 души да бъдат наети, които да осигуряват до 4 часа лична асистентска помощ“, обясни тя.\r\n“Трябва да осигурим подкрепа на онези, които останаха без лични асистенти, така че да можем да осигурим подкрепа на онези, които останаха извън обхвата на Закона за личната помощ. Трябва да приемем националната програма до края на месеца, т.е следващата седмица и да може да се сключат първите договори най-късно то 1-ви март. “.   “Около 12 хил. и 500 човека останаха без лични асистенти“, посочи министър Сачева.   Кога започват работа личните асистенти “По тази конкретна се надявам това да се случи не по-късно от 1 март. А кога ще станат устойчива услуга, такава, която да няма прекъсване и да не зависи от различни решения, това може да се случи тогава, когато влезе в сила Законът за социалните услуги. Защото там се гарантира стандарт за лична асистентска помощ и на основание на този закон да бъде осигурена непрекъснато финансиране на тази услуга“, обясни министър Сачева в интервю за предаването “Неделя 150“ на програма \"Хоризонт\". Защо беше замразено приемането на Закона за социалните услуги “Това, което притеснява една част от хората, е че в закона се търсят текстове, които всъщност не са свързани със семейни политики, но това се привижда на една част от протестиращите и най-вече това, което се отнася до дефиницията на дете в риск и до това какви са правата на социалните служби да се намесват тогава, когато има сигнал за дете в риск“, обясни министър Сачева.   “От една страна ние казваме – държавата не трябва да се намесва във семейството, от друга - всеки път, когато имаме случай на дете, което е починало, защото родителите му са неглижирали наличие на отровни вещества в близост до детето и то е починало, когато имаме случай на насилие, когато имаме случаи като Галиче и Сотиря, веднага питаме защо ги няма там социалните работници, какво прави държавата и защо тя не е там “, коментира още министърът и допълни:\r\n“Така, че може би това е един дебат, за който аз ще настоявам да бъде проведен и то под егидата на Народното събрание“. Причината за  “Когато говорим за социални услуги трябва да трябва да си даваме сметка, че в социалните услуги, особено тези, които се отнасят до възрастни хора, работят специалисти както от социалния сектор, така и от здравния. В момента имаме остър недостиг на медицински сестри и остър недостиг на социални работници. Благодарение не това, че системата не функционира, така че да може да дава възможност за кариерно развитие. Едва тази година социалните работници получават 15% увеличение на своето възнаграждение. Тази система не е достатъчно атрактивна. Всяка година министерството разширява възможностите за план-прием по различни специалности, свързани със социални дейности, но интересът на студентите към тях е изключително малък“, поясни министърът.\r\n“Една от темите, по които искам да работя до края на мандата, а именно да направим такава визия за развитие на човешките ресурси в социалния сектор, защото това е един проблем, който няма да бъде решен нито за една година, вероятно нито от едно правителство“, категорична бе тя. ", "date": "2020.01.26", "title": "Сачева: Още няма решение за жените, пропуснали да се прехвърлят от частни пенсионни фондове в НОИ"}
{"url": "https://www.actualno.com/asia/izrael-udari-celi-na-hamas-v-ivicata-gaza-news_1427415.html", "text": "      Израел нанесе въздушни нападения по цели на Хамас в ивицата Газа през нощта срещу неделя в отговор на изстрелването на запалителни устройства, прикрепени към балони, изпратени от палестинския анклав, съобщи армията, цитирана от АФП.      \"Преди малко бойни самолети удариха редица цели на терористичната организация\" Хамас \"в южната част на ивица Газа\", се казва в изявлението на военните, цитирано от БГНЕС.   Сред целите е била оръжейна фабрика, добави армията, като подчерта, че въздушните нападения са в отговор на изстрелването на запалителните балони към територията на Израел.\r\nХамас контролира Газа от 2008 г., а Израел държи ислямисткото движение отговорно за всички ракетни нападения. Във вторник израелските войски застреляха трима палестинци, които преминаха в Израел от Газа и хвърлиха взривно устройство срещу войници, според армията.  Хамас е водил три войни с Израел, който поддържа тежка блокада на обеднялата територия. ", "date": "2020.01.26", "title": "Израел удари цели на Хамас в ивицата Газа  "}
{"url": "https://www.actualno.com/celebrate/sv-prepodobni-ksenofont-i-marija-news_718029.html", "text": "      Преподобни Ксенофонт, съпругата му Мария и техните синове Йоан и Аркадий живели през V век в Цариград. Ксенофонт бил знатен патриций и Бог благословил християнският му брак с двама сина – Йоан и Аркадий. Голямо било благочестието на този богат велможа, който вършил всичко, за да даде на любимите си деца съвършено възпитание не само чрез едно блестящо образование, но и с личния си образцов пример на крайно добродетелен християнин. За да обогати техните знания, той ги изпратил да се учат в стария финикийски град Бейрут, където по онова време имало прочуто училище. При изпращането им благородният баща произнесъл дълго и прекрасно наставление, което е достатъчно за цял учебник по истинско християнско възпитание.      Придружени от своите слуги, благородните младежи се качили на наетия кораб и попътния вятър опънал платната, за да ги отведе към финикийските брегове. Пътуването започнало приятно, но ненадейно се извила все по-застрашителна буря. Разбушуваните вълни подмятали кораба като жалка черупка. Напразно моряците свлекли палтната и употребили всички средства, за да спасят кораба, себе си и своите неопитни пътници. Моряците проявили рядко безчестие: като си давали вид, че вземат предпазни мерки, те се измъкнали с единствената спасителна лодка и оставили кораба с пътниците на произвола на морската стихия. Достойни за своите родители, изпадналите в беда младежи горещо се молели на Бога да пощади младия им живот от гибелните вълни, които напирали да разломят на парчета целия кораб. Йоан и Аркадий мислели в тези страшни минути повече един за друг, за родителите си и за своите слуги, отколкото за себе си. Пълно крушение разчупило на парчета кораба, момчетата съблекли дрехите си, заловили се за отделни корабни отломки и огромните вълни ги откъснали един от други в различни посоки. Повече никой никого не видял. Всеки мислел другия за погинал. Но Бог не оставил никого да погине. Всички до един се спасили, изхвърлени на различни брегове.   Излязъл на морския бряг, Йоан скърбял повече за смъртта на милия си брат. Той и не помислил да се връща у дома си, за да занесе такава страшна вест на родителите си и сякаш съжалявал, че само той е останал жив. Преживяният страшен ужас извършил пълен прелом в душата му. Едва що избягнатата смърт по-ясно от всичко му показала суетността на земните преходни блага и той още на брега решил да скрие своята тъга и да потърси душевното си спасение в някой от близките манастири. Той усърдно се помолил на Бога да насочи неговите стъпки и скоро се озовал пред портите на една света обител. На почукването се откликнал монахът-вратар и много се учудил от вида на младия странник. Той му подал дреха да скрие голотата си, подкрепил изчерпаните му сили с храна и го разпитал за неволята, която го е довела в този вид в манастира. Като узнал, че корабокрушенецът горещо желае да стане негов събрат, вратарят съобщил на игумена за клетия странник и неговата молба. Игуменът ведната изслушал Йоан и неговата прозорливост му открила, че пред него стои един бъдещ Божи угодник, защото реданието твърди, че това бил самия сетнешен св. Йоан Лествичник. Йоан бил приет в манастира.\r\nПодобна била съдбата и на по-младия брат Аркадий. Сродни по кръв и по дух, двамата братя стигнали до едни и същи решения след преживяната катастрофа. Той имал щастието да срещне на пътя си един прозорлив и свят старец, който го утешил със съобщението, че брат му и останалите техни спътници от кораба са живи и че всички са постъпили в манастири. Това още повече утвърдило решението на Аркадий да последва техния пример и се хвърлил в нозете на стареца с молба да го посвети в монашески чин. Старецът го завел в Сукийската обител на св. Харитон, постригал го и му дал монашеска килия.  Изминали две години без никаква вест от двата синове. Ксенофонт и Мария с растяща тревога напразно чакали вест от своите любими рожби. Най-сетне бащата изпратил верен слуга в Бейрут да потърси младите си господари, но той не открил никаква следа от тях. Сам решил да ги потърси в далечна Атина, която била най-прочутото средище на тогавашната образованост, но и тук търсенията му останали безуспешни. Отчаян тръгнал верният служител за Цариград, но спрял по пътя да почине в един крайпътен дом и там разпознал в лицето на един пътуващ за Светата земя монах едного от слугите, които преди две години тръгнали с младите господари за Бейрут. И узнал страшната истина. Този монах също мислил, че е единственият, който е преживял корабокрушението. Той също нямал сили да занесе такава огромна скръб в дома на добрите си господари и, скрит под покайното монашеско облекло, мислел да отнесе жестоката истина в гроба си.\r\nГоляма била мъката на верния слуга и с много сълзи оплакал горката участ на клетите младежи и на още по-нещастните им родители, които изведнъж били лишени и от двамата си сина.\r\nПривлечени от плача му, околните узнали за великата злочестина и го увещали да се завърни и да съобщи на господарите си за станалото. Той пристигнал в Цариград, влязъл в палата на Ксенофонт, но не посмял да се яви пред никого. Видели го да седи в дълбока скръб и веднага съобщили на Мария за завръщането му. Тя заповядала веднага да се яви при нея, но той не могъл да каже изведнъж истината. Отговарял уклончиво и се оправдавал, че загубил писмото на Йоан и Аркадий, които пишели, че били живи и здрави. Но майчиното сърце предусетило нещо лошо и той повече не издържал.       С горки ридания преданият служител разказал за гибелта на кораба и на нейните синове. Но вместо да припадне от разкъсваща майчинска скръб и да избухне в неудържими ридания, вярващата майка повторила с християнски думи старите библейски слова на многострадалния Иов. Тя забранила на слугата да казва комуто и да било за случилото се и зачакала своя мъж, който още не бил се прибрал в къщи.\r\nКогато тя му съобщила за сполетялото ги нещастие, благочестивият и безкрайно предан на Божията воля Ксенофонт не останал по-долу от героичната си съпруга. Двамата се затворили в своята молитвена стая и през цялата нощ променяли сълзите с молитва и спомен за синовете си с надежда за бъдещия живот на своите чисти и праведни рожби. Изморени от силните преживявания, те задремали и Бог ги утешил с чудно видение на техните деца, от което пламнала надеждата им, че те навярно не са загинали. На сутринта решили да заминат за Йерусалим.\r\nКогато били в околностите на реката Йордан, те срещнали прозорливия старец на малкия си син Аркадий. Той устроил общата щастлива среща най-напред между двамата братя – монаси, а след това и на синовете с техните родители. Тази среща станала в храма Гроба Господен. Братята се познали един друг и прегърнати изливали в радостни сълзи горещата си благодарност към Бога за своето необикновено намиране в ангелския образ на иноческия подвиг. Но родителите не могли да познаят двамата си сина – толкова много били те променени от строгия молитвен и постически живот в своите манастири. Най-сетне в страноприемницата, където били отседнали Ксенофонт и Мария, старецът накарал Аркадий да разкаже пред родителите си своята и на брата си история. Неизказана била радостта, неспирни били общите сълзи от това богоустроено събиране на цялото благочестиво семейство на Ксенофонт.\r\nСтарецът изпълнил молбата на родителите да постриже и тях в монашество, след което ги наставил в пътя на иноческото житие. Мария постъпила в женски манастир и достигнала върхове на монашеското съвършенство, като била удостоена с дара на чудотворството и с блажено отшествие във вечността на Божиите угодници. Йоан и Аркадий отишли със стареца си в пустинята, където ги последвал и Ксенофонт, след като раздал цялото си имущество на бедните и освободил всичките си роби. Ксенофонт също се прославил с дар на пророчество, а цялото семейство било причислено от Църквата в лика на светците заради дивните подвизи на своя отшелнически живот.        ", "date": "2020.01.26", "title": "Св. преподобни Ксенофонт и Мария "}
{"url": "https://www.actualno.com/asia/raste-broja-na-jertvite-na-buri-v-ugoiztochna-brazilija-video-news_1427412.html", "text": "      Най-малко 30 души са загинали при силни бури в югоизточна Бразилия, съобщи службата за гражданска защита в щата Минас Герайс в събота, цитирана от АФП.      Първоначално беше съобщено, че жертвите са 11, но властите съобщиха, че броят е нараснал.   17 души се водят за безследно изчезнали, седем са ранени, а около 3 500 са били принудени да напуснат домовете си след серия от свлачища и срутвания на къщи, заявиха служители на Гражданската защита, цитирани от БГНЕС.     ", "date": "2020.01.26", "title": "Расте броя на жертвите на бури в югоизточна Бразилия (ВИДЕО)"}
{"url": "https://www.actualno.com/europe/princ-charlz-iska-da-poseti-iran-news_1427411.html", "text": "      Наследникът на британския трон, принцът на Уелс Чарлз, обяви, че би искал да посети Иран.      Принцът заяви, че би искал да направи официално посещение в , който той нарече \"важна част от света\", където живеят \"изключителни хора\".   \"В продължение на много векове играе толкова важна роля в света и има голям принос в културата, поезията, изкуството. Наистина изключителни хора. Винаги съм бил очарован от ислямската култура, архитектура и майсторство\", казва Чарлз пред Sunday Times.\r\nМеждувремменно през нощта срещу неделя Израел нанесе въздушни нападения по цели на Хамас в ивицата Газа в отговор на изстрелването на запалителни устройства, прикрепени към балони, изпратени от палестинския анклав, съобщи армията, цитирана от АФП. Подробности .  Ситуацията в Близкия изток рязко се влоши, след като в нощта на 3 януари извършиха операция срещу иранския генерал в района на международното летище на Багдад. отговори с удари по бази в Ирак, където са разположени американски служители. Иракският парламент след убийството на Сюлеймани призова за изтегляне на чуждите войски от страната. ", "date": "2020.01.26", "title": "Принц Чарлз иска да посети Иран "}
{"url": "https://www.actualno.com/crime/koi-sa-ruskite-shpioni-u-nas-i-imat-li-vryzka-sys-sluchaja-gebrev-news_1427445.html", "text": "      Ярошенко и Хватов са руските шпиони, работили под прикритието на дипломати в руското посолство, твърди \" \" в свое разследване. Те трябва да напуснат страната до понеделник, по разпореждане на Външно министерство.       Какво знаем официално за руските шпиони? В петък прокуратурата съобщи, че ДАНС е водила разследване срещу първи секретар на руското посолство и служител в търговското представителство на страната у нас. Разследванията обаче са спрени, а прокуратурата не може да ги обвини, защото двамата са с дипломатически имунитет.  \r\nСпоред прокуратурата те са събирали информация, представляваща държавна тайна, с цел издаването ѝ на чужда държава или чужда организация. Твърди се, че тази дейност е започнала през 2017 г. в случая с единия дипломат и 2018 г. – в случая на втория. Събираната информация е за изборния процес у нас и за енергетиката.   Външно министерство привика руския посланик Анатолий Макаров на 24 януари и даде срок от 48 часа на дипломатите да напуснат страната. Очаква се това да се случи в понеделник.  Кои са те? Справка в сайта на мисията на Русия у нас показва, че Дмитрий Михайлович Ярошенко е един от 8-те първи секретари на руското посолство. Александър Хватов пък е служителят в търговското представителство.    Дмитрий Ярошенко е първи секретар в руското посолство от няколко години насам. До октомври м.г. той е работил заедно с Владимир Русяев, който също беше изгонен заради шпионаж, след като беше уличен в срещи с висши служители от българската администрация, за да търси класифицирана информация за страната, Европейския съюз и НАТО. След това я докладвал в Русия. Русяев беше замесен в първия шпионски скандал с дипломат от руското посолство през 2019г. В последствие български дипломат беше изгонен от Русия като реципрочна мярка. Българският дипломат беше с ранг, равностоен на ранга на руския дипломат в София, който бе обявен за персона нон грата в края на октомври 2019 г. Подробности ще намерите в .\r\nПо информация на \"24 часа\" вероятно Александър Хватов , е ходил до южната ни граница, където ще минава трасето на интерконекторната газова връзка с Гърция. Там се е срещал с различни хора и е проявявал нездрав интерес към проекта. Това направило впечатление на агенти от ДАНС, които започнали да работят по него. Оказало се, че е търсил и друга информация, свързана с енергетиката в България. След това я е докладвал на руска разузнавателна служба в Москва. Действал е от октомври 2018 г. Газовата връзка с Гърция има за цел да намали зависимостта на от руския газ.\r\nДругият - Дмитрий Ярошенко , е кадрови служител на външното разузнаване на Русия. Под прикритието на първи секретар към консулската служба, той е създавал фалшиви самоличности и с внедряването в българското общество на дълбоко законспирирани разузнавачи. Те са известни като “нелегали” – шпиони, живеещи и работещи у нас с други самоличности и биографии. Използвайки официалното си прикритие на редставител на руската държава, разузнавачът е търсил варианти за въвеждане на “нови самоличности” в масивите с българските граждани чрез смесване на неверни сведения в предварително подготвени неистински документи. За целта разузнавачът е пътувал активно в цялата страна, заснемал е средата, в която подготвените за внедряване “нелегали” е трябвало да живеят. Има ли връзка със случая \"Гебрев\"?    Ден по-рано, на 24 октомври, българската прокуратура повдигна обвинение на трима руски граждани за опит за отравяне на бизнесмена Емилиян Гебрев, синът му Христо и бизнес партньорът му, управляващ през 2015г. Обвиненията са за предумишлено убийство.   Случаят \"Гебрев\" придоби нови измерения този месец след разкритията на чужди медии за връзка с опита за убийство над бизнесмена и руска група за мокри поръчки и дестабилизираща дейност на Балканите.\r\nТази група в руското ГРУ е създадена през 2009 година и е съставена от най-много 35 души. Пътуват основно в страните от бившия СССР. Едва 2014 г. тези хора се осмеляват да пътуват и в Западна Европа. Част от тях присъстват в по време на отравянето на Емилиян Гебрев и при отравянето на Скрипал. Защо през 2014 – 2015 г. е била често посещавана от руски шпиони четете в .\r\nПрипомняме, че през октомври The New York Times разкри, че специализирана група руски разузнавачи (Отдел 29155) от години е назначена да извършва поръчки за убийства и политически разединения в Европа. Служители на разузнаването и сигурността твърдят, че звеното е отговорно за опита за покушение миналата година срещу Сергей Скрипал - бивш руски шпионин във Великобритания. И още - за неуспешната операция през 2016 г. за предизвикване на военен преврат в Черна гора и за кампания за дестабилизиране на Молдова. Как в разследването се появи името на един от руските шпиони Сергей Федотов и фалшиво ли е то .\r\nКакви доказателства има Прокуратурата  Руските медии за скандалите    Ситуацията се разви бързо. Ако е сериозно, без представяне на истински доказателства за конкретната  „шпионска“ дейност, всичко това изглежда неубедително досега. На  служителя на търговската мисия му е в задълженията да се запознава с  хора в областта на своята професионална отговорност. Трудно е да купите  или продадете нещо, без да се познавате лично. А събирането на  „информация за изборния процес“ в приемащата държава също е рутинна  работа на посолството, която основно се изразява в събиране на изрезки  от вестници. В \"изборния процес\" като цяло по дефиниция няма нищо тайно.  Анализът на предизборната ситуация е дело на всеки уважаван политолог, а  не само на дипломат. Шпионажът е вербуване на източник, извличане на  класифицирани материали и всякакви подобни неща. В съобщението на  прокуратурата на няма дори намек за такава дейност, така че  засега тези обвинения могат да бъдат записани в категорията на  пропагандата , коментира руският вестник “Взгляд“, цитиран от Агенция \"Фокус\" . Но друго е още по-любопитно - и това едва ли е обикновено съвпадение. Ден по-рано, на 23 януари, българската прокуратура започна издирване на трима руски граждани, които са обвинени в отравяне на бизнесмена Емилиян Гебрев . \"Отровителите\" са обвинени и в опит за покушение над сина на Гебрев Христо и един от служителите на неговата компания.\r\nСлед серия скандали след 2001г. насам българското правителство отне лиценза на Гебрев за продажба на боеприпаси. Започна продължителната война на предприемача с българските власти, като масло в огъня добави историята около фабриката „Дунарит“. Построената още по времето на социализма фабрика за боеприпаси загуби собственика си. ЦКБ, която го притежаваше, фалира през 2014 г., а собственикът й Цветан Василев избяга в Сърбия. Гебрев купи фабриката за малка сума, докато „Дунарит“ със своите 1200 работни места беше единствената оръжейна компания в , която постоянно носи печалба (през 2016 г. почти 30 милиона лева, тоест около 15 милиона долара). „Дунарит“ успява да продава боеприпаси на страни от НАТО и дори на Съединените щати, докато остатъците от българския военно-промишлен комплекс гладуват през последните няколко години. Обстоятелствата на закупуването на „Дунарит“ от Гебрев предизвикаха скандал в , а правителството си постави за цел да възвърне държавния контрол върху производството на оръжия и боеприпаси.\r\nРуските медии свързват и скандала с напрежението около „Турски поток“ между Русия и САЩ.   Както се случва неведнъж в историята на и нейните отношения с Русия, която създаде тази страна от потисната турска провинция, като проля море от руска кръв през 19 век, всичко отново се промени. Българският слон вече е най-добрият приятел на американския слон. Вашингтон зае мястото на Москва. И българските специални служби, заедно с други държавни служители, правят всичко, за да зарадват новите „братя“, предизвиквайки презрение не само сред руснаците, но и сред немалка част от собствения им народ, които до запазват приятелски чувства към Русия, пише частният телевизионен канал “Царьград“, излъчващ в интернет.\r\nНапоследък това отношение се предаде и на части от българския елит, недоволен от факта, че американците, не предлагайки нищо в замяна, лишават от толкова изгодния за нея „Български поток“ (вероятно авторите имат предвид нереализирания проект \"Южен поток\"). Ето защо, с подкрепата на Брюксел, тя се хвана за неговия ерзац – „Турски поток“, като по този начин предизвика Вашингтон.\r\nДруга част от българския елит, все още демонстрираща абсолютната лоялност на , се опитва по всякакъв начин да постави пръчка в колелата на реализацията на този проект на местно ниво, вярвайки, че всички средства са добри за това. И когато с помощта на съда не беше възможно да се спре изграждането на газопровод, който да доставя руски газ не само за , но и за Сърбия и Северна Македония, в София започна българското „дело Скрипал“.\r\nКакво ще стане, ако се окаже, че то прекъсне този проект и съсипе отново отношенията с Русия? Във Великобритания се получи, а също така струва скъпо на Русия в международен план. Така че защо да не се използва същия метод, ако работи, в България? Що се отнася до експулсирането на дипломата и търговския  представител, руските информационни агенции РИА Новости и ТАСС вчера  цитираха \"източник в Москва\", който нарече инцидента \"пърформанс на  българските власти, чиято цел е да създаде резонанс\". А бившият  ръководител на Министерството на вътрешните работи на Румен  Петков заяви пред ТАСС: „Обявявайки експулсирането на двама руснаци,  българското правителство се опитва да отклони вниманието от вота на  недоверие, който опозицията се опита да прокара чрез „провала в областта  на опазването на околната среда и проблемите с водоснабдяването“.  „Вероятно някой трябва да насочи вниманието си от вота на недоверие към  шпионски скандал и да започне да коментира поведението на„ руските  шпиони “в България“, казва той. Дебатът в парламента продължи четири  часа вчера, като гласуването на вота беше насрочено за следващата  седмица, предава Агенция \"Фокус\". ", "date": "2020.01.26", "title": "Кои са руските шпиони у нас и имат ли връзка със случая \"Гебрев\" ?"}
{"url": "https://www.actualno.com/society/prognoza-za-vremeto-26-januari-nedelja-news_1427392.html", "text": "      Днес облачността, предимно средна и висока, бързо ще се увеличава. Ще духа слаб до умерен вятър от запад-югозапад. Минималните температури ще са от -5° до 0°, а максималните – между 9° и 14°. Атмосферното налягане бавно ще се понижава, но ще остане по-високо от средното за месеца. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ).      Над Черноморието облачността ще се увеличава. Ще духа слаб до умерен югоизточен вятър. Максимални температури между 8° и 11°. Температурата на морската вода е 7-8°. Вълнението на морето ще бъде 1-2 бала.\r\nНад планините облачността ще е значителна. Ще духа до умерен вятър от запад-югозапад. Максималната температура на 1 200 метра – около 4°, а на 2 000 метра – около -1°.\r\nПрез следващите дни ще бъде динамично и променливо, сравнително топло за периода.   ", "date": "2020.01.26", "title": "Прогноза за времето - 26 януари (неделя)"}
{"url": "https://www.actualno.com/chronicles/hindi-e-objaven-za-oficialen-ezik-v-indija-news_1427380.html", "text": "      Хинди (हिन्दी) е индоарийски език, говорен от около 366 000 000 души в Индия и други страни.      Езикът е със силно изразени аналитични черти. От 8-те падежа в санскрит само 2 падежа са останали в хинди, наричани \"пряк падеж\" и \"косвен падеж\", като вторият се използва (графично) с всички следлози (с изключение на следлога \"ne\", когато е употребен след лични местоимения от първо и второ лице ед. и мн. ч.) За разлика от повечето индоевропейски езици словоредът на хинди е S-O-V, а не S-V-O.   Хинди има силно развита глаголна система с ясно очертан аналитизъм. Категорията „аспект“ на глаголното действие се изразява чрез модификация на смисловия глагол (който фигурира само с основата си) с глагол-модификатор, който поема граматическите функции на сказуемото.\r\nЕзикът има двучленна именна категория „род“ – мъжки и женски, съществителните имена се обособяват в 4 групи по този признак – 2 групи за имена от мъжки род и 2 групи за имена от женски род; във всеки от тези 2 случая едната група съществителни имат характерна флексия, която обуславя формалното им изменение, а втората събира всички останали съществителни имена от съответния род.  Прилагателните имена в хинди се делят на 2 групи – изменяеми и неизменяеми. Изменяемите се съгласуват със съществителното име по род и число. ", "date": "2020.01.26", "title": " Хинди е обявен за официален език в Индия"}
{"url": "https://www.actualno.com/america/ilyn-mysk-zabogatja-s-2-miliarda-dolara-samo-za-den-news_1427456.html", "text": "      Състоянието на американския предприемач Илон Мъск се увеличило с повече от 2 милиарда долара само за един ден заради рекордната капитализация на компанията му Tesla, според данни на агенция Bloomberg, цитирани от РИА Новости.      По-рано тази седмица капитализацията на Tesla за първи път в своята история надхвърли 100 милиарда долара.   Състоянието на Мъск в понеделник възлизаше на 30,9 милиарда долара, а в четвъртък то вече беше 33,3 милиарда долара.\r\nСамо в събота милиардерът се е разделил с 300 милиона долара, които, обаче, не са се отразили на богатството му.  Мъск притежава 22% дял в Tesla, припомня БГНЕС. ", "date": "2020.01.26", "title": "Илън Мъск забогатя с 2 милиарда долара само за ден "}
{"url": "https://www.actualno.com/cinema/rene-zeluegyr-rolite-na-smotanjachka-mi-donesoha-uspeh-news_1427444.html", "text": "      Тайната на успеха в киното в Холивуд е да се играят роли на смотани жени, на не на секссимволи, разкрива американската актриса Рене Зелуегър, пише Мирър.      Зелуегър изигра култовата роля на смотаната великобританка Бриджит Джоунс, влюбена в красив адвокат.   Според актрисата, която е носителка и на Оскар, кариерата и е потръгнала след няколко кастинга, на които отива с къси панталонки и тесни блузи. Обаче не печели ролите, за които кандидатства.\r\n„И си казах, че явно това не е моят път. Красотата е до време, но талантът е доживот. Затова не зная как ще изглежда накрая, но си казах, че повече няма да кандидатствам за роли, в които външният вид е водещ\", признава актрисата.  „Тялото ти се променя, остаряваш и всичко около теб се променя. Трябва да сме много благодарни на Бог за това, нали? Затова реших, че трябва да се примиря с неизбежното, и да работя по такива роли, които да представят жените през целия период на живота ми\", разказва Зелуегър. И признава, че не иска да спира с актьорството само защото вече е стара и не е толкова красива колкото новите млади попълнения в Холивуд.\r\nАктрисата спечели своята слава с поредица хитови филми, сред които „Дневникът на Бриджит Джоунс“ и „Студената планина“. За последния дори спечели Оскар за най-добра поддържаща женска роля през 2004 г.   Въпреки успехите на екрана, обаче, Зелуегър все още се бори с неувереността в себе си. \"Преди всеки нов проект или филм у мен се промъква недоверието към собствените ми сопсобности и почти изпадам в нервни кризи. От друга страна пък именно тези моменти ме държат жива\", признава актрисата, цитирана от БГНЕС.     ", "date": "2020.01.26", "title": "Рене Зелуегър: Ролите на смотанячка ми донесоха успех "}
{"url": "https://www.actualno.com/balkani/sled-zemetresenieto-v-turcija-31-zaginali-nad-15-000-bez-dom-razrushenija-video-news_1427410.html", "text": "       Броят на загиналите и ранените при вчерашното земетресение в Източна расте. Над 15 000 са останали без дом. Спасителните операции са продължили и през нощта.      По последни данни 31 са загинали, предаде ТАСС, цитиран от БГНЕС. Според Службата за извънредни ситуации и природни бедствия на Турция, цитирана от TRT, ранените са над 1607.  Припомняме, че земетресението с магнитуд 6,8 с епицентър в района на  град Сивридж в провинция Елазиг е стана в петък в 19.55 българско време.  След първото силно земетресение са регистрирани 228 вторични труса с  магнитуд над 4.0 по Рихтер. Трусът се усети в почти цяла Турция, както и в Ирак, Сирия и Израел.  Според властите трусът е продължил около 40 секунди. Спасителни акции се провеждаха и през нощта в пострадалия от силното земетресение район край град Елазиг в Източна Турция. Според турски медии спасителните екипи са успели да извадят изпод развалините най-малко 45 души.    2-годишно момиченце е извадено изпод руините на рухнала жилищна сграда ден след бедствието, съобщи пред репортери турският министър на здравеопазването Фахретин Коджа. Детето е спасено в град Елазиг заедно с майка си. Момиченцето е в съзнание, откарано е в болницата. Пожарникарите все още не могат да извадят майката, но разговарят с нея и са й дали храна и лекарства. Спасителната операжия продължава. Повече от 15 хиляди души в източните провинции на Турция, засегнати от земетресението, са настанени във временни убежища, заяви министърът на вътрешните работи Сюлейман Сойлу, цитиран от РИА Новости. \"Повече от 15 хиляди наши граждани са настанени в закрити фитнес зали, къщи за гости, университетски кампуси. В района на бедствието бяха поставени около 5 хиляди палатки\", каза Сойлу пред репортери.   Над 80 сгради са напълно разрушени от труса, а поне 645 са със сериозни щети, а над 930 са повредени в Елязъг и Малатия.\r\nВ събота президентът Реджеп Тайип Ердоган обеща, че турската Агенция за жилищно настаняване ще направи всичко необходимо и ще се погрижи никой да не остане без дом.\r\nЕрдоган присъства на погребението на жена и сина й в Елязъг вчера, а по-късно посети пострадалите в Малатия. ", "date": "2020.01.26", "title": "След земетресението в Турция: 31 загинали, над 15 000 без дом, разрушения (ВИДЕО)"}
{"url": "https://www.actualno.com/europe/izvynredna-sreshta-za-budjeta-na-es-news_1427390.html", "text": "      Председателят на Европейския съвет Шарл Мишел свиква извънредна среща на държавните и правителствени ръководители на ЕС на 20 февруари. На нея те ще се опитат да постигнат споразумение за бъдещата многогодишна финансова рамка на ЕС за 2021-2027 г., се казва в писмо на Мишел, адресирано до лидерите на ЕС, предава БГНЕС.      „След проведените срещи на ниво специални представители реших да свикам специално заседание на Европейския съвет, което ще бъде на 20 февруари 2020 г. Време е да постигнем споразумение на наше ниво за многогодишен финансов план“, се казва в писмото.   Според Мишел, всяко забавяне по този въпрос \"ще създаде сериозни практически и политически проблеми и ще застраши продължаването на настоящите програми и политики, както и стартирането на нови\". ", "date": "2020.01.26", "title": "Извънредна среща за бюджета на ЕС"}
{"url": "https://www.actualno.com/curious/lego-istorijata-na-naj-uspeshnata-kompanija-za-igrachki-v-sveta-news_1426728.html", "text": "      Преди 87 години не много хора са си мислели, че играчки под формата на няколко „тухлички” за строене, ще станат толкова известни по целия свят, че ще бъдат в състояние да генерират милиарди долари приходи.      Днес LEGO е не само, че е най-голямата компания в областта на играчките в целия свят, но и се радва на популярност, която малцина брандове успяват да постигнат: играчките са обичани както от възрастни, така и от техните деца и притежават безкомпромисно верни фенове.\r\nОт 1932 насам компанията развива и успява да запази мотото си „играй креативно”. На 80-тата годишнина LEGO разшири своето верую до: „Въображението на едно дете може да превърне LEGO в абсолютно всичко на този свят. Единствената граница е самото въображение”.\r\nЗа Lego обаче не винаги времената са били леки, както и успехът не винаги е бил верен спътник на датските създатели на играчки. В определен момент дори компанията се е намирала на ръба на фалита.  Lego става най-голямата компания за играчки в света само за няколко години след пускането на популярното филмче The Lego Movie. Приходите от него издигат  Lego дори над компанията Mattel ( произвеждаща играчките Барби, Фишър Прайс и др.). Това се случва преди около пет години.\r\nУспешната история на LEGO е доста любопитна. Компанията е основана от Оле Кирк Кристиансен през 1932 година в малкото градче Билбунд, Дания, където до ден днешен продължава да се намира седалището на LEGO. Името LEGO произхожда от датските думи „leg godt” или „играй добре”. Кристиансен бил дърводелец, но когато Голямата депресия връхлита страната и хората престават да търсят нови дървени мебели, започва да произвежда играчки.\r\nВ началото Кристиансен се насочва към производството на играчки от дърво, както и колички или йо-йота. Едва през 1940 започва да произвежда играчките, които познаваме и днес. Тайната им се крие в матрица и апарат за инжектиране на пластмаса, чиито потенциал Кристиансен осъзнал още в самото начало.    Не Кристиансен обаче открил блокчетата за игра. По онова време на пазара вече съществували няколко подобни играчки, но датчанинът успял да направи друго: да накара тухличките да останат закачени една за друга, с други думи да ги „залепва” помежду им.\r\nАко откриете днeс оригинален от онова време, тухличките в него биха си паснала с произведените днес. Това е така, защото с изключение на структурата на използвана пластмаса, тухличките LEGO са станали непроменени от тогава до сега. Използваните за производството на всяка тухличка LEGO матрици дават грешка от едва 0,002 милиметра. Поради този факт едва 18 части на всеки милион се считат за „отпадък”.\r\nПрез следващите десетилетия популярността на LEGO започва да нараства. През 1966, след разговор с един колега, Кристиансен решава да въведе „системите” за игра освен обикновените тухлички Lego. С други думи – тогава са се появили различните „тематични” LEGO комплекти.\r\nПрез 1968 е открит и първият Леголенд – развлекателен парк, разположен в близост до фабриката в Дания. Посетителите през първата година били 600 000. Днес съществуват шест парка Леголенд в целия свят, като още три са в строеж в момента.\r\nЗа да завладее и още „по-млад пазар“, LEGO пуска серията Duplo през 1969. След това и мини фигурките – човечетата Lego. Те излизат на пазара през 1974. В наши дни Билунд има собствено летище, от където изпраща всички произведени от LEGO играчки по целия свят. Това е и второто по големина летище е в Дания.   В портфолиото на LEGO към днешна дата има 3000 уникални елемента в 50 различни цвята.\r\nПреди не много време обаче LEGO изпада в затруднение. През 1992 компанията започва да губи популярност. През 2009 един от вицепрезидентите на LEGO разкрива в интервю за „The Telegraph”, че през 1992 печалбата започнала да спада, но компанията продължава да инвестира в бизнеса си както преди. Но пазарът на играчки претърпява пълна промяна благодарение на технологичните нововъведения.\r\nПрез 1998 LEGO наемат експерт по рестартиране на бизнеса, без никакви познания в областта на играчките, който повежда компанията в грешна посока. Това е и  първата година, в която LEGO отчита загуби за близо 30 милиона долара. През 2004 загубите достигат 200 милиона.\r\nТогава датчаните започват да променят съдбата на компанията, след като си прицелват в нова таргет група: възрастните. ", "date": "2020.01.26", "title": "LEGO – историята на най-успешната компания за играчки в света."}
{"url": "https://www.actualno.com/cosmos/korpusyt-na-mks-e-zastrashen-ot-korozija-news_1427417.html", "text": "      Корпусът на МКС е застрашен от корозия и понижаване на налягането на жилищните модули. Заради тази опасност започна разработването на нови методи за премахване на разяждащите микроорганизми, се казва в изследване на Института по биомедицински проблеми на Руската академия на науките, публикувани в научното списание Aerospace and Environmental Medicine.      Както е отбелязано в изследването, астронавтите на МКС са открили 131 места, които са най-податливи на корозия, сред които две места в тоалетната.   „Максималният растеж на микроорганизмите е по-често установен в райони, принадлежащи на„ студа “, в които има голяма вероятност от кондензация на атмосферна влага“, се казва в изследването.\r\nСпоред учените, мащабът на корозионното увреждане и заплахата от намаляване на налягането на обитаемите модули изискват разработването на „средства за мониторинг на откритите корозионни повреди на херметичната система и процеса на мониторинг на остатъчната дебелина на контейнера“.  Новото оборудване за откриване на корозия ще бъде разработено от руския Научноизследователски институт за физикотехнически и радиоинженерни измервания, след което ще бъде тествано на станцията като част от експериментите. Експериментът има за цел да осигури \"идентифициране на ситуацията преди аварийна ситуация, която създава заплаха от намаляване на налягането в обитаемите отделения.\"\r\nПървият елемент от МКС - функционален товарен блок Заря - беше изведен в орбита през ноември 1998 г. Освен това руският модул \"Звезда\", прикачен към МКС през юли 2000 г., работи като част от станцията, припоня БГНЕС.    ", "date": "2020.01.26", "title": "Корпусът на МКС е застрашен от корозия  "}
{"url": "https://www.actualno.com/showbusiness/igra-na-tronove-megyn-markyl-se-otkazva-ot-britanskoto-si-grajdanstvo-news_1427452.html", "text": "      Херцогинята на Съсекс и съпруга на принц Хари - , най-вероятно ще се откаже от кандидатурата си за британско гражданство, пишат американски медии.      38-годишната бивша актриса, която се омъжи за принц Хари през май 2018 г., искаше да получи британско гражданство веднага след преместването си във Великобритания, но не бе живяла необходимото време в страната. След като стана ясно, че съпругата на принц Хари не може да получи такова гражданство докато живее в чужбина, то тя смята да се откаже от него.   Според сегашните правила бившата звезда на \"Костюмари\", която наскоро обяви, че тя и съпругът й планират да се оттеглят като старши членове на кралското семейство и да живеят във Великобритания и Канада, не трябва да е напускала Великобритания за повече от 270 дни общо през трите години преди кандидатстване за гражданство.\r\nСпоред старшия адвокат по имиграцията на Острова \"гражданин на трябва да живее във Великобритания с британския сипартньор, когато е подадено заявлението за удължаване на партньорската виза. Те трябва да възнамеряват да продължат да живеят заедно за постоянно във Великобритания. Ако през първите две и половина години е имало период, в който не са живели заедно във Великобритания, то трябва да има основателна причина за това\".  Отказът от британско гражданство е пореден удар в негласната война между Маркъл и семейството на Хари. Наскоро двойката обяви, че вече няма да бъде наричана Кралско Височество, ще бъде задължена да се оттегли от кралските задължения, следователно няма да получава публични средства за изпълнение на каквито и да било кралски задължения.\r\nХари и Меган ще трябва да върнат над 2,4 милиона паунда на британските данъкоплатци, използвани за обновяването на имението Фрогмор котидж в Уиндзор.   Наскоро Кралицата обяви, че Мегън трябва да върне всички бижута от кралската колекция, включително и пръстен със син диамант, припомня БГНЕС.     ", "date": "2020.01.26", "title": "Игра на тронове: Мегън Маркъл се отказва от британското си гражданство? "}
