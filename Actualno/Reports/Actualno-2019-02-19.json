{"url": "https://www.actualno.com/football/lion-udyrja-napora-na-barselona-news_722931.html", "text": "  Олимпик Лион доказа, че не е лек жребий за който и да е отбор в осминафиналите на Шампионска лига, дори за Барселона. Френският тим удържа нулево равенство срещу каталунците на своя \"Стад де Люмиер\" в първия мач между двата тима в елиминационната фаза на турнира.     Лион показа добри неща в защита и по отношение на организирането на играта си, най-вече през първата част. Гостите от Каталуня пък неуморно атакуваха, но бяха съпроводен и от малшанса, след като наредиха няколко пропуски. Как се разви мачът в детайли - вижте в     Каталунците са в чудесна форма, но нерядко губят концентрация и се стига до резултати като трите поредни равенства и измъчената победа над Валядолид в Ла Лига. Лион пък победи в началото на февруари ПСЖ, но няма никакъв шанс да ги догони в класирането на Лига 1 - разликата е 12 точки. Освен това парижани имат 2 мача по-малко.  Домакините ще бъдат тази вечер без своя лидер Набил Фекир, който е наказан заради натрупани жълти картони. Така в нападение очакванията са към Мемфис Депай и Бертран Траоре. Барселона също има кадрови проблеми, но едва ли липсата на Артур ще се отрази толкова сериозно на тима, както това на Фекир за Лион. Добрите новини за Барселона са завръщането в групата на Самюел Юмтити, който лекува травма от края на ноември.\r\nФранцузите и испанците са се срещали в евротурнирите шест пъти досега. Статистиката е в полза на каталунците - 4 победи и 2 равенства. Суперзвездата на гостите Лионел Меси е отбелязал 3 гола в 4 мача срещу Лион.   Може да следите другата среща от осминафиналите днес Ливърпул - Байерн     ", "date": "2019.02.19", "title": "Лион удържа напора на Барселона"}
{"url": "https://www.actualno.com/society/rumen-radev-naj-dobrata-pochit-kym-apostola-ne-sa-vencite-a-syznanieto-che-trjabvat-dela-news_722912.html", "text": "   . Това заяви държавният глава Румен Радев в словото си по време на тържествената церемония по отбелязването на 146-та годишнина от гибелта на националния герой на България .     \"Преди 146 години тук на това място бе обесен Васил Левски. Оттогава близо век и половина на тази дата се явяваме на символичен рапорт пред паметника на Апостола. За да му кажем какво става с неговата и нашата България. Какво става с чистата и святата република? С братството без оглед на вяра и народност? \", попита риторично президентът. \"От Дякона не ни останаха много записани думи. Но и те са достатъчни, за да разберем какво мисли той за нашето време. В републиката, пише , „всекиму ще се държи сметка за делата“. Така ли е днес? „Работим изцяло български и не искаме да се водим по никого извън Българско“, заявява Левски. Но така ли е днес? В бляновете си великият карловец вижда как хората ще избират свободно своите управници и в тази нова България „всичко ще зависи от вишегласието“. Днес и това право е обект на посегателства\", счита Румен Радев.   \"Неслучайно пред османските власти Левски изрича едни горчиви думи: „ “.\r\n\"Левски надживя всички превратности на новата ни история. \", каза президентът.     \"В тази борба загуби себе си, но спечели за цял народ. Днес най-добрата почит към Апостола не са венците, а съзнанието, че не думи трябват, а дела. Че съдбата ни не е в ръцете на неколцина, а в нашите дружни усилия\", посочи още държавният глава. Десетки бяха столичаните и гостите на града, които присъстваха на церемонията пред паметника на Апостола в центъра на София. Официални гости на церемонията бяха председателят на Народното събрание Цвета Караянчева, президентът Румен Радев, Негово Светейшество патриарх Неофит, кметът на София Йорданка Фандъкова, представители на политически партии, общественици, преподаватели, ученици, граждани.", "date": "2019.02.19", "title": "Румен Радев: Най-добрата почит към Апостола не са венците, а съзнанието, че трябват дела"}
{"url": "https://www.actualno.com/society/dvama-prokurori-i-edin-sydija-prodyljavat-v-nadprevarata-za-evropejski-prokuror-ot-bylgarija-news_722916.html", "text": "  Комисията по подбора на кандидатите за длъжността европейски прокурор от Република България предложи на министъра на правосъдието Цецка Цачева кандидатурите на прокурор Десислава Пиронева, прокурор Светлана Шопова-Колева и съдия Теодора Георгиева за участие в надпреварата за поста, предаде БГНЕС.     Процедурата по подбора премина през два етапа – проверка по допустимост на кандидатите въз основа на представените от тях документи и публично изслушване на допуснатите кандидати, проведено на 18 февруари 2019 г., и излъчвано в реално време на сайта на Висшия съдебен съвет.   Предстои до 13 март т.г. министър Цачева да внесе трите предложения в Министерски съвет, след което одобрените кандидатури ще бъдат изпратени на секретариата на Комитета по подбора в Брюксел в срок до 31 март т.г.\r\nСъгласно Регламента за създаване на Европейската прокуратура, трите кандидатури, излъчени от българската страна, ще бъдат разгледани от Комитета по подбора, създаден в съответствие чл. 14, параграф 3 от Регламента, като и тримата кандидати ще преминат присъствено изслушване.  След разглеждането на кандидатурите и изслушването, Комитетът по подбора ще изготви становище за квалификацията на кандидатите и ще посочи дали те отговарят на условията по чл. 16, параграф 1 от Регламента. Комитетът ще класира кандидатите според тяхната квалификация и опит, за да укаже реда на предпочитане.\r\nСлед получаване на обоснованото становище на Комитета, включително на списъка с класирането, Съветът на ЕС, като действа с обикновено мнозинство, ще избере и назначи един от кандидатите за европейски прокурор от България.", "date": "2019.02.19", "title": "Двама прокурори и един съдия продължават в надпреварата за европейски прокурор от България"}
{"url": "https://www.actualno.com/europe/myj-rani-chetirima-dushi-s-noj-v-marsilija-news_722920.html", "text": "  Мъж нападна с нож и рани четирима души във френския град Марсилия. Това съобщи регионалното издание La Provence, цитирано от bTV.     Пострадали са трима мъже, на 23, 27 и 35 години и една жена на 52 години. Двама от тях са транспортирани в болница.\r\nНападателят е застрелян от пристигналите на място полицаи, след като извадил оръжие срещу тях.   По информация на медията, мъжът е на 36 години, познат на органите на реда във връзка със случай на убийство от 2003 г. ", "date": "2019.02.19", "title": "Мъж рани четирима души с нож в Марсилия"}
{"url": "https://www.actualno.com/dobrich/maja-manolova-predlaga-oblekchavane-na-procedurata-za-izbor-na-mestni-obshtestveni-posrednici-news_722836.html", "text": "  Още преди година в парламента е внесен законопроект за облекчаване избора на местни обществени посредници, но текстът все още не е внесен за разглеждане. Това каза в Добрич националният омбудсман Мая Манолова при публичното обсъждане на обществен защитник в Добрич. Предложението ѝ е финансирането на местните омбудсмани да е от държавния бюджет, а не от общините, тъй като това ще им даде пълна независимост от местната власт. Предлага се също изборът да става с ½, а не с 1/3 от общинските съветници. По отношение на мандата тя посочи насоките на Венецианската комисия – 9-годишен мандат без възможност за втори, а не като сега 4 или 5 години.     Кметът на Добрич Йордан Йорданов посочи, че само за година в общината постъпват близо от граждани и броят им се увеличава всяка година. Той е убеден, че не само гражданите, но и местната власт ще спечели от институцията обществен защитник. В цяла Северна България местен обществен посредник има само в Шумен – Иван Капралов.\r\nВ противоречие с правата на гражданите и в противовес на Венецианската комисия са направените промени в изборния закон, каза още Манолова. Заяви, че ще изчака окончателното решение на депутатите и е готова да внесе конституционна жалба. Заяви, че е наясно, че нито една партийна централа не харесва размествания на листите. Според Манолова най-доброто решение е да няма прагове за преференции. Тя посочи като пример някои европейски държави, в които листите се подреждат по азбучен ред, а в други гласоподавателите могат да правят микс от различни листи.", "date": "2019.02.19", "title": "Мая Манолова предлага облекчаване на процедурата за избор на местни обществени посредници"}
{"url": "https://www.actualno.com/ruse/digitalnite-tehnologii-obediniha-politici-i-biznesmeni-v-ruse-news_722875.html", "text": "  Обществена дискусия под надслов „Дигитализацията – мотор за развитие на гражданите, бизнеса и региона“ се проведе на 19 февруари, в зала „Европа“ на Доходно здание в Русе. В откровен диалог с  присъстващите влязоха евродепутатът от групата на ЕНП/ГЕРБ Ева Майдел, кметът Пламен Стоилов, заместник-кметът по европейско развитие д-р Страхил Карапчански и представител на бизнеса в лицето на Боян Бенев.     „Този форум е още една стъпка към това да насочим вниманието си към онези тенденции от съвременния свят, които са определящи за успеха на ключови отрасли и фирмени стратегии. Дигитализацията е бъдещето, а бъдещето са младите хора и предприемачите, които се развиват“, каза градоначалникът при откриването на дебата.\r\nЕва Майдел говори на тема „Как ще ги стигнем? С дигитализация!“. По нейните думи  основните фактори за успех са: образование, умения и създаване на устойчиви партньорства и комуникация, като поясни, че всяко прогресиращо общество изгражда  екосистема, в която има възможност добрите идеи да се случват на практика.\r\nСтрахил Карапчански представи иновационната стратегия за интелигентна специализация на Общината, която до 2025 г. ще утвърди Русе като град на знанието и иновациите, представи конкурса „Знание и растеж“, осъществяван съвместно с Фондация „Еконт“, който подкрепя проекти в сферата на новите технологии и дигитализацията и открои кои са основните предпоставки за успех в предприемачеството.  Боян Бенев разясни практическото приложение на дигиталните технологии, но не пропусна да добави и добрите си  впечатления от Русе: „Този град има изключително успешни предприемачи, предлага добри условия за бизнес, качествено образование и има страхотни хора. Тук винаги преоткривам нещо ново и специално.“\r\nНа дискусията присъстваха и депутатът от ПП ГЕРБ Пламен Нунев, заместник областният управител на област Русе Валентин Колев, ректорът на РУ „Ангел Кънчев“ чл.-кор. проф. д.т.н Христо Белоев, началникът на РУО Росица Георгиева, местни предприемачи, представители на ИТ-сектора, браншови организации, институции, учебни заведения, представители на академичната общност и др.    ", "date": "2019.02.19", "title": "Дигиталните технологии обединиха политици и бизнесмени в Русе"}
{"url": "https://www.actualno.com/crime/gorjat-suhi-trevi-i-hrasti-v-rajona-na-jablanica-na-am-hemus-news_722917.html", "text": "  Задимяване има в района на Ябланица на АМ \"Хемус\", съобщиха от МВР.     Става ясно, че горят сухи треви и храсти. Пътни полицаи регулират движението от двете страни на аутобана.   Сигналът е подаден малко преди 18:00 ч. На място има пожарни автомобили и огнеборци, които гасят огъня. \r\nОт пътна полиция призовават водачите да карат с повишено внимание в участъка.  ", "date": "2019.02.19", "title": "Горят сухи треви и храсти в района на Ябланица на АМ \"Хемус\""}
{"url": "https://www.actualno.com/showbusiness/nerazkazanata-istorija-za-shaban-shaulich-ot-poslednija-mu-koncert-v-bylgarija-news_722924.html", "text": "  Голямото име на сръбската музика Шабан Шаулич . Той бе убит от пиян шофьор без книжка на магистрала край германския град Дортмунд. След тежкото меле изпълнителят е издъхнал в болницата от сърдечен удар.     Смъртта му шокира десетки хиляди по цял свят, а в Сърбия още не могат да осъзнаят, че певецът на 20-ти век в страната си е отишъл от този свят. В България, където той имаше хиляди фенове, също са потресени от трагичния инцидент.     \"Преди години бях водеща и преводач на концерта му в НДК. Изпи бутилка уиски в автобуса до България, изкъпа се в хотела и 3 часа пя! Беше ми приятел и винаги е бил любезен и културен човек! Страхотен професионалист! Жалко\" , споделила пред \"Телеграф\" родната певица Вили Рай, която дълги години бе звезда на сръбската музика, докато бе съпруга на легендарния певец Зоран Милевоевич.  ", "date": "2019.02.19", "title": "Неразказаната история за Шабан Шаулич от последния му концерт в България"}
{"url": "https://www.actualno.com/europe/es-otdelja-nad-18-miliona-evro-za-venecuela-news_722938.html", "text": "  Лидерът на венецуелската опозиция Хуан Гайдо обяви, че няколко страни от Европейския съюз ще предоставят финансова помощ на страната в размер над 18 млн. евро, предаде агенция \"Фокус\".     „След срещата с европейските посланици съобщаваме за отделянето на повече от 18 млн. евро за хуманитарна помощ. Средствата ще предоставят правителствата на Великобритания, Германия, Италия, Испания и Франция. Благодаря за подкрепата за нашата борба за живота на хиляди венецуелци“, написа Гуайдо в профила си в социалната мрежа Twitter.     По данни на местни медии, страните от Общността ше изправят в латиноамериканската страна около 70 тона медикаменти.  ", "date": "2019.02.19", "title": "ЕС отделя над 18 милиона евро за Венецуела"}
{"url": "https://www.actualno.com/crime/myj-se-samoubi-skachajki-ot-most-v-peshtera-news_722914.html", "text": "  Психично болен мъж сложи край на живота си като скочи от жп мост. Трагичният инцидент се случи в Пещера, предаде БГНЕС.     Самоубиецът е 66-годишният Атанас Филев от Пещера. От полицията съобщиха, че мъжът страдал от психично заболяване.\r\nТова не е първият подобен случай на това място, разказват живеещи в района.   Около 50 метра е височината на железобетонния жп мост в квартал “Луковица” в Пещера. Възможността човек да оцелее, скачайки от тази височина, е нулева, коментират хората в Пещера. Фаталният скок е станал пред погледите на очевидци. Веднага са повикани полиция и спешна помощ, но при пристигането екипите са заварили мъжа безжизнен.  На този етап няма информация защо Атанас Филев е бил на моста. Разследващите обаче са категорични, че става въпрос за самоубийство, а не за инцидент.\r\nПо случая е образувано досъдебно производство, като работата на разследващите продължава.     ", "date": "2019.02.19", "title": "Мъж се самоуби, скачайки от мост в Пещера "}
{"url": "https://www.actualno.com/varna/otkriti-sa-blizo-17-mln-lv-v-bankovi-kaseti-na-zadyrjanite-varnenski-lekari-news_722904.html", "text": "  Днес на прокуратурата и МВР съобщиха подробности около , които са част от схеми с ТЕЛК.     Стана ясно, че при спецоперацията, която се осъществи от ГДБОП във Варна на 17 и 18 февруари, са задържани . На шестима от тях вече са повдигнати обвинения. Петима от тях са лекари от варненски болници, включително председател на ТЕЛК. Шестият обвиняем е . Двамата братя са сирийски граждани, които имат български семейства и гражданство. Според информация на МВР те са изпълнявали , които намирали напълно здрави хора и им предлагали пенсии и други облаги срещу заплащане от . Тези, които се включвали в схемата, получавали специална парола и посещавали лекарите от престъпната група, за да уточнят диагнозата.   \"Фрапиращото е, че лица, които никога не са работили са се възползвали и са получавали облаги и пенсии по тази схема. Има и лица, които са имали вече ТЕЛК-решения, но с по-ниска степен на инвалидност, които също са се възползвали.\" сподели прокурор Лидия Манолова.\r\nПо данни на МВР в двама от лекарите са намерени 20 000 лв., а в две банкови касети - . и над 200 000 лв. В хода на разследването са разпитани 31 свидетели.  \"Държавата, прокуратурата и МВР ще направим всичко възможно да се справим с издаването на фалшиви ТЕЛК решения, така че средствата, които се отпускат от бюджета, да отидат по предназначение, а не да изхранват определена част от хора, на които не им се полагат\", заяви главният секретар на МВР Ивайло Иванов.", "date": "2019.02.19", "title": "Открити са близо 1,7 млн. лв. в банкови касети на задържаните варненски лекари"}
{"url": "https://www.actualno.com/society/kupi-li-domuschiev-nova-televizija-news_722941.html", "text": "  \" \". Това поне твърди сайтът , като се позовава на свои независими източници.     Изрично е посочено обаче, че . Очаква се новината да бъде съобщена официално утре (сряда), пише в допълнение изданието.   Според него продажбата на телевизията е финализирана миналата седмица и оттук-нататък предстоят съкращения в администрацията. По непотвърдена информация директор на телевизията ще продължи да бъде Вяра Анкова, а днес на екипа е представен и новият шеф на новините - Виктория Бехар.  ", "date": "2019.02.19", "title": "Купи ли Домусчиев Нова телевизия?"}
{"url": "https://www.actualno.com/society/revolucionen-vobler-pokazva-bydeshteto-na-ribolova-news_722928.html", "text": "  “Smart“ технологиите навлизат в риболовното оборудване, обяви нов български производител на воблери. Уникалният продукт – примамка за хищни риби – има способността да реагира на промените във водната среда като истинска риба. Температурата на водата, течението, степента на замърсяване – всички тези фактори могат да влияят на поведението на примамката. Този 3D-принтиран воблер показва бъдещето на риболова и заслужава вниманието на всеки, за който той е хоби или страст, твърдят производителите.     Най-важното качество на „smart воблера” обаче се оказа изненада. В замърсената и променена от човека вода, той наистина реагира естествено - разтваря се и от него остава само кост. Първият „напълно адаптивен към средата“ воблер се оказа част от кампанията на WWF „Спаси реките“, целяща да обърне внимание върху проблемите на сладководните басейни в България.  Потопен в която и да е от мъртвите реки* в България, воблерът просто изчезва, точно както рибите.  Така WWF привлече вниманието към основното послание на кампанията си – животът в реките е в опасност заради неконтролираната човешка намеса. Замърсяването на подпочвените води, бетонирането на коритата на реките, ускоряването на течението им, големият брой водно-електрически централи, които пречат на миграцията на рибата – всички тези фактори вече имат реални последици върху живота в българските реки.\r\n„Брандът HOOK“ наистина показа какво е бъдещето на риболова. Направи го чрез тревожните тенденции от настоящето: 60% по-малко риба в Дунав и притоците му за последните 20 години; 4 изчезнали и 46 застрашени вида риби в българските реки; растящ брой на водно-електрическите централи - при съществуващи 270 ВЕЦ-а на общо 325 реки, са издадени разрешителни за още 200. Но кампанията „Спаси реките“ посочва и възможен изход.     Сложността на ситуацията изисква да се действа бързо. Още повече, че сега е точният момент – в следващите месеци предстои преразглеждане на Рамковата директива за водите на Европа, т. нар. европейски закон за водите. Това се случва за първи път в последните 19 години и сега ЕК дава право на всеки европейски гражданин да участва в нейното обсъждане. В тази връзка всеки от нас може да гласува за закон, упражняващ по-силен контрол върху човешката намеса. Това може да стане на сайта sosrivers.bg до 4 март. НООК беше създаден по идея на рекламната агенция Graffiti BBDO и изпълнен от студиото за 3D принтиране и прототипиране b2n. Воблерът е произведен чрез технологията за бързо прототипиране Fused Deposition Modeling (FDM) и се състои от две части - неразтворима кост и разтворимо „тяло“ на рибката.  Произведен е от поливинил алкохол (PVA) и Polylactide (PLA). PVA е нетоксичен и разтворим във вода материал. PLА или Polylactide е здрава органична пластмаса, която не се рони и е известна като най-екологичния материал за 3D прототипиране. PLА е произведен от царевица и е напълно биоразградим.\r\n* Според проучване на WWF в България няма нито една жива река. На практика това означава, че няма река, която да не страда, поотделно или с притоците си, от замърсяване, от пресъхване, от прегради, които да спират миграцията на видовете в нея, от копаене за инертни материали или от канализиране.    ", "date": "2019.02.19", "title": "Революционен воблер показва бъдещето на риболова"}
{"url": "https://www.actualno.com/america/deca-zaginaha-pri-pojar-v-kanada-news_722929.html", "text": "  Седем деца загинаха при пожар в къща в Канада. Жертвите са от едно семейство и са сирийски бежанци, твърди телевизионния канал CBC, цитиран от БГНЕС.     „Има 7 загинали в резултат на инцидента”, казват от полицията. Започнато е разследване за установяване на причините за пожара.   „Счита се, че жертвите са малки деца от едно и също семейство. Мъж и жена остават в болницата”, посочват още властите.\r\nСъсед споделя, че е чул експлозия малко преди пламъците да обгърнат къщата. „Чух взрив, лежах в леглото с дъщеря си. След което чух писък на жена и изскочих от леглото. Всичко, което можех да видя, бяха пламъците, които излизаха през задната им врата”, споделя друг съсед.   ", "date": "2019.02.19", "title": "Деца загинаха при пожар в Канада"}
{"url": "https://www.actualno.com/politics/debatyt-za-preferenciite-se-vryshta-v-pravna-komisija-news_722935.html", "text": "  Дебатът за прага при преференциите, който бе значително завишен с последните промени в Изборния кодекс, се връща отново в парламентарната Комисия по правни въпроси на заседанието в сряда, предаде БГНЕС.     Новият текст, който все още не е влязъл в сила, предвижда, че за да може кандидат от партийна листа да измести друг, трябва да има толкова получени преференции, които са нужни на един депутат, евродепутат или общински съветник. Така сметките показват, че за пренареждане на листата за евродепутати например, един кандидат трябва да събере повече 100 хил. гласа, което е почти невъзможно.   Според досегашните правила прагът за преференциите на избори за Европейски парламент беше 5% от гласове за дадената листа, а за парламентарни избори - 7%.\r\nЗаконодателната инициатива за връщане на старото положение е на ГЕРБ, а тя бе провокирана от породилото се обществено недоволство при промяната в изборните правила, които на практика обезсмислиха преференциалния вот. Предложението за това дойде от ДПС, а в зала получи подкрепата на ГЕРБ и НФСБ. След обществения отпор обаче управляващите връщат дебата отново в парламента.  От БСП пък продължават с критиките си по темата. Според тях парламентът изпада в абсурдна ситуация да се прави промяна на промяната, която дори още не е влязла в сила, а от всичко това страда българския парламентаризъм. Според тях по-логично би било управляващите да изчакат евентуално налагане на вето върху закона от страна на президента Румен Радев, което да го върне за повторно разглеждане от депутатите.\r\nВ рамките на заседанието депутатите ще обсъждат и процедурни правила за избор на нов състав на Централната избирателна комисия. Предложението за това отново идва от ГЕРБ и направено по-малко от седмица по-късно от това на БСП за същото нещо, което не срещна одобрението на мнозинството.   ", "date": "2019.02.19", "title": "Дебатът за преференциите се връща в правна комисия"}
{"url": "https://www.actualno.com/starazagora/zatvarjat-uchastyk-ot-starozagorski-bulevard-za-mesec-news_722934.html", "text": "  От днес (19 февруари) до 19 март в участъка  от ул. „Св. княз Борис“ до ул. „Гурко“ ще бъде затворен бул. „Руски“. От 8 до 17 ч. в участъка ще бъде забранено движението на всички видове транспорт.     Ограничението се налага заради изпълнението на строително-монтажни работи в отсечката. Движението на моторни превозни средства ще бъде нормализиране незабавно след приключване на дейностите по преценка на служителите, пряко ангажирани с охраната.   ", "date": "2019.02.19", "title": "Затварят участък от старозагорски булевард за месец"}
{"url": "https://www.actualno.com/plovdiv/registrirajte-domashnoto-si-kuche-do-kraja-na-mart-pripomnjat-ot-obshtina-plovdiv-news_722907.html", "text": "  Собствениците на домашни кучета трябва да платят годишната такса до 31 март, припомнят от община Пловдив. Тя е в размер на и се заплаща в районната администрация по местоживеене.     За да заплатят таксата, собствениците на кучета трябва да носят своя документ за самоличност и редовно заверен ветеринарномедицински паспорт с маркираната в него идентификация на домашния любимец и задължителните имунизации за изминалия период. От заплащането на такса „куче“ са освободени хората с увреждания и собствениците на кастрирани домашни любимци. Дори те обаче, са длъжни да регистрират своето куче в общината., за да потвърдят, че се грижат за него. В случай, че не го направят в срок до 31-ви март, те дължат глоба.\r\nЛипсата на идентификация на домашното куче, поставена от ветеринарен лекар, се санкционира от служители на Пловдивския общински инспекторат. Ако бъде установено, че собственикът не е регистрирал домашния си любимец, той подлежи на глоба е от 50 до 200 лева. Бърза справка в общинския регистър показва, че през 2018-та година са регистрирани общо .", "date": "2019.02.19", "title": "Регистрирайте домашното си куче до края на март, припомнят от община Пловдив"}
{"url": "https://www.actualno.com/society/novinite-naj-vajnoto-za-denja-19-fevruari-news_722896.html", "text": "  Редакционният екип на ви представя най-важните новини за изминалия ден, 19 февруари.      Днес най-добрата почит към Апостола не са венците, а съзнанието, че не думи трябват, а дела. Че съдбата ни не е в ръцете на неколцина, а в нашите дружни усилия. Това заяви държавният глава Румен Радев в словото си по време на тържествената церемония по отбелязването на 146-та годишнина от гибелта на Васил Левски.    Темата със субсидирането на медии от държавата отдавна е на фокуса на общественото внимание или поне на определена част от обществото. Официален отчет на едно място за това няма, но след отговор на зададени въпроси по Закона за достъп до обществена информация (ЗДОИ) от страна на главния редактор на сайта Bulgaria News и на сайта 5GmediA Соня Колтуклиева Министерският съвет даде данни, които показват много.     Столична община възобнови оспорвания и спрян конкурс за площад „Света Неделя“, става ясно от нейно обявление. Както бяха поискали от Камарата на архитектите, критериите за участие са облекчени. Те следва да са изпълнили дейности с предмет и обем, идентични или сходни с тези на поръчката, чиято прогнозна стойност е 750 000 лева без ДДС. Ако няколко минути по-рано беше подаден сигнал в 112 за инцидента, Валери Дъбов можеше да е жив. Докато е лежал намушкан, момче и момиче отчаяно са се опитвали да спасят живота му и да спрат някоя от преминаващите коли, но никой не се е отзовал. Не трябва да се чувстваме застрашени от това да помагаме на хората, защото всеки човешки живот е безценен. Това заяви кметът на Кюстендил Петър Паунов по време на пресконференция в общината, на която присъстваше и областният управител Виктор Янев. Всичките трима зам.-председатели на Софийския градски съд Даниела Борисова, Десислава Попколева и Албена Ботева са подали оставки.   Граждани сигнализираха НАТО за инцидента на гара Пловдив. Според тях случилото се показва значителен риск за националната сигурност. Това пишат от гражданската инициатива \"За обществен и релсов транспорт\" и настояват за възстановяването на резервните жп трасета в града под тепетата. Германският канцлер Ангела Меркел е разтревожена от растящата агресия на САЩ по отношение на строителството на газопровода „Северен поток 2“, съобщи в понеделник американската агенция Bloomberg, като се позова на три различни източника, предава ТАСС. Изправен пред резкия спад на населението, известният с ожесточената си антимиграционна политика унгарски премиер Виктор Орбан реагира и за пореден път предизвика нов спор: \"Нуждаем се от унгарски деца\".", "date": "2019.02.19", "title": "Новините: Най-важното за деня, 19 февруари"}
{"url": "https://www.actualno.com/politics/karajancheva-zadylbochava-parlamentarnoto-sytrudnichestvo-mejdu-bylgarija-i-rusija-news_722884.html", "text": "  Председателят на Народното събрание Цвета Караянчева обсъди с Аркадий Климов - член на Съвета на Федерацията на Федералното събрание на Руската федерация, възможностите за задълбочаване на парламентарното сътрудничество между България и Руската федерация.     Председателят на Народното събрание отбелязва, че отношенията между България и Русия се основават на дългогодишни исторически традиции, културна близост и приятелски връзки между двата народа. Българските народни представители отдават огромно значение на развитието на двустранния парламентарен диалог.\r\nКараянчева посочва, че навършването на 140 години от установяването на дипломатически отношения между България и Русия е важно събитие, което ще бъде отбелязано заедно със 140 години от Учредителното събрание и приемането на Търновската конституция.   Председателят на българския парламент декларира, че Народното събрание е готово да продължи да работи за утвърждаване и разширяване на парламентарното сътрудничество между България и Русия. Караянчева подчертава, че възможности за задълбочаване на сътрудничеството има в областите на икономиката, образованието и културата.  Важно е да положим усилия за развитие на отношенията в областите на енергетиката и туризма, добави председателят на Народното събрание. Караянчева посочва, че българското Черноморие е желана дестинация от руските туристи и че страната ни полага усилия да стане предпочитано място за почивка през всички сезони на годината.\r\nДепутатът от Съвета на Федерацията на Федералното събрание на Руската федерация Аркадий Климов отбеляза традиционно добрите отношения между България и Русия.\r\nТой изразява увереност, че парламентаристите от двете страни могат да си сътрудничат в редица области от взаимен интерес и подчертава, че групите за приятелство могат да играят голяма роля за активизиране на парламентарния диалог.    ", "date": "2019.02.19", "title": "Караянчева задълбочава парламентарното сътрудничество между България и Русия"}
{"url": "https://www.actualno.com/analysis/merkel-se-pritesnjava-ot-amerikanska-agresija-zaradi-severen-potok-2-news_722876.html", "text": "  Германският канцлер Ангела Меркел е разтревожена от растящата агресия на САЩ по отношение на строителството на газопровода „Северен поток 2“, съобщи в понеделник американската агенция Bloomberg, като се позова на три различни източника, предава ТАСС.     Според източниците, в германското правителство са обезпокоени какви ще бъдат бъдещите мерки на администрацията на президента на САЩ Доналд Тръмп спрямо газовия проект, след като Берлин успя да пресече опитите на Вашингтон да настрои против него европейските съюзници.   Както отбелязват източниците, в течение на последните десет дни, американските дипломати са се опитали да склонят високопоставени чиновници от Париж и Брюксел да втвърдят позициите си по отношение на проекта.\r\nРуската агенция припомня, че „Северен поток 2“ предполага строителството на газопровод с две разклонения с обща мощност 55 млрд. куб. м. газ годишно от бреговете на Русия през Балтийско море до Германия.  Както се очаква, тръбопроводът ще бъде пуснат до края на 2019 година. На 13 февруари Съветът на ЕС и Европейският парламент предварително одобриха разширяването на Газовата директива на Европейския съюз на основата на значително доработен и смекчен проект за поправки, разработен от Германия и Франция.\r\nНа 18 февруари в хода на Мюнхенската конференция по сигурността, вицепрезидентът на САЩ Майк Пенс подчерта колко е твърда позицията на САЩ спрямо газопровода и призова ЕС да последва техния пример.   По-рано Вашингтон нееднократно критикува проекта, а посланикът на САЩ в Германия Ричард Гренел даже предупреди писмено германските фирми за възможно въвеждане на ограничителни мерки срещу тях заради подкрепата за строителството на „Северен поток 2“.    ", "date": "2019.02.19", "title": "Меркел се притеснява от американска агресия заради \"Северен Поток 2"}
{"url": "https://www.actualno.com/crime/slovenskata-policija-otkri-nelegalni-migranti-v-bylgarski-tir-news_722881.html", "text": "  Словенската полиция откри нелегални мигранти в ТИР с български регистрационни номера, предаде БГНЕС.     Нелегалните мигранти са открити на граничния пункт Брегана с Хърватия. Те са били от Афганистан. При друга проверка на камиони от Македония, Хърватия са открити още 18 нелегални мигранти, съобщиха словенските гранични власти.   Според хърватската държавна агенция ХИНА \"през последните седмици се забелязва увеличаване на нелегалната миграция от Балканите към Западна Европа\".", "date": "2019.02.19", "title": "Словенската полиция откри нелегални мигранти в български ТИР"}
{"url": "https://www.actualno.com/starazagora/stara-zagora-otdade-pochit-pred-apostola-na-svobodata-snimki-news_722835.html", "text": "   Преклонението си пред подвига на Васил Левски изразиха стотици старозагорци пред паметника на Апостола в града. На общоградския ритуал по повод 146 години от гибелта му старозагорски свещеници отслужиха заупокойна молитва.      Деца от Средно училище (СУ) “Васил Левски” изнесоха поетичен рецитал за живота и делото на патрон си.\r\n„Всеки народ има своите герои, в паметта на българската история са записани много легендарни имена, но едно от тях изпъква ярко - името на Васил Левски. Нужен ни е днес във времето на духовен глад, необходим ни е примерът на Апостола, имаме нужда от такава мярка за истината, за подвига, за всеотдайността”, каза в словото си заместник-кметът Иванка Сотирова.   Венци и цветя пред паметника на Левски бяха поднесени от жбщина Стара Загора, Втора механизирана бригада, общинския съвет, областния управител, Старозагорската митрополия, Студентския съвет на Тракийския университет, Националното дружество „Традиция“, деца от детски градини и училища, представители на патриотични, обществени и политически организации, много граждани. Да почетат годишнината от гибелта на Дякона на ритуала бяха дошли заместник-председателят на Народното събрание Емил Христов, депутатите Радостин Димитров и Георги Гьоков, областният управител Гергана Микова и заместниците й, заместник-кметовете на община Стара Загора Иванка Сотирова, Красимира Чахова, Йордан Николов и Янчо Калоянов, заместник-командирът на Втора механизирана бригада, общински съветници и представители на политически партии. Пред паметната плоча на Васил Левски на сградата на едноименното средно училище в Стара Загора беше отрупано с цветя, ученицине от 2 в клас пяха песни в знак на преклонение пред подвига на Дякона.    ", "date": "2019.02.19", "title": "Стара Загора отдаде почит пред Апостола на свободата (СНИМКИ)"}
{"url": "https://www.actualno.com/smolyan/kmetove-ot-cjalata-strana-na-sreshta-s-krasimir-vylchev-v-pamporovo-news_722871.html", "text": "  Кметове от цялата страна ще участват в двудневна среща на тема образование в Пампорово. Във форума участие ще вземе министърът на образованието Красимир Вълчев и над 150 градоначалника, съобщиха от областната управа в Смолян.     Т.нар. трети партньорски форум на Института за интегрирано управление на общините към ВСУ „Черноризец Храбър“ ще стартира в 13,30 часа на 22-ри февруари (петък) в Конферентна зала на хотел „Мургавец“. Той се организира съвместно с областната администрация на Смолян.  \r\nКметовете ще коментират добрите практики и нови идеи за адекватна реакция на местната власт, европейската и национална визия за ролята на образованието в контекста на предизвикателствата на Ерата 4.0.\r\nВ петък от 17,30 часа в заседателната зала на община Смолян министър Вълчев ще участва в граждански диалог на тема образование заедно с депутатите, кмета на Смолян и областният управител.  ", "date": "2019.02.19", "title": "Кметове от цялата страна на среща с Красимир Вълчев в Пампорово"}
{"url": "https://www.actualno.com/plovdiv/nepoznata-dosega-snimka-na-vasil-levski-pokazvat-v-nacionalnija-muzej-v-karlovo-news_722857.html", "text": "  Копие на непозната доскоро снимка на Васил Левски е изложена отскоро в музея на Апостола на свободата в родния му град Карлово. Фотографията е открита в османския архив в Истанбул и е изключително ценна.      „Досега се смяташе, че има седем запазени снимки с Васил Левски, но миналата година бяхме изненадани, като се появи осма такава. На нея Левски се вижда много добре, смята се че е направена през пролетта на 1872-ра година в Букурещ след общото събрание на Българския революционен централен комитет“, заяви уредникът в музея Виктор Комбов, като уточни, че лично той е открил снимката в османския архив в Истанбул. Предполага се, че по тази снимка Васил Левски е бил издирван от турците, тъй като на гърба й са изписани всички физически данни и отличителни белези на Апостола. Отделно от уникалната фотография, Виктор Комбов е открил други важни документи като устава на БРЦК.  В национален музей „Васил Левски“ има изключително ценни експонати, свързани с борбата на страната ни срещу османското иго. Освен непознатото досега изображение, тук могат да се видят още две автентични фотографии на Дякона, които са подарени от родственици на Апостола. Едната от тях е от 1870-та година, а другата – от времето на Втората българска легия, когато Васил Левски се е снимал със своя брат Христо и с Христо Иванов – Големия, който по-късно става един от най-верните помощници на Апостола по време на революционната борба. В музея освен уникалните снимки се съхраняват и кичури от косата на Дякон Левски, както и знамето на Карловския революционен комитет. То е поръчано да бъде ушито в подбалканския град лично от Апостола на свободата, който посещава Карлово заедно с Ангел Кънчев и двамата заедно рисуват как да изглежда знамето, което след това е извезано от местни девойки.    ", "date": "2019.02.19", "title": "Непозната досега снимка на Васил Левски показват в националния музей в Карлово"}
{"url": "https://www.actualno.com/starazagora/pochina-arh-ivan-georgiev-news_722874.html", "text": "  Арх. Иван Георгиев почина на 67-годишна възраст. Той беше заместник-кмет по строителството на община Стара Загора в двата мандата на отишлия си през 2017-а д-р Евгений Желев.     Роден е на 19 ноември 1951 г. в Стара Загора. Преди да влезе екипа на Доктора той е бил главен архитект на община Стара Загора. В работата си като проектант е автор на множество жилищни, обществени и промишлени сгради в града и страната.\r\nПоклонението пред тленните му останки ще се състои на 20 февруари 2019 г. от 11 часа във фоайето на залата на Общинския съвет в Стара Загора.", "date": "2019.02.19", "title": "Почина арх. Иван Георгиев"}
{"url": "https://www.actualno.com/analysis/bejbi-bumyt-na-orban-kakvoto-trjabva-ili-kakvoto-ne-trjabva-da-se-pravi-news_722843.html", "text": "  Изправен пред резкия спад на населението, известният с ожесточената си антимиграционна политика унгарски премиер Виктор Орбан реагира и за пореден път предизвика нов спор: \"Нуждаем се от унгарски деца\".     По-рано този месец Орбан разкри седем точков \"план за действие за защита на семейството\", изпълнен със стимули за младите двойки да имат деца. Мненията обаче са разделени по въпроса дали ще има желания ефект - и някои критици видяха смущаващо историческo ехо в плана му, коментира AFP.\r\nОбявените от Орбан политики включват освобождаване от данък през целия живот на жени, които родят 4 или повече деца, и повече детски градини. Той също така предлага еднократни заеми по 10 млн. форинта (32 000 евро) за наскоро сключили брак жени под 40 години, които се анулират, след като родят 3 деца.\r\n\"Това - не имиграцията - е отговорът на унгарския народ\", заявява Орбан, 55-годишен баща на пет деца, по време на реч, посрещната с възторжени аплодисменти.     \"С 10 млн. форинта моят партньор и аз най-накрая можем да помислим за закупуване на апартамент тук и най-сетне да се преместим от родителите си\", казва Нора Кошеги, 24-годишна учителка, живееща в предградие на Будапеща, докато детето й дреме в количката.\r\n\"Планирахме братче или сестричка за Джули. Може би сега тя може да има две или дори три, кой знае\", казва тя пред AFP.     Поддръжниците на плана на Орбан, включително посланикът на Унгария във Ватикана, приветстваха семейната му политика като \"визионерска\".\r\nПроправителствените експерти твърдят, че само такива директни действия могат да подпомогнат населението, което намалява от 1981 г. насам и което може да се свие от сегашните си 9.7 до 6 млн. до 2070 г., според скорошен доклад на Унгарската централна статистическа служба.   Национално-консервативното правителство на Орбан, което е на власт от 2010 г., твърди, че нито един член на ЕС не харчи повече за подкрепа на семейството. И настоява, че подходът му вече е донесъл плодове.\r\nСтимулирани от данъчни облекчения и схема за субсидирано жилищно настаняване за млади двойки, браковете нарастват от 2010 г. насам, а в същото време абортите и разводите намаляват.\r\nУнгарският коефициент на раждаемост, който е най-ниският в ЕС с около 1.25 деца на една жена през 2010 г., се е повишил до средната стойност на блока от 1.6, според данните на Евростат.   Правителството на Орбан е определило за цел през 2030 г. да бъде 2.1, колкото е коефициентът, необходим за спиране на намаляването на населението.\r\nНякои статистици обаче остават скептични, че в дългосрочен план мерките на правителството ще изместят упорито ниската раждаемост. \"Увеличението на раждаемостта се дължи и на края на икономическата криза\", казва експерт от статистическата служба, пожелал анонимност. \"По-големите проблеми са високата емиграция - повече от половин милион от 2010 г. насам - и най-важното - намаляващият брой жени в детеродна възраст\", добавя той.    Тъй като мъжете не са изрично споменати в плана на Орбан, някои жени се опасяват, че мерките просто ще увеличат натиска върху тях от дълбоко консервативното общество да имат деца.\r\nЗаемът от 10 млн. форинта ще трябва да се върне с лихвите, ако няма бебета, казва държавен служител, когато посочи написано с малки букви в плана.\r\nСъздателите на хумористични миймове в унгарските социални медии дори успяха да се възползват от телевизионния сериал \"Разказът на прислужницата\", базиран на романа на Маргарет Атууд за Америка, управлявана от женомразка теокрация.\r\n\"Не искам да раждам заради Виктор Орбан. Детето не е просто въпрос на пари\", казва 35-годишната финансова журналистка Саролта Шекели, която в момента не е обвързана, но би искала да има деца един ден. „Доброто образование и здравеопазването, както и печеленето на достатъчно, за да отгледате дете, са по-важни фактори от фиксирането върху еднократна сума, ако покрия квотата. Това не е защита на семейството - това е производствена програма\", смята Шекели.   Социолозите са загрижени, че бедните хора - включително принадлежащите към бедни ромски етнически малцинства, които съставляват около 7-10% от населението - нямат стабилни работни места или свободни пари, необходими за кандидатстване за кредит.\r\nМерките до голяма степен са в полза на хората със средни и по-високи доходи, според Доротя Цикра, социолог от Унгарската академия на науките. \"Увеличаването на плащанията за издръжка на дете, непроменени в продължение на 10 години, или осигуряването на повече социални жилища биха облагодетелствали повече семейства\", казва Цикра пред AFP.\r\nНо правителството се захвана с битка срещу критиката на плана.\r\nКогато шведският министър на социалните въпроси Аника Страндхал заяви, че планът е \"тревожен\" и \"вонящ на 30-те години на миналия век\", външният министър на Унгария Петер Сиярто реагира бързо. \"Унгария харчи парите си за семейства, а не за мигранти\", отвърна Сиярто.\r\nВъпреки че резултатите от новия план за \"бейби бум\" ще бъдат видими само в дългосрочен план, социологическите проучвания показват поне краткосрочен скок в рейтинга на Орбан. Това е добра новина за неговата партия \"Фидес\", която се срещна с нелицеприятна за нея реакция във връзка с противоречивите трудови реформи, които предизвикаха вълна от улични протести.", "date": "2019.02.19", "title": "\"Бейби бумът\" на Орбан - каквото трябва или каквото не трябва да се прави"}
{"url": "https://www.actualno.com/crime/hvanaha-shema-za-nepravomerno-izdavane-na-telkovi-reshenija-vyv-varna-news_722892.html", "text": "        Специализираните действия са осъществени от служители на ГДБОП и териториалното звено във Варна под ръководството на Специализираната прокуратура.   Шест-членна организирана престъпна група е задържана в рамките на проведената на 17 и 18 февруари т.г. специализирана операция. Петима от участниците са лекари, сред които и председателят на една от комисиите, шестият е брат на единия от лекарите – сирийски граждани, които имат български семейства и гражданство.\r\nНаблюдението над групата е започнало през месец май миналата година. Според събраните данни двамата братя са изпълнявали ролята на посредници. След предварителна уговорка и дадена конкретна парола ги пращали към лекарите от престъпната група. В случай, че клиентът нямал трудов стаж и не можел да получава пенсия, се налагало процентът на инвалидност да е много висок. В хода на разследването са разпитани 31 свидетели.  Към наказателна отговорност са привлечени шестимата участници в престъпната схема.\r\nПо време на брифинга заместник-главният прокурор Иван Гешев представи данни за извършения до момента наказателно-правен анализ, свързан с аналогичен вид престъпления. Той е изведен на базата на предприета системна съвместна работа от  МВР и прокуратурата.   ", "date": "2019.02.19", "title": "Хванаха схема за неправомерно издаване на телкови решения във Варна"}
{"url": "https://www.actualno.com/music/unikalni-koncerti-s-orkestyra-na-klasik-fm-radio-v-evropejski-muzikalen-festival-2019-news_722893.html", "text": "  Три уникални концерта с Оркестъра на Класик ФМ радио се открояват в програмата на „Европейски музикален фестивал“ 2019 в София, който ще се проведе от 21 март до 23 юни тази година. Трите програми ще представят разнообразни стилове музика, а като солисти на оркестъра ще гостуват наши и чуждестранни изпълнители с впечатляваща кариера. „Европейски музикален фестивал“ 2019 включва общо 13 събития с над 500 участници, като за поредна година форумът е част от Календара на културните събития на Столичната община, а съорганизатор  е Министерството на културата.     На 23 април световноизвестните музиканти Пламена Мангова (пиано), Антон Бараховски (цигулка) и Кирил Злотников (виолончело) ще се съберат за първи път на една сцена във фестивала и ще си партнират с Оркестъра на Класик ФМ радио за изпълнението на мащабния и ефектен Троен концерт оп. 56 от Лудвиг ван Бетовен. Забележителната творба е рядко изпълняван шедьовър, който поставя високи изисквания към целия музикантски състав. Публиката ще има възможност да чуе тримата солисти и в индивидуални пиеси с оркестъра, а диригентската палка ще бъде в ръката на маестро Лучано Ди Мартино. Антон Бараховски, който вече десет години е първи концертмайстор на елитния Симфоничен оркестър на Баварското радио, е гостувал у нас през 2011 г. в цикъла „Концертмайсторите“. Сега той ще свири за българската публика „Мелодия“ и „Валс-скерцо“ от Чайковски. За виолончелиста Кирил Злотников, чийто ментор е прочутия пианист и диригент Даниел Баренбойм, това е първо представяне у нас. Той също е избрал за изявата си музика на Чайковски – виртуозните Вариации „Рококо“, а феноменалната пианистка Пламена Мангова ще изпълни „Унгарска фантазия“ от Ференц Лист.\r\nДруг интересен акцент от фестивала с участието на Оркестъра на Класик ФМ радио е програмата „Tango & Campanella“ на 31 май.  Този концертен проект събира двама от най-харесваните български музиканти -  цигуларката Мила Георгиева и диригента Максим Ешкенази. Те са били съученици в музикалното училище в София, след което пътищата им се разделят. На 14 години Мила заминава за Ню Йорк, където учи в „Джулиард скул“, а по-късно се премества в „Гилдхол скул“ в Лондон. През 2002 г. тя става най-младият концертмайстор на Симфоничния оркестър на Радио Щутгарт. Максим завършва НМА “Проф. П. Владигеров” в София, а след това специализира дирижиране в Университета на Южна Калифорния. В САЩ развива блестящата си кариера като главен диригент на Младежкия оркестър Pacific Symphony и диригент на Оркестър “Колбърн”, а у нас развива изключително успешната образователната поредица „Фортисимо“. По покана на организаторите от „Кантус Фирмус“ Мила и Максим подготвят специално за „Европейски музикален фестивал“ атрактивна концертна програма, която комбинира виртуозната музика на Паганини и Равел със страстните танга на Астор Пиацола.\r\nНа 12 април, като част от фестивала детският хор „Пим-Пам“ ще отбележи своя 40-годишен юбилей. За тържествената вечер, която е с участието на Оркестъра на Класик ФМ радио, гласовитите малки певци подготвят програма от детски песни и филмови хитове из творчеството на големия български композитор Борис Карадимчев – създател и дългогодишен ръководител на хора. Специално участие в юбилейната вечер ще вземе актьорът Георги Мамалев, както и солистите Весела Делчева от Националния музикален театър и рок-вокалистът Влади Михайлов. Диригент на концерта ще бъде Григор Паликаров.  Билетите за трите концерта с Оркестъра на Класик ФМ радио ще бъдат пуснати в продажба от утре, 20 февруари на касата на „Кантус Фирмус“ в зала „България“ и онлайн на .", "date": "2019.02.19", "title": "Уникални концерти с Оркестъра на Класик ФМ радио в „Европейски музикален фестивал“ 2019 "}
{"url": "https://www.actualno.com/ruse/stena-presyzdavashta-duha-na-ruse-shte-posreshta-novija-jivot-v-umbal-medika-news_722862.html", "text": "  Бъдещите строители и архитекти на семейни жилища и обществени сгради от ПГСАГ „Пеньо Пенев“ ще представят своите идеи за стенопис на тема „Новият живот в аристократичния град“. Поле за действие на творческите хрумвания ще бъде залата за изписване на новородените в УМБАЛ „Медика Русе“. През декември 2018 г. стените на лечебното заведение бяха като художествена галерия с рисунки на средношколците по повод Световния ден на зрението.     Ограничения за жанр и техника на изпълнение на стенописите няма. Учениците са свободни да дадат простор на въображението си. Младите творци трябва задължително да включат в произведенията си символи, характерни за архитектурата на Русе и такива, свързани с новородените.\r\nСтената със стенописи ще бъде фон за снимките, които ще запечатат искрящите от радостни емоции очи на родителите при изписването на малките им наследници. С кратка церемония акушерките ще предават стотиците бебета, раждащи се годишно в Отделение по Акушерство на УМБАЛ „Медика Русе“. Победилият проект ще бъде обявен на 15 март 2019 г., а финансовата реализация ще осигури лечебното заведение.  ", "date": "2019.02.19", "title": "Стена, пресъздаваща духа на Русе, ще посреща новия живот в УМБАЛ „Медика“  "}
{"url": "https://www.actualno.com/starazagora/bum-na-delata-v-stara-zagora-za-kleveti-i-obidi-vyv-fejsbuk-news_722865.html", "text": "  16 дела за обида и клевета са заведени през 2018 година в Районния съд - Стара Загора (РС), а броят им в сравнение с предходните две години - 2017 и 2016, значително се е увеличил. През 2017-а те са били 8, а през 2016 - само 3. По повод зачестилите случаи за дела, заведени за обиди и клевети в социалната мрежа съдия Дарина Стоянова обясни, че вече не е нужно да се изпращат съдебни поръчки до няколко държави при разглеждането на такива дела. „Отделът по сигурност към Фейсбук е осигурил специален портал за комуникация със съдебните органи. Сега имаме възможност за директна връзка и отговор от кой IP адрес е изпратено съобщението, къде се намира той в пространството - информация, която е важна за установяване на лицето, което стои зад даден профил в социалните мрежи”, обясни тя.     10 904 дела са разгледали през 2018 г. съдиите от РС - Стара Загора, 3707 от тях са наказателни, а 7197 са гражданските. Новообразуваните дела за изтеклата година са общо 9952 - 3378 наказателни и 6574 граждански, отчете днес председателят Милена Колева. В тримесечен срок са приключили 90 на сто от свършените дела. Много добри резултати показва анализът на работата на районното съдилище, макар натовареността на магистратите в него да е над средната за страната - 51 дела месечно. Висока оценка за работата им са дали и членовете на Висшия съдебен съвет, присъствали миналата седмица на годишното отчетно събрание на Анализът показва, че резултатите са старозагорския районен съд.\r\nДвойно повече са делата за телефонни измами, заведени през 2018 в съда - 15, докато през 2017 са 8. Делата обаче са срещу т.нар. куриери, а не срещу организатори на този вид измами. Най-голямата причинена вреда при тези дела и за 10 хиляди лева. Общо 12 са влезлите в сила съдебни актове от предходната година, а три все още не са приключили. Сред осъдените за участие в ало измами има една жена. От постановените присъди две са ефективните и десет са условните.", "date": "2019.02.19", "title": "Бум на делата в Стара Загора за клевети и обиди във Фейсбук"}
{"url": "https://www.actualno.com/showbusiness/nezabravimi-misli-ot-karl-lagerfeld-news_722839.html", "text": "   На 86-годишна възраст почина . Освен, като легенда в модата той оставя след себе си и много незабравими изказвания. Ето най-интересните от тях.          Мама ми казваше: \"Никога не се жертвай заради другите.\" С годините разбрах, че ако се жертвате до край от вас няма да остане нищо. Икономисвайки енергията си давате по малко от себе си, но на мнозина. Раздавайки се, вие ще се опустошите. .  Потресен съм - само два дни в Москва, а толкова много красиви жени и уродливи мъже. Вероятно всички рускини са лезбийки?\r\nЖената, лишена от добър вкус, дори в стилна рокля ще остане безвкусна.        Не понасям рождените дни. За мен това е еволюция. Не празнувам миналото. Повече ми харесва настоящето и бъдещето. Имам повече книги, отколкото етажерки за тях. Прочел съм всичките. Аз към като Шварценегер, само че тренирам мозъка си. Аз съм мозъкобилдер.    ", "date": "2019.02.19", "title": "Незабравими мисли от Карл Лагерфелд"}
{"url": "https://www.actualno.com/europe/vandali-oskverniha-evrejsko-grobishte-vyv-francija-news_722825.html", "text": "  Вандали изрисуваха свастики на около 80 гроба в еврейско гробище в Източна Франция, съобщиха местните власти.     Щетите бяха открити във вторник сутринта на гробище в село Кютценхайм, близо до границата с Германия в района на Елзас, се казва в изявление на регионалната служба за сигурност, цитирано от БГНЕС. \r\nСнимките показват нацистки символи, изрисувани със спрейове със синя боя върху вандализираните гробове, единият от които носи думите \"Elsassisches Schwarzen Wolfe\" (“Елзаски черни вълци“), \"сепаратистка група с връзки с неонацистите през 70-те години.   Главният служител по сигурността в региона Жан-Люк Маркс осъди \"възможно най-силно този ужасен антисемитски акт и изпрати пълната си подкрепа на еврейската общност, която отново е била мишена\", се казва в изявлението.  В Париж и други френски градове са планирани масови митинги, за да се осъди избликът на разгорещени антисемитски актове, които достигнаха своя апогей по време на тирада срещу известен писател по време на антиправителствените протести на \"жълтите жилетки\" миналия уикенд.\r\nПолитическите лидери призоваха към провеждането на митингите, след като протестиращите бяха заснети на видео, наричайки философа Ален Финкилкраут \"мръсен ционист\" и да му казват, че \"Франция принадлежи на нас\".\r\nМиналата година френската полиция регистрира 74-процентно нарастване на регистрираните антиеврейски престъпления, което предизвика тревога в страна, в която живее най-многобройното еврейско население в Европа.    ", "date": "2019.02.19", "title": "Вандали оскверниха еврейско гробище във Франция"}
{"url": "https://www.actualno.com/burgas/14-godishna-izdade-roditelite-si-koito-iskali-da-ja-prodadat-news_722806.html", "text": "  Момиченце на 14 години поиска помощ от служителите на териториалната дирекция в комплекс \"Меден рудник\". То било там заедно с родителите си.     Изгубен акт за раждане отвежда семейството от квартал \"Акациите\" в отдела за административно обслужване на граждани. Родителите обяснили, че възобновяването на документа е заради пътуване в чужбина. Странното им поведение, обаче усъмнило служителите. При разговор с момичето, то споделило истинските мотиви на родителите - извеждане зад граница, въпреки неговото нежелание.\r\nДиректорът на ЦАУ \"Възраждане\" Магдалена Манолова веднага се обадила в полицията, а служителите от дирекцията забавят процеса по издаването на документа. По този начин общинските служители спасяват детето от незаконно извеждане от страната.\r\nСлед пристигане на полицейските служители са задържани няколко души, а случаят се разследва.  ", "date": "2019.02.19", "title": "14-годишна издаде родителите си, които искали да я продадат"}
{"url": "https://www.actualno.com/politics/zarkov-stiga-prazni-prikazki-za-stabilnost-za-restart-sa-nujni-izbori-news_722845.html", "text": "  \"Стига празни приказки за стабилност! Време е за работа и всеки да се изправи пред отговорностите. Рестартът на политическия процес минава през избори, където да дойде мнозинство, което разбира какво значат парламентаризмът и Конституцията на страната.\"     Това заяви депутатът от „БСП за България“ и зам.-председател на парламентарната група на партията Крум Зарков на пресконференцията в централата на левицата.    \"Констатирахме една добра новина и тя е, че българското общество е запазило съпротивителните си сили и се противопоставя на опитите да му бъдат отнети права, политически и граждански“, коментира Зарков по отношението на промяната в прага на преференциалния вот, който се връща за ново разглеждане в парламента.  Според него обаче урокът, който е даден на управляващото мнозинство не е научен, защото вместо да изчака евентуално вето на президента Румен Радев върху Изборния кодекс, ГЕРБ са побързали да внесат нови промени.\r\n„Законопроект, който трябва да поправи грешката от миналата седмица. Но една грешка не може да поправи друга грешка“, смята Зарков.\r\nПо думите му нестабилността в управляващата коалиция е очевидна, а за пример той даде днешното обявено решение на НФСБ за самостоятелно явяване на евроизборите.       „Що е тази коалиция и кой решава за нейната стабилност стана ясно безпощадно ясно миналата седмица, когато от ГЕРБ се примолиха на ДПС да спасят този парламент и от ДПС откликнаха. Дали ще откликнат утре или вдругиден, както и на каква цена, предстои да видим“, смята депутатът от левицата.\r\nОт БСП продължават да се придържат към решението си да не влизат в пленарна зала, както и да настояват за разпускане на парламента.\r\nТой недоумява как парламентарният шеф Цвета Караянчева се е подписала шеста в законопроекта за промени в Изборния кодекс.\r\n\"Първият човек в държавата е подписан шести, след различните фурнаджийски лопати, които променят мнението си от днес до утре\", натърти Зарков, определяйки това като показателно за парламентаризма в страната.\r\nПрипомняме, на пленума на БСП в неделя, Корнелия Нинова призова своите депутати да напуснат парламента. 74 от членовете на пленума подкрепиха предложението на Нинова. 33-ма пък бяха против. 3-ма се въздържаха      Червените обявиха, че ще се върнат само избор на нов състав на ЦИК, връщане на преференциите и ново обсъждане на машинното гласуване.", "date": "2019.02.19", "title": "Зарков: Стига празни приказки за стабилност, за рестарт са нужни избори"}
{"url": "https://www.actualno.com/crime/200-kilogramova-moruna-konfiskuvaha-kraj-silistra-news_722847.html", "text": "  Служители на Отдел „Рибарство и контрол – Централен Дунав” при Изпълнителната агенция по рибарство и аквакултури (ИАРА) заловиха днес бракониери, извадили от водата 200-килограмова моруна в района на Силистра, съобщиха от ИАРА, цитирани от БГНЕС.     „Рибата е жива и е пусната обратно в водите на р. Дунав, а по случая се води дознание“, съобщи изпълнителният директор на ИАРА доц. д-р Галин Николов. „Предвид наближаващата пролет, проверките по морските и речните акватории на страната и вътрешните водоеми са засилени“, добави още той и съобщи, че от началото на годината инспекторите на ИАРА са извършили над 2 000 проверки и са иззели над 6 км мрежи, а конфискуваният бракониерски улов надхвърля 5 тона.   Припомняме, че все още е в сила забраната за извършване на риболов в българската акватория на р. Дунав и Черно море на есетровите риби (руска есетра, чига, пъструга и моруна), въведена със Заповед на министрите на околната среда и водите, и на земеделието и храните през 2016 г.\r\nПри вчерашните проверки по река Дунав беше заловено лице в момента на извършване на риболов с мрежи в река Студена, в землището на село Новград. Съставен му е акт за нарушението, иззета е 1 мрежа и са върнати във водата 3 щуки, 2 кефала, 3 морунаи и 1 скобар.  Проверките на инспекторите на ИАРА продължават и всички нарушители ще бъдат санкционирани.", "date": "2019.02.19", "title": "200-килограмова моруна конфискуваха край Силистра"}
{"url": "https://www.actualno.com/kustendil/kustendil-otbeljaza-146-godishninata-ot-obesvaneto-na-vasil-levski-snimki-news_722886.html", "text": "  Днес пред паметника на Васил Левски в град Кюстендил кметът на общината - Петър Паунов, областният управител - Виктор Янев, общински съветници, представители на партийните организации, ученици и редица граждани тържествено почетоха паметтна на Апостола на свободата - Васил Левски.      Учениците от НУ “Св. Климет Охридски“ изнесоха вълнуващ рецитал за делото на Апостола, част от програмата беше и духовият оркестър на град Кюстендил. Множество деца от детските градини и училищата в града поднесоха цветя на паметника на Васил Левски, а кмета на община Кюстендил - Петър Паунов, областния управител Виктор Янев, общински съветници, представители на политически партии и неправителствени организации - като Съюза на офицерите от запаса и резерва и фенклуба на ПФК Левски- Торсида Кюстендил, поднесоха венци в памет на загиналия герой за свободата на България.   Днес е и патронен празник на Спортното училище в града, което носи името на Апостола и в знак на почит неговите ученици, също се поклониха пред паметника Васил Левски, предаде кореспондент от града, за     ", "date": "2019.02.19", "title": "Кюстендил отбеляза 146-годишнината от обесването на Васил Левски (СНИМКИ)"}
{"url": "https://www.actualno.com/crime/obvinenie-29-godishna-prisvoila-400-000-leva-ot-novozagorska-banka-news_722824.html", "text": "  Служители на Районното полицейско управление в Нова Загора и Главна дирекция „Национална полиция” разследват случай на злоупотреби с парични средства в особено големи размери, извършвани в банков клон в град Нова Загора.     Разследването започва в края на миналата седмица, след подадени сигнали от потърпевши. В незабавно предприетите действия се включват служители на Икономическа полиция в Нова Загора и Главна дирекция „Национална полиция”. Вътрешно банковият одит установява неправомерни преводи за около 400 000 лева.   В хода на проведените процесуални действия у 29-годишна служителка на банковия клон и в обитаваните от нея имоти са намерени пари, вещи и предмети, имащи отношение към извършеното престъпление.\r\nПроцесуално-следствените действия за изясняване размера на щетата продължават.  На 18 февруари служителката е задържана. За случая е уведомена Окръжна прокуратура, която разпорежда за обвиняемата задържане за 72 часа. Предстои да бъде внесено искане за постоянна мярка за задържане.", "date": "2019.02.19", "title": "Обвинение: 29-годишна присвоила 400 000 лева от новозагорска банка"}
{"url": "https://www.actualno.com/bgfootball/slavija-s-kysen-obrat-sreshtu-cherno-more-v-golovo-zrelishte-news_722856.html", "text": "  Отборът на Славия победи Черно море с 3:2 в първи мач от 22-ия кръг на Първа лига, игран в столичния квартал \"Овча Купел\". \"Белите\" стигнаха до пълен обрат, благодарение на два късни гола на новото попълнение Радослав Кирилов.     Двубоят започна отлично за възпитаниците на Златомир Загорчич, които поведоха в резултата още в деветата минута с попадение на централния нападател Цветелин Чунчуков, който се разписа след добавка.\r\nОще преди почивката \"моряците\" успяха да стигнат до пълен обрат с голове на Цветомир Панов и Дани Кики, който вкара на празна врата след подаване на Георги Илиев.   През втората част домакините натиснаха в търсене на обрат, но варненци се отбраняваха солидно и изглеждаха близо до много ценна победа в битката за класиране в топ 6.  Защитата на гостите бе пробита в 81-та минута, когато Ради Кирилов се разписа със страхотен изстрел от далечно разстояние, който не остави шансове на Георги Китанов.\r\nРазвръзката на двубоя дойде в 92-та минута, когато Кирилов оформи крайното 3:2 с удар от близко разстояние след добре свалена топка от Станисавлевич.\r\nС този успех Славия се изкачи до девето място в класирането с 27 точки, седем по-малко от днешния си съперник, който заема шеста позиция.    ", "date": "2019.02.19", "title": " Славия с късен обрат срещу Черно Море в голово зрелище "}
{"url": "https://www.actualno.com/dobrich/rabotnici-ot-chetvyrtata-naj-goljama-manganova-mina-v-sveta-potyrsiha-pomosht-ot-maja-manolova-news_722823.html", "text": "  На среща с националния обмудсман Мая Манолова работници от мангановата мина в балчишкото село Оброчище – \" “ поискаха да бъде сезирано Министерството на енергетиката, че компанията не изпълнява концесионния си договор.     Хората не са получавали заплати от шест месеца. Последно им била изплатено трудовото възнаграждение за юни, но чак през ноември. Съкратени са половината от персонала, а другите са пуснати в т. нар. „платен отпуск“, който трае половин година, а по трудовото законодателство не може да има толкова дълъг отпуск, казаха още присъстващите. По думите им в момента в мината има само 6-7 души, за да изпомпват водата от шахтите.   \"Следя ситуацията в мината от няколко години, но положението се влошава. Реално мината не работи и обещаните действия от страна на ръководството не се случват\", каза Манолова.\r\nНаходището на манган в Оброчище е четвъртото по големина в световен мащаб и най-богатото в Европа и по мнение на експерти може да бъде експлоатирано в продължение на векове. Около 1,2 милиарда тона е наличието на ценния метал в него. През 1997 г. беше учредена 25-годишна концесия. Последователно компании от Швейцария и Великобритания добиваха манганова руда в района.  Освен това, съгласно решение на Добричкия окръжен съд, управителят на \"Евроманган\" Дейвид Уелинс в крайна сметка е глобен с 5000 лева, тъй като дружеството не е платило навреме свои задължения към четири фирми и не е обявило несъстоятелност заради това. Засега са прекратени съдебните дела от \"Енерго Про\" и транспортна фирма, тъй като \"Евроманган\" са погасили задълженията си. За 22 февруари е насрочено заседание на дело, заведено от ИА \"Главна инспекция по труда\" за откриване производство по несъстоятелност на \"Евроманган\". Със същото искане делото на \"Енерго Про\" е за 19 март - заради неплатени сметки за ток от \"Евроманган\" за близо 65 хил. лв.", "date": "2019.02.19", "title": "Работници от четвъртата най-голяма манганова мина в света потърсиха помощ от Мая Манолова"}
{"url": "https://www.actualno.com/blagoevgrad/georgi-ikonomov-nadjavam-se-albert-popov-da-stypi-na-pochetnata-stylbichka-v-bansko-news_722821.html", "text": "         Не, никакви затруднения нямаме. Всичко е наред. Времето е чудесно. Сняг има много. Дано не завали сняг в последната минута. Тогава се налага почистване на цялата писта, което е огромен труд. Да се надяваме, че времето ще е с нас.   Всичко се изисква. В крайна сметка събитието е на територията на общината. Рекламата е за Банско. Състезанието е от най-високият ранг, който може да съществува в ски спорта. Освен това е най-високият ранг в цялата страна за тази година. Даваме средства, разбира се. С 360 000 лева от бюджета подпомагаме организацията на Световната купа. Отделно наши екипи са в организацията по отношение на паркирането, осигуряването на обществения ред, осигуряване на достъп за техниката и ТИР-овете, които трябва да изкачат оборудването. Ние сме съорганизатори, отговорностите са разделени. Както на всяка световна купа, ние забраняваме достъпа на автомобили. Придвижването ще става само чрез лифта и шатъли. Те са достатъчно на брой, ще тръгват през пет минути и няма да се затрудни придвижването. Целта е да не се образуват задръствания, затова достъпът на всички частни автомобили е забранено по време на състезанието.     Състезателите и техните екипи не са много -  не повече от 600 човека. Но аз се надявам поне 10-15 000 души да дойдат да гледат надпреварите, защото за първи път от много години имаме изключително добър състезател в ски спорта след Петър Попангелов - Алберт Попов, който показа прекрасни резултати в Кицбюел. Надяваме се в Банско, на родна земя, подкрепен от хиляди българи, да стъпи на почетната стълбичка. Каня колкото се може повече зрители, защото наистина това ще е празник за всеки, който обича планината и спорта. Още повече, че имаме чудесен състезател, който има всички шансове за голям успех. Ако вземе човек пример от големите европейски курорти, където се провеждат тези състезания – Кицбюел, Шладминг, Давос, Обергеен, където винаги има по 50-60 хиляди зрители. Ние не можем да мечтаем за толкова, знае се поради какви причини. Но защо да не дойдат около 15 хиляди човека, които да се насладят на наистина положителна емоция. Да, за пръв път има огромен интерес, включително от много екипи, които ще предават на живо - италиански, германски, гръцки и др. За повече подробности може би трябва да попитате пресцентъра на събитието. Както казах, ние сме си разделили отговорностите и ние не отговаряме за медиите. Но по моя информация ще бъдат над 30 чуждестранни национални телевизии. Между другото, вчера при мен бяха представителите на комисията по околната среда и водите към Народното събрание. Проведоха изнесено заседание на комисията в Банско и следобед проведохме разговор с тях. Използвах случая да им представя възможностите и потенциала за развитие на ски зоната. Представих им цифри, които според мен са стряскащи. Миналата година монтирах една камера на входа на парк \"Пирин\". Започнахме да броим автомобилите и се оказа, че цифрата е огромна. Над 1600 автомобила влизат всеки ден през януари месец. За целия месец това са 50 000 автомобила. В различните месеци е различно, но броят на автомобилите е ужасяващ. И им казвам: \"Вие сте специалисти, сметнете колко изгорели газове, колко тона вредни емисии са изхвърлени\". Ние сме го сметнали и да съпоставиш този проблем спрямо кабинков лифт, е просто смешно от екологична гледна точка. Представих им колко нищожно количество дървесина ще се изсече за изграждането на втора кабинка - около 2700 кубични метра. И това при положение, че годишният прираст на дървесина е над 72 000 кубични метра. Тоест, една нищожна част се изсича еднократно. Представих им топлоцентралата, защото това е нещо, с което се гордеем, независимо колко разходи ни коства за екологично отопление. Но става дума за една директна мярка, насочена към опазване на въздуха.    Не видях особена реакция. Не знам какво се случва. Явно нещо не се възприема тази теза, че ски спортът трябва да се развива, и то по екологичен начин, а не да караме автомобили в планината. Може би трябва да се помисли в тази насока, защото това замърсяване продължава години наред, а нищо не се променя. Ние ще трябва да си пазим планината. Това значи, че трябва да предприемем мерки за ограничаване достъпа на автомобили. Тоест, ние трябва да кажем: \"Пускаме на ден толкова и толкова автомобили. Другите, както искате - с лифт, с колела...\". Много странно, че в разговора ни всичко се насочва към общината като нейни задължения. Казвам: \"Добре, но в такъв случай цялата територия на парк \"Пирин\", която е държавна собственост, я придавате към общината и аз ще се грижа за нея. Но в момента цялата територия е държавна собственост и вие сте хората заедно с Министерството на околната среда и водите, които трябва да се грижат за нея преди всичко\". Смятам, че не може да се прехвърлят отговорности към кмета да се грижи за територия, която не е негова. Аз го правя, разбира се, дотолкова, доколкото ми позволяват правомощията. Може би и двете. Не мога да определя какво точно, но има нещо. Не може да извадиш данни и да кажеш, че на шест месеца се изхвърлят над хиляда тона вредни емисии в национален парк, която е уж защитена територия и която трябва да пазим от замърсявания. И на този проблем да не се търси решение. Даже предлагам да въведат със закон някаква такса за влизане в парка с автомобил, примерно 10 евро или 10 лева. Защото, след като замърсяваме природата, трябва да си платим за това нещо, а парите да бъдат използвани за екологични дейности. Никакъв коментар, никакъв отклик. А другото, което смятам, че може би ще представлява интерес за обществото, защото не знам доколко е популярна тази мярка, но внесох в Общинския съвет предложение за забрана за строителство на нови нощни барове, дискотеки, казина, еротик барове и т.н. в Банско. Няколко са аргументите. В Закона за местното самоуправление и местната администрация е казано, че ОбС взима решения, които определят посоката за развитие на общината. Никой от нас, включително Общинският съвет, не иска в Банско да се развива такъв вид туризъм. Считаме, че за да са изградени досега такива заведения, явно е имало търсене от клиенти, но смятаме, че изграденото до момента е достатъчно. Повече нови не искаме да се строят. На 100%. Надявам се за пълна подкрепа, за да не ни упрекват после, че сме превърнали Банско в Слънчев бряг. Затова предприемаме мерки да се спре дотук. Нямам нищо против Слънчев бряг, но там явно залагат на младежки туризъм, а ние предпочитаме Банско да е по-спокоен курорт, в който хората идват да карат ски със семействата си. Имаме и ресторанти, и нощни клубове. Но смятаме, че изграденото до момента е напълно достатъчно. Даже и в повече. Да не говорим за проблемите в тези нощни клубове - продажба на наркотици, проституция и т.н. Има всичко. Точно в това е проблемът. Интересът е голям.", "date": "2019.02.19", "title": "Георги Икономов: Надявам се Алберт Попов да стъпи на почетната стълбичка в Банско"}
{"url": "https://www.actualno.com/sofia/stolichna-obshtina-vyzobnovi-osporvanija-konkurs-za-ploshtad-sveta-nedelja-news_722747.html", "text": "  Столична община възобнови оспорвания и спрян конкурс за площад „Света Неделя“, става ясно от нейно обявление. Както бяха поискали от Камарата на архитектите, критериите за участие са облекчени. Те следва да са изпълнили дейности с предмет и обем, идентични или сходни с тези на поръчката, чиято прогнозна стойност е 750 000 лева без ДДС.     Минималните изисквания към кандидатите са през последните 10 години да имат изпълнена минимум една услуга, която да е идентична или сходна с предмета и обема на обществената поръчка.Очакваният минимален брой участници е 11 (при 7 в предишното обявление).   От тях се изисква да разработят концептуален архитектурно-градоустройствен проект за площад „Света Неделя“ в гр. София. В проектната зона се включва пространството на площада и непосредствено прилежащите му пространства в контактната зона.  Наградният фонд е 250 000 лева. Паричната награда за класирания на първо място проект 70 000 лева, на второ - 60 000 лева, на трето - 50 000 лева, на четвърто - 40 000 лева, и на пето място - 30 000 лева.\r\nВ състава на журито, което ще оценява проектите, влизат отново Борислав Игнатов, Григор Дойчинов, Йони Бабоци, Малина Едрева и Мария Механджиева. Но има и нови членове: Борис Подрека, Венета Ханджийска, Галина Тачиева, Дейвид Басулто, Йорданка Кандулкова, Марлена Хапах, Мартин Аартц, Паоло Дезидери, Сергей Кузнецов и Сотирис Цолус.   Крайната дата за прием на проектите е 8-ми май, а на 30-ти юли ще бъдат изпратени поканите за участие.    Конкурсът бе обявен на 12 септември миналата година. До октомври Камарата на архитектите използва всички механизми, за да спре конкурса за площад \"Св.Неделя\". Архитектите първо изпратиха писмо до столичния кмет Йорданка Фандъкова, с което я призоваха да прекрати процедурата преди да е изтекъл законовият срок за обжалване. После пуснаха жалба до Комисията за защита на конкуренцията (КЗК), която образува производство по нея.\r\nДен преди крайния срок за подаване на проектни предложения обаче Столична община прекрати конкурса въз основа на исканията, отправени от Камарата на архитектите. Поради тази причина малко по-късно (на 8 ноември) КЗК остави жалбата й без разглеждане поради отпадане на правния интерес на жалбоподателя.\r\nСтановището на Камарата на архитектите тогава беше, че възложителят е определил твърде високи критерии, което би довело до ограничаване кръга на участниците и ще даде превес на участието на международни архитектурни бюра. Нейното искане бе конкурсът да се проведе при други условия, които ще гарантират участие на максимален брой български архитекти.   От участниците тогава се изискваше минимален общ оборот в размер на прогнозната стойност на обществената поръчка или сумата от 750 000 лева, а също така минимален оборот в сферата на обществената поръчка в размер на половината от прогнозната ѝ стойност или сумата от 375 000 лева. През последните години той трябваше да е изпълнил минимум една услуга, която да е идентична или сходна тази и да има не по-малко от 5 души персонал. В първия вариант на конкурса условия бяха по-сериозни - 1,5 млн. лева годишен оборот и поне 15 души персонал.", "date": "2019.02.19", "title": "Столична община възобнови оспорвания конкурс за площад \"Света Неделя\""}
{"url": "https://www.actualno.com/bgfootball/ludogorec-iznenadvashto-zamenja-suhija-s-bivsh-trenior-na-levski-news_722782.html", "text": "  Ръководството на Лудогорец обмисля да смени настоящия треньор Антони Здравков - Сухия, след като \"орлите\" не се представиха на нужното ниво в зимните контроли, а на старта на пролетния полусезон завършиха наравно 0:0 с последния в класирането Верея.     Според информация на \"Дарик\" радио, шефовете в Разград са получили предложение да подпишат с бивш наставник на \"Левски\"   Кой е треньорът, предложен на Лудогорец, разберете в Междувременно \"орлите\" си осигуриха услугите на две нови попълнения. Те привлякоха Станислав Манолев, който бе част от ЦСКА, както и .  ", "date": "2019.02.19", "title": "Лудогорец изненадващо заменя Сухия с бивш треньор на \"Левски\""}
{"url": "https://www.actualno.com/blagoevgrad/bansko-pochete-146-godishninata-ot-obesvaneto-na-vasil-levski-snimki-news_722834.html", "text": "  146 годишнината от обесването на Апостола на българската свобода Васил Левски, бе отбелязана в Банско с поредица от събития, съобщиха от община Банско.      Музеен комплекс – Банско  почете паметта му с открит урок на тема „Пътят към безсмъртието“, в който участваха ученици от НУ „Св. Паисий Хилендарски“. Мая Амиджева, уредник в музея, разкри пред децата трудния, изпълнен с героизъм и подчинен на свободата, живот  на Апостола; величавостта и непреходността на святото му дело. Учениците бяха активни в своите въпроси и отговаряха на такива, свързани с темата. А най-будните получиха книги, свързани с българската история.  Библиотеката към читалище „Никола Вапцаров” пък проведе литературно четене, насочено отново към подрастващото поколение. Учениците от 5 до 8 клас от СУ „Неофит Рилски” разсъждаваха заедно със своите преподаватели за мястото на светлата фигура на Левски в българската литература и в българската народо-психология.", "date": "2019.02.19", "title": "Банско почете 146 годишнината от обесването на Васил Левски (СНИМКИ)"}
{"url": "https://www.actualno.com/europe/polsha-iska-oficialno-izvinenie-ot-izrael-za-rasistkite-zabelejki-news_722832.html", "text": "  Високопоставени полски официални представители поискаха от Израел да се извини за коментарите си относно предполагаем антисемитизъм от страна на Полша, който накара Варшава да се оттегли от срещата на върха в Йерусалим.     Израелските власти трябва да \"се откажат от твърдението си ... и да се извинят\", заяви заместник-външният министър на Полша Шимон Шинковски, предаде БГНЕС.   Той се позова на коментарите на израелския външен министър Кац през уикенда, че \"поляците са закърмени с антисемитизъм още от раждането си\".\r\nКац също каза, че \"има много поляци, които са сътрудничили с нацистите.\"  Полският министър-председател Матеуш Моравецки се оттегли от срещата на върха на централноевропейските държави в Ерусалим тази седмица след последния залп от разменени реплики между Полша и Израел върху историята на полската страна.\r\nНачалникът на екипа на Маравецки, Марек Суски, заяви че ако не последва извинение, \"отношенията наистина ще придобият мразовит обрат“.   В понеделник полският премиер определи коментарите като \"расистки и неприемливи\", добавяйки, че Кац \"се опитва да обиди поляците, като изопачава историята\".    ", "date": "2019.02.19", "title": "Полша иска официално извинение от Израел за „расистките“ забележки"}
{"url": "https://www.actualno.com/varna/smelijat-varnenec-kojto-pluva-v-ledeni-vodi-sybra-nad-polovin-ton-hrani-za-siraci-news_722781.html", "text": "  На 16 февруари (събота) Емил Атанасов в ледените води на Черно море. Варненецът предприе тази смела инициатива с благотворителна цел- да помогне на домове за сираци в морската ни столица. Той преплува успешно разстоянието от четвърта до първа буна и успя да събере храни над половин тон (боб, леща и други варива, макарони, захар, брашно, ориз и други продукти от първа необходимост).     Тези храни ще бъдат дарени на деца от центровете за настаняване от семеен тип във Варненска област. За малчуганите ще има и вафли, бисквити, пюрета и консерви. Това съобщиха организаторите на инициативата.\r\nЕмил Атанасов извади богоявленския кръст от морето край Варна миналата година. Той сподели, че ще продължава с плуването в студени води като тренировка по пътя към голямата си мечта – да плува на Антарктида.", "date": "2019.02.19", "title": "Смелият варненец, който плува в ледени води, събра над половин тон храни за сираци"}
{"url": "https://www.actualno.com/curious/3-te-zodii-koito-shte-smenjat-partniora-tova-ljato-news_722814.html", "text": "        Идва време, в което ще започнете да оценявате себе си и реално да погледнете колко ценни сте. Специален човек ще ви покаже, че винаги трябва първо да обичате себе си, за да може някой да ви обикне в замяна. Този специален човек изобщо няма да ви е непознат. Познавате се от години, но никога не сте прекравали много време заедно. Винаги сте имали симпатии към този човек, но само като физическо привличане. Юли месец ще излезете на първата си романтична среща заедно... а след това идва и голямата любовна приказка.    Няма да повярвате, но е време да смените човека, с когото сте в момента. От много време насам се заблуждавате, че нещата са добре или още по-лошо - че ще се оправят. Истината може да горчи, но по-добре да я преглътнете, за да започнете на чисто. Сами ще откриете новата си любов и то чрез работна среща. Ще прехвърчат искри на секундата и ще бъдете сигурни, че това е човекът, с който може да преживеете доста страстни летни нощи. Радвайте се на момента и не се затормозявайте с мисли за бъдещето.    Все още не сте се запознали с човека, който така бързо ще грабне сърцето ви, че няма да имате време да се опомните къде се намирате. Всичко хубаво се случва в края на лятото, за това и му се насладете подобаващо, очаквайки новите трепети в края му. Със сигурност ще ви е трудно да повярвате, че връзката ви с човека, с когото сте сега ще приключи, но не се притеснявайте от драми. Такива няма да има, всичко ще следва логическия изход от връзката и няма да сте съкрушени.", "date": "2019.02.19", "title": "3-те зодии, които ще сменят партньора това лято   "}
{"url": "https://www.actualno.com/showbusiness/pochina-karl-lagerfeld-news_722804.html", "text": "  Почина Карл Лагерфелд, съобщи в. \"Фигаро\". Изданието допълва, че през последните седмици той е бил с влошено здравословно състояние.     Лагерфелд е роден през 1933 година в Хамбург в заможно семейство. Родителите му Отто и Елизабет Лагерфелд са производители на консервирано мляко (Glücksklee-Milch GmbH). Самият той дава като рождена дата 1938 година, докато вестникът „Bild am Sontag“ не публикува откъси от кръщелното му свидетелство, където е записана 1933 като година на раждане. Така Карл празнува официално през 2003 своя 65-и рожден ден и през 2008 своя 70-и, въпреки че е по-стар. След появата на действителната рождена дата, някои медии използват действителната, други – официалната.   През 1944 година се премества в Бад Брамщед, където е ученик в училището Юрген Фулендорф. През 1953 година Карл, заедно с майка си, напуска Германия и се установява в Париж. Там учи в лицея Монтен. Според самия него обича да живее сам.\r\nПрез 1955 година започва работа в ателието на Пиер Балмен, а три години по-късно чиракува при Жан Пату, от когото получава най-важните си уроци по отношение на модата. През 1959 година напуска модната къща и става дизайнер на свободна практика, като изпълнява проекти за Krizia, Charles Jourdan и Valentino.  През 1964 година, разочарован от света на висшата мода, Лагерфелд изоставя Париж и отива да учи изкуства в Италия. Три години по-късно се завръща в модния бранш като консултант по дизайн във Fendi.\r\nПрез 70-те името му става популярно с работата за Chloe, където получава картбланш за изработването на колекциите прет-а-порте. Моделите му са истинско предизвикателство за съвременната мода и за кратко време му носят международна популярност. Така през 1983 година Лагерфелд се озовава в екипа на Шанел, заема поста главен дизайнер и завинаги променя посоката на историята на модата. Въпреки първоначалния скептицизъм от страна на критиците, той успява да върне марката под прожекторите на голямата мода. Създава иновативни вариации на класическите модели на Chanel, комбинирайки строгия стил на Коко Шанел и съвременните тенденции, което довежда марката до върха през 80-те и 90-те години. През 1997 списание „Вог“ обявява Лагергелд за „несравним интерпретатор на настроението на момента“.   Въпреки че е работил за доста модни марки, той успява да запази собственото си чувство за стил по време на цялата си кариера. Успехът му се дължи най-вече на това, че дизайнерът не се страхува да демонстрира явно мнението си и да провокира публиката с неочаквани новаторски решения.    ", "date": "2019.02.19", "title": "Почина Карл Лагерфелд "}
{"url": "https://www.actualno.com/crime/jena-zagina-sled-kato-skochi-ot-mosta-nad-bul-bylgarija-v-stolicata-news_722805.html", "text": "  35-годишна жена e загинала, след като е скочила от моста на бул. \"Витоша\" над бул. \"България\". Това съобщава Агенция \"Фокус\", позовавайки се на МВР.     Случаят е станал тази сутрин в 10.00 часа.", "date": "2019.02.19", "title": "Жена загина, след като скочи от моста над бул. \"България\" в столицата"}
{"url": "https://www.actualno.com/varna/varnenci-se-pokloniha-pred-podviga-na-apostola-na-svobodata-news_722802.html", "text": "  Днес Варна отбеляза от обесването на Васил Левски. Много граждани се събраха да почетат паметта му пред паметника на Апостола в Морската градина.     По традиция, по време на поклонението бе отслужена заупокойна молитва от Варненският и Великопреславски митрополит Йоан. Присъстващите отбелязаха преклонението си към паметта на героя с минута мълчание на колене. Бяха поднесени венци и цветя. На събитието присъстваха кметът на община Варна Иван Портних, областният управител Стоян Пасев, председателят на Общинския съвет Тодор Балабанов, зам.-началникът на щаба на ВМС кап. I ранг Венцеслав Димитров, общински съветници, районни кметове, представители на полицията, съда, ученици и граждани.\r\nОрганизатори на поклонението бяха Община Варна, район „Приморски“, Варненската и Великопреславска митрополия и Военноморските сили.", "date": "2019.02.19", "title": "Варненци се поклониха пред подвига на Апостола на Свободата"}
{"url": "https://www.actualno.com/burgas/burgas-pochete-vasil-levski-djakonyt-kojto-njama-mogila-snimki-news_722800.html", "text": "  Емоционални думи, стихове и песни звучаха на честването по повод 146 години от обесването на Апостола на свободата. Пред паметника на Левски в морската градина дойдоха граждани, ученици, хора от местната управа.     \"Преодолявайки всякакви премеждия и трудности, през тежките робски години, той нито веднъж не навежда глава и не се отказва от своето дело. Личността му се превръща в ориентир на българската нация през годините до днес. И минава в бъдещето като буен и неугасващ огън\". Това е усещането на събралите се, признателни бургазлии, за единствена личност в нашата история, пред която се покланят всички българи.   Ученици от Профилираната гимназия за чужди езици \"Васил Левски\" и деца, рецитираха заедно стихове за Левски.    \"Бате, кой е този синеок герой?\r\nЛевски, мило братче, се нарича той.\r\nВ робство и в неволя, беден се родил, но сърцат пораснал малкият Васил...“\r\nНикога няма да стигнат нито думите, нито делата, да бъде описан и определен като личност Апостола на нашата свобода. \"Защото, той я извади от съзаклятието и я направи видима, превърна я от фантом в дело и реалност. Неслучайно, когато искаме да я съберем в един образ виждаме лицето му - нейните чери са неговите – две светли очи, един червеникав перчем и онова нежно, но строго лице, пред което погледите падат. Съединени в едно, той и свободата са нещо много повече от един човек, от един символ. Те са страстите и разумът заедно, една вяра без която, България е немислима. Затова, когато мислим за него, ние мислим за всичко, което обогатява историята и вечността на нацията\". Тези думи звучаха по време на честването. Бургаското духовенство се помоли за душата на светия българин.   За България сведе глава с болка и гордост.\r\nПаметникът на Васил Левски беше отрупан с цветя, поднесени от граждани, организации, политици, общински съветници, представители на община Бургас.", "date": "2019.02.19", "title": "Бургас почете Васил Левски – дяконът, който няма могила (СНИМКИ)"}
{"url": "https://www.actualno.com/europe/barozu-naj-verojatno-velikobritanija-shte-otloji-brexit-news_722789.html", "text": "  Бившият председател на Европейската комисия (ЕК) Жозе Мануел Барозу заяви, че Великобритания най-вероятно ще отложи Brexit и няма да напусне блока през март, предаде \"Спутник\".     \"Мисля, че най-вероятният сценарий е това да не се случи март тази година. Нуждаем се от още... подготовки\", каза Барозу, цитиран от БГНЕС.   Тереза Мей претърпя поредно поражение на 14 февруари, когато депутатите гласуваха, най-вече символично, отхвърляне на искането й към депутатите за подкрепа на преговорната стратегия с Брюксел.\r\nПо-рано тя призова депутатите от своята Консервативна партия да оставят настрана своите различия и да се обединят, за да приемат споразумението за \"Brexit\".  На 26 февруари премиерът ще направи ново изявление в парламента, ако депутатите дотогава не приемат споразумението за оттегляне.\r\nОбединеното кралство ще напусне блока на 29 март, но Камарата на общините не е одобрила новото споразумение след отхвърлянето на договореното от Мей с Брюксел през януари.   ", "date": "2019.02.19", "title": "Барозу: Най-вероятно Великобритания ще отложи Brexit"}
{"url": "https://www.actualno.com/velikotarnovo/velikotyrnovci-pochetoha-pametta-na-vasil-levski-news_722846.html", "text": "  Във Велико Търново се проведе военен ритуал в памет на Апостола на свободата Васил Левски. Пред паметника му на едноименната улица в центъра на града се събраха народни представители, общински съветници, общественици, много великотърновци, включително млади хора, деца и ученици, представители на различни организации след които областния управител проф. Любомира Попова, председателя на Великотърновския общински съвет Венцислав Спирдонов, заместник-кмета на Велико Търново проф. Георги Камарашев, представители на Националния военен университет „Васил Левски“ и Великотърновския университет „Св. Св. Кирил и Методий“.      В чест на 146-годишнината от обесването Васил Левски беше изпълнена литературно-музикалната композиция „Историята помни!“ от учениците Виктория и Александра Маринови, и Милен Николов – членове на клуб „Млад възрожденец“.  Слово пред паметника на Апостола произнесе председателят на Великотърновски общински съвет и член на комитет „Васил Левски“ Венцислав Спирдонов. Ето какво каза той:\r\n“Времето е в нас и ние сме във времето. Странно понятие е времето. Нещо нематериално, невидимо, но осезаемо усещаме неговото влияние. Всеки един от нас осъзнава времето, но малцина живеят в настоящето, за да променят бъдещето. Та ето ни и днес – 18 февруари 2019 година. Застанали сме пред Апостола. Аз бях тук и миналата седмица, пих кафе отсреща и се чудих. Чудих се дали съм достоен да поднеса своята почит пред Него, дали съм достоен да говоря пред вас за Него, дали съм достоен да бъда с Него. Живеем във времена, в които мнозина отдават почит на материалното, на хубавия дом, телефон, на многото пари. Мислим се за модерни, щото сме умели в социалните мрежи, живеем живот на самолюбие и отрицание на духовното. Гледах го и разбрах, че трябва да измия Левски, но не този от гранита, а този в душата ми, Апостолът вътре в мен. Потърсих го, бях го затрупал със злободневие, интриги и дребни радости. И го видях – едновременно добър и жесток, невидим и бляскав, строг, но справедлив. Видях онзи герой, които са обожавали всички – и селянина, и Раковски, и хъша, и Ботева. Потопен в огъня на борбата никога не е смесвал народното с личното, никога не е търсел слава и богатство. Върнах се във времето и времето влезе в мен и ме накара да си припомня как Дяконът е готов да загуби, но само себе си в името на Отечеството. А аз? А ние? Народе? Ние готови ли сме за този единствен син? Неговото бесило стана нашият кръст. Той увисна на него, за да се събуди България, за да ни има нас. Той не бе победен, той е победител! Победи, за да ни покаже Мечтата, Пътя, Свободата! И да ни завещае да пазим и да не забравяме. Да не забравяме всички именни и безименни герои, да не забравяме Батак, Перущица, Шипка. Да не забравяме да обичаме Майка България. На дело! И да! Аз вярвам! Вярвам, защото с неговата кончина не свършва пътят, който трябва да извървим. Вярвам, че Апостолът винаги ще е пред нас, а ние винаги ще го следваме! Вярвам, че моите деца ще са по-достойни от мен, за да е Той в тях! Защото времето е в нас и ние сме във времето!”    Заупокойна молитва отслужи митрополит Григорий. Венци и цветя бяха поднесени от признателните великотърновци.", "date": "2019.02.19", "title": "Великотърновци почетоха паметта на Васил Левски"}
{"url": "https://www.actualno.com/asia/rekordni-prodajbi-na-kubinski-puri-kitaj-e-glavnijat-vinovnik-news_722796.html", "text": "  Движени от нарастващото търсене от Китай, продажбите на кубински пури достигнаха рекордните 537 млн. долара през 2018 г., което е със 7% повече спрямо предходната година, съобщават от кубинската компания с държавно участие Habanos, цитирани от AFP.     \"Китай изпревари Франция и се превърна във втория най-голям пазар за Habanos\" след Испания, казва вицепрезидентът на водещия световен производител на пури Хосе Мария Лопес Инкаурбе.\r\nПродажбите в Китай нарастват с 55%, а в Източна Азия като цяло с 9%, каза Лопес.\r\nЦифрите показват \"силата на нашите продажби, въпреки трудностите, с които се сблъскахме през годината\", казва маркетинг мениджърът Ернесто Гонзалес.  Френският пазар бе засегнат от 17% увеличение на данъците върху тютюневите изделия, което принуди Habanos да повиши цените си с 8-10%.\r\nВпечатляващият ръст при пурите идва въпреки слабия растеж на световния пазар на луксозни тютюни, който се разширява с едва 1% през 2018 г.   За разлика от Европа, продажбите в Китай не са засегнати от по-строгите закони против тютюнопушенето. \"Регулаторната среда на тютюневия пазар става все по-сложна\", признава Лопес.    Ръстът идва и въпреки продължаващото ембарго върху кубинските продукти, които се продават на изключително доходосния американски пазар.\r\nHabanos е наполовина собственост на испанската тютюнева компания Altadis, която е притежание на британския гигант Imperial Brand.\r\nПрез 2017 г. Habanos отбеляза ръст на продажбите с 12%, достигайки рекордните 500 млн. долара, което отново бе предизвикано от огромно нарастване на китайското търсене.", "date": "2019.02.19", "title": "Рекордни продажби на кубински пури, Китай е \"главният виновник\""}
{"url": "https://www.actualno.com/interest/kitajski-fantastichen-blokbastyr-zastrashava-gospodstvoto-na-vladetelja-holivud-news_722762.html", "text": "  Първият китайски космически блокбастър е на път да се превърне във филма с най-високи приходи в страната досега и се явява като доказателство, че високобюджетните извънамерикански филми вече могат да се конкурират с Холивуд в полето на откровеното зрелище, предаде AFP.     \"The Wandering Earth\" е заработил повече от 3,9 милиарда юана (576 милиона долара) във вътрешния боксофис на страната, като с това е на път да засенчи 5,7 милиарда юана, спечелени през 2017 г. от сегашния шампион, \"Wolf Warrior 2\".\r\nБазиран на романа на китайския писател на научна фантастика Лю Циксин, филмът разказва историята - през очите на китайските герои - на проект за преместване на Земята от умиращо слънце с помощта на гигантски двигатели.\r\nФилмът е направен с бюджет от 50 милиона долара и се основава на гордостта на разрастващата се космическа програма на Китай. Освен това той е и демонстрация на напреднала технология за специални ефекти.  Режисьорът Гуо Фан споделя, че три четвърти от повече от 2 000-те специални ефекти са създадени от китайски екип.   Филмовият критик Ван Хейлин каза в скорошен коментар, че \"The Wandering Earth\" е свидетелство, че \"историческият момент за съперничество на Холивуд е настъпил“.\r\n\"The Wandering Earth\" е спечелил също 3,8 милиона долара в Северна Америка в 11-те дни от неговото пускане на пазара, което е най-големият приход за китайски филм за близо пет години.    Тъй като китайският президент Си Цзинпин упражнява строг контрол върху изкуствата и забавленията и изисква патриотични теми, всеки китайски филм, изобразяващ бъдещ свят, е длъжен да го вкара в политически очертания.\r\nНо филмът до голяма степен игнорира политиката, неспоменавайки управляващата комунистическа партия в Китай.\r\nКитайските герои фигурират по забележителен начин в действието, но цялостното послание на филма е в насърчаване на международното сътрудничество.   В ключова сцена китайски астронавт, изигран от актьора и специалиста по бойни изкуства У Джин - звездата на франчайза \"Wolf Warrior\", работи в тясно сътрудничество с руски колега в опит да спаси света.\r\nСъвместно продуциран от държавното дружество China Film Group Co. и пекинската Jingxi Culture and Tourism Co., \"The Wandering Earth\" също показва сцени - рядко срещани за китайски филм - на унищожен Пекин и срутващи се забележителности в Шанхай като апокалипсис.   Лю, носител на наградата „Хуго“, заяви в интервю за държавната телевизия, че в Китай липсва добра оригинална научна фантастика, но мощното \"чувство за бъдеще\" в бързо модернизиращата се страна е нещо добро за жанра.\r\nРежисьорът Фан призна, че пред китайските филми за научна фантастика все още има дълъг път, за да се изравнят с високите стандарти на Холивуд, но той е обнадежден.\r\n\"Научната фантастика е барометър на една нация.... Ако тази нация иска да прегърне света и да мечтае за бъдещето, тогава пътуването на китайската научна фантастика ще бъде океан от звезди и (има) светло бъдеще\" каза той за държавната телевизия.", "date": "2019.02.19", "title": "Китайски фантастичен блокбастър застрашава господството на владетеля Холивуд "}
{"url": "https://www.actualno.com/curious/3-te-dvojki-zodii-koito-ne-mogat-da-se-ponasjat-news_722812.html", "text": "        Овните са индивидуалисти, горди са и искат цялото внимание въхру себе си. Те обичат простичките истини и мразят да си усложняват живота. Докато Девите са истински мислители, които анализират непрекъснато случващото се наоколо и често изпадат в депресивни състояния. Овните не понасят това - те са ведри, животът е лесна задача за тях и приемат проблемите като предизвикателство. Докато Девите трудно се справят с непредвидени ситуации и действат много предпазливо. Евентуална любовна връзка между тях е немислима. Просто не си пасват! Вижданията им за любовта са коренно различни. Овните искат повече време, за да почувстват, че една връзка става сериозна, докато Девите моментално искат взаимоотношенията им да станат сериозни. Всичко между тези две зодии завършва с караници и в крайна сметка - никога не си проговарят.    Зодиите, които не могат да живеят под един покрив и това е доказано с хиляди примери. Лъвовете са домошари, обичат семействата си и цял живот се стремят да създадат здрава семейна среда, а те да бъдат главата на семейството. Козирозите са прекалено инатливи, за да допуснат някой да ги води или контролира. Точно за това и често се получават сбълсъци за надмощие, в които накая никой не печели, защото всеки държи на своето. Лъвовете са добродушни и прощават лесно, но Козирозите са възползват от добротата и им се качват на главата. Те са малко отмъстителни и когато нещо не им хареса, си го връщат двойно. Любовна връзка между тези две зодии е невъзможна. Единствено страстта ги подвежда в началото, но след това разбират, че освен нея, всъщност нямат нищо друго. Скандалите при тази зодиакална двойка никога не стихват. Водолеите си имат план в живота, който следват сериозно и не обичат някой да им се бърка и да решава вместо тях. Рибите от своя страна не допускат, че освен тяхната истина, съществува и друга. Гледането в различни посоки е основният недостатък на тази зодиакална двойка. Водолеите са много принципни, обичат реда и не понасят несправедливостта. А Рибите често се държат несправедливо спрямо тях и това ги изкарва извън релси. В любовен план положението е непоносимо. В началото връзката им тръгва измамно добре, но на по-късен етап всеки вади кирливите ризи и скандалите са неизбежни.  ", "date": "2019.02.19", "title": "3-те двойки зодии, които НЕ могат да се понасят  "}
{"url": "https://www.actualno.com/curious/pusnaha-seks-video-s-nikol-shercinger-grisho-ne-uchastva-video-news_722764.html", "text": "  В последните дни усилено се говори за и изглежда това няма да спре скоро. Първоначалната тема бе за това, че американската певица се е разделила с гаджето си , като за момента двамата \"са си дали почивка\".     В същото време хакери успяха да разбият \"облака\", на който бившата вокалистка на групата \"Pussycat Dolls\" си държи най-личните видеа и снимки. Те обаче вече не са толкова лични, след като хакерите разпространиха \"малка\" част от тях в интернет.    Сега на показ са две видеа. На първото красавицата показва задните си части по бельо и танцува, а второто е още по-любопитно. На него си личи, как тя и си лежат в леглото, а бившият ѝ приятел смело мачка гърдите на Шерцингер. Единственото сигурно за второто видео е, че то е от преди връзката на певицата с българската тенис звезда.   ", "date": "2019.02.19", "title": "Пуснаха СЕКС видео с Никол Шерцингер, Гришо не участва (ВИДЕО)"}
{"url": "https://www.actualno.com/crime/ass-ostavi-evgenija-baneva-v-aresta-news_722801.html", "text": "  Апелативният специализиран съд не пусна Евгения Банева от ареста, предаде БГНЕС.     Семейството бизнесмени Николай и Евгения Баневи бяха предадени от френските власти на разследващия екип от Специализираната прокуратура на 6 декември 2018 г.   Те са в ареста по обвинение за участие в организирана престъпна група за данъчни и длъжностни престъпления и пране на пари.\r\nМайката на бизнесмена Мария Банева също се сдоби в обвинение. 77-годишната жена ще отговаря за участие в организирана престъпна група за данъчни престъпления, присвояване и пране на пари. Мария Банева остана на свобода срещу 10 хиляди лева гаранция.  Николай Банев вече поиска да излезе на свобода, но и първоинстанционният Наказателен съд, и Апелативният спецсъд му отказаха.\r\nМеждувременно стана ясно, че Инициативен комитет е решил да издигне кандидатурата на Евгения Банева на евровота през май.   ", "date": "2019.02.19", "title": "АСС остави Евгения Банева в ареста"}
{"url": "https://www.actualno.com/kustendil/cyrkoven-hram-v-dupnica-razdava-drehi-za-nujdaeshti-se-news_722721.html", "text": "  Нова благотворителна акция започва в Дупница. Инициативата е под мотото \"Нуждаеш се от дрехи? Вземи. Желаеш да помогнеш? Остави.\" и се организира както в социалната мрежа, така и в храма на града \"Свети Георги Победоносец\".     Щендер с дрехи вече е поставена на централния вход на храма и всеки нуждаещ се може да избере това, от което има нужда. От друга страна, дупничани, които биха искали да дарят дрехи и обувки за деца и възрастни могат да го направят лично, като ги занесат в храма. От организаторите в социалната мрежа призовават за активност от дупничани и твърдят, че скоро ще бъде поставен шкаф за обувки и играчки, за по-голямо удобство при дарителството. Инициативата е на доброволци от групата “Споделената зима е топла”и Църковното настоятелство на храма и се реализира с личното съдействие на архиерейския наместник на Дупнишка духовна околия отец Георги Паликарски.  ", "date": "2019.02.19", "title": "Църковен храм в Дупница раздава дрехи за нуждаещи се"}
{"url": "https://www.actualno.com/burgas/obrazovatelna-lekcija-za-narkoticite-syvpadna-s-razkritie-na-nelegalna-narkolaboratorija-v-burgas-news_722755.html", "text": "  Поредният случай с разкрита нарколаборатория в Бургас съвпадна с първата среща за тази година на магистрати и ученици по повод дрогата и опасните последици, не само за здравето, но и изобщо за живота на младите хора.     В деня, в който се продеде дискусията от полицията съобщиха, че трима мъже на възраст 21 и 29 години са задържани, защото са произвеждали в избеното помещение към дома им синтетични наркотици. Намерени са хапчета, колби, червен фосфор, киселини, други материали, които се използват за тази дейност.   Зачестилите криминални случаи дадоха мотивация на магистратите да говорят пред абитуриенти от Профилираната гимназия за чужди езици „Васил Левски” по темата: „Видове наркотици, въздействие върху човешкия организъм и наказателна отговорност”. Учениците също се включиха в разговора, задавайки въпроси. Те искаха да знаят има ли полицейски чадър над разпространителите на наркотици, доколко полицията проверява анонимни сигнали и по други теми, които ги интересуват.\r\nЗаместник-административният ръководител на Бургаска апелативна прокуратура Йовита Григорова и старши инспектор Христо Грудов, който е началник група „Наркотици” към отдел „Криминална полиция” при ОДМВР – Бургас, отговориха на въпросите.  Прокурор Григорова обясни, че младите хора са най-засегнати от наркотиците, като потребители и разпространители. Тя алармира и за така наречения „друсан чай”, за който трябва да се внимава, защото е като обикновения чай, но с добавени синтетични канабоиди.\r\nСтарши инспектор Христо Грудов, напомни, че най-честите проблемите на полицията са с разпространителите на синтетични наркотици и марихуана. Той педупреди, че се касае най-вече за домашни лаборатории, при които в лоши хигиенни условия, неквалифицирани лица добиват неясни по рода си и химични субстанции. Разяснителните срещи ще продължат и с ученици от други училища в града.   ", "date": "2019.02.19", "title": "Образователна лекция за наркотиците съвпадна с разкритие на нелегална нарколаборатория в Бургас"}
{"url": "https://www.actualno.com/dobrich/martenici-zavladjaha-centyra-na-dobrich-news_722729.html", "text": "  В очакване на Баба Марта центърът на Добрич отново се превърна в открит базар за традиционните български символи от усукани бели и червени конци, съобщи кореспондент на .     Търговците споделят, че се търсят основно мартениците, изработени от естествени материали. По думите им много от артикулите се изпращат за наши сънародници, които живеят в други държави.\r\nОбщината предостави 253 места за продажба на мартеници, но част от тях все още не са заети. Повечето места са позиционирани на пешеходната зона. Базар за мартеници е организиран и на площад \"Стария орех\", както и на ул. \"Христо Ботев\".", "date": "2019.02.19", "title": "Мартеници завладяха центъра на Добрич"}
{"url": "https://www.actualno.com/politics/valeri-simeonov-shte-povede-listata-na-nfsb-na-evroizborite-news_722786.html", "text": "        Областните организации единодушно са подкрепили номинацията на лидера, като зад нея е застанала и партия „Средна европейска класа”, която, също като НФСБ, е част от „Обединени патриоти”.   Самият не дойде на коалиционния съвет в МС. Вместо него, депутатът Борис Ячев обясни защо е пропаднало единното явяване на националистическото обединение, предаде bTV. По думите му няколко седмици текли преговори в двустранен формат само с ВМРО, като от „Атака” не пращали представител. \"Не можем да позволим НФСБ безкрайно да чака и да протака, да гледаме как другите правят номинации, а ние да нямаме никаква подготовка\".  Депутатът за евентуален пореден обрат в предизборния сюжет: „Разговори в коалицията не е имало повече от месец. Не мога да кажа какво е добре. Ако има покана и организация за някакъв разговор с колегите, ние ще се отзовем, не сме високомерни“.\r\nПозицията на НФСБ за е, че преференцията с нисък праг руши коалиционното и политическото поведение, като създава излишна мотивация за боричкане в партийна листа. Така НФСБ ще гласуват и в пленарна зала срещу преференциите, стана ясно от думите на Ячев.   Припомняме, че Валери Симеонов подаде оставка като вицепремиер миналата есен след неколкомесечен натиск да го направи от страна на родители на деца с увреждания, които той нарече с обидни определения.    ", "date": "2019.02.19", "title": "Валери Симеонов ще поведе листата на НФСБ на евроизборите"}
{"url": "https://www.actualno.com/politics/sled-poreden-koalicionen-syvet-upravljavashtite-si-obeshtaha-da-izpylnjat-mandata-news_722767.html", "text": "   . Това заяви Волен Сидеров, лидер на партия „Атака” след в Министерски съвет, предаде БГНЕС.     По-правилното и по-доброто е да приемаме законите, да придвижваме темите, които хората очакват от нас. Може би това ще стане сега по-делово и по-спретнато в отсъствието на БСП, добави Сидеров. , категоричен е Сидеров.   Лидерът на ВМРО заяви, че БСП смятат, че през парламентаризма могат да си правят кампания за евроизборите и местните избори. Въпреки различията, които имаме по определени законопроекти, ние имаме един ангажимент - формиране на мнозинство и подкрепа на правителството до края на мандата. Това бе препотвърдено на коалиционния съвет, добави още Каракачанов.\r\nОт своя страна председателят на парламентарната група на ГЕРБ Цветан Цветанов каза, че партньорите изпълняват ангажиментите по . „От събираемостта, която е в момента отново ще имаме възможност за увеличение на доходите с 10% в края на тази година. Управленската програма се изпълнява в параметрите и по поетите ангажименти”, отбеляза още Цветанов.  Той коментира и от страна на БСП. „Това ще доведе до ограничаване възможността на депутатите да участват в парламентарната си дейност на форуми извън България – ПАСЕ, ОССЕ, също и като наблюдатели в изборните процеси. Това е дейност, която е вменена на българският парламентаризъм, сега ще трябва да го граничим, за да осигурим кворум в началото на пленарните заседания. . След като се отказват от това, това значи, че не знам дали въобще БСП ще участва в следващите , тъй като няма как да правиш политика, да защитаваш обществото, както и своите политики.\r\nБлагодаря на всеки от нас, който е отговорен към дисциплината, подчерта Цветанов. Ще продължим да говорим и с БСП, и с ДПС, посочи в заключение той.   ", "date": "2019.02.19", "title": "След пореден коалиционен съвет управляващите си обещаха да изпълнят мандата"}
{"url": "https://www.actualno.com/health/5-neverojatni-kachestva-na-krastavicite-news_722579.html", "text": "  Може би е излишно да казваме колко полезни са зеленчуците. Днес обаче ще поговорим за краставиците, които имат множество полезни свойства. Краставиците са нискокалорични и много полезни зеленчуци, които са подходящи за всяка една диета или здравословен режим.     Те съдържат множество полезни вещества, от които трябва да се възползвате. Краставиците са освежаващи зеленчуци, които имат изключително много ползи.     - запознати сте с фактът, че свободните радикали са вредни за здравето ви. Антиоксидантите, които се съдържат в краставиците блокират окисляването, а това е химическа реакция, която образува въпросните свободни радикали. Краставиците могат да намалят риска от множество заболявания, като например рак, хронични, белодробни и т.н.   - нека първо споменем, че краставиците са нискокалорични, което ги прави перфектни за диета. Също така съдържат много голямо количество вода, което също може да помогне при отслабването. Можете да ядете колкото искате краставици на ден, без да се притеснявате. Краставиците могат да се добавят към изключително много ястия, което ги прави лесно приложими. Също така могат да бъдат комбинирани с много храни. Ако искате да отслабнете лесно и бързо, доверете се на краставиците. Те съдържат множество полезни хранителни вещества, които ще са ви от полза по време на диета. Например магнезий, калий, множество витамини, фибри и т.н. - високото съдържание на вода в краставиците помага да поддържането на редовния стомах. Най-честата причина за запек е дехидратацията. Краставиците съдържат и фибри, които също помагат при този проблем.    - краставиците предотвратяват всички усложнения, свързани с диабета и влияят благоприятно върху кръвната захар. Опитайте се да хапвате повече краставици, ако имате проблеми с високата кръвна захар.     - тялото ви се нуждае от вода, за да функционира правилно. Ако нямате навика да пиете вода редовно, то напълно спокойно можете да се доверите на краставиците, които ще дадат на тялото ви нужното количество вода. Водата е много важна за процеси като регулиране на температурата и транспортиране на отпадъчни вещества или хранителни вещества. Също така можете да добавяте краставица във водата, която пиете ежедневно. Тази вода ще снабдява тялото ви с витамини и други нужни на тялото ви минерали.", "date": "2019.02.19", "title": "5 невероятни качества на краставиците"}
{"url": "https://www.actualno.com/cite/obsyjdanijata-po-izbornija-kodeks-se-provedoha-kasapski-news_722769.html", "text": "  „Дебатите по Избирателния кодекс бяха проведени по един касапски начин – 16 часа парламентарен дебат. Освен битката за преференциите левицата има още няколко неща, които поставяме на дневен ред, защото според нас са важни.     За да се подсигури честност на вота - машинното гласуване, гласуването в комисиите да се извършва с мнозинство 2/3, а не с обикновено, и възможността за касационна жалба до ВАС”. Това коментира народният представител от БСП Александър Симов пред Нова телевизия.    Що се отнася до въпроса, че в момента БСП са извън парламента, Симов коментира: „Ние сме извън парламента, за да спасим българския парламентаризъм, който беше подложен на чудовищна гавра. Сега извън парламента имаме възможност да говорим с гражданите и ще търсим за контакт всякакви граждански организации и политически организации, които искат да говорят с нас по тази тема.  „Гарантирам само едно, ние в БСП го знаем по най-трудни, най-тежкия, най-автентичния начин – не участваме в политически договорки. Правим това, което смятаме за правилно. Относно евентуална коалиция на БСП с АБВ, Симов заяви, че това е несериозно.\r\n\"Да се коалираш със самия себе си, това е като въображаем приятел. При това АБВ успешно се е свело до трима или четирима души”, каза той.   Според него към този момент въпросът с кого ще се коалира БСП след евроизборите не е важен. „За БСП най-важните въпроси са два – да се представи добре на изборите и да направи така, че изборите да бъдат честни - да се проведат по ясни и демократични правила”, заяви още депутатът от БСП.    \"Въпросът с кого ще управлява БСП можем да го поставим след предсрочни парламентарни избори, когато видим резултатите. Дотогава за мен е важно БСП да е изразител на интересите на гражданите”, коментира още Симов.\r\nТой подчерта, че гласуването в парламента показва категорично, че ГЕРБ и ДПС \"играят в тандем\".", "date": "2019.02.19", "title": "Обсъжданията по Изборния кодекс се проведоха касапски"}
{"url": "https://www.actualno.com/asenovgrad/zapochna-syshtinskata-terapija-na-4-godishnata-eva-stradashta-ot-sarkom-na-uing-news_722715.html", "text": "   Припомняме, че момиченцето страда от \"Сарком на Юинг\" и се налага лечението й да се провежда в Германия. Чрез медикаменти и процедури медиците там вече са стимулирали организма на детето да произвежда стволови клетки. Такива са извлечени по оперативен начин, след което е започнало провеждането на агресивна химиотерапия. Целта е имунитетът да бъде сринат до нула или казано на жаргонен език - \"да бъде рестартиран\". Едва след достигане на това, ще е възможно пресаждането на стволовите клетки, извлечени от организма на самото момиченце.     Всичко това обясни за бащата на - Евелин Чолаков. Той уточни, че се очаква, ако всичко върви по план, цялостното лечение на дъщеря му да продължи около пет години. По думите на Евелин Чолаков, към момента по дарителските сметки за малката асеновградчанка са постъпили общо около 200 000 лева от благодетели, благодарение на което е възможно продължението на терапията на момиченценто. Кампанията за набиране на средства за момиченцето не е приключила, като е планирано тя да продължи до цялостното оздравяване на детето.   Припомняме, че първите 100 000 лева за лечението на Ева бяха събрани чрез благотворителни инициативи, проведени от асеновградчани с различни интереси и работещи в разнообразни сфери. Благотворителното фото \"Покажи, че обичаш\", разположено за ден в центъра на Асеновград, събра над 150 влюбени, приятели и роднини, които си направиха общо повече от 130 снимки и дариха средства за благородната кауза. За целта на идеята инициаторите бяха подготвили рамки, перуки, очила и други аксесоари, чрез които повишиха настроението и предизвикаха вниманието на случайни минувачи. \"Искаме да кажем и покажем, че любовта няма граници и е най-доброто, което можем да си подарим един на друг.\", обявиха организаторите от Центъра за местни инициативи и развитие-Асеновград.  Те посочват, че през целия ден пред импровизираното благотворително фото се спирали хора от различни градове и възрасти, обвързани чрез всякакви отношения: влюбени двойки, групи приятели и колеги, майки и татковци с деца. Инициативата събра над 300 лева, които вече са преведени по сметката на Лизавета Иванова.", "date": "2019.02.19", "title": "Започна същинската терапия на 4-годишната Ева, страдаща от \"Сарком на Юинг\""}
{"url": "https://www.actualno.com/crime/otcepiha-rajona-okolo-podleza-na-su-sv-kliment-ohridski-news_722791.html", "text": "  Районът около подлеза на Софийския университет „Св. Климент Охридски“ е отцепен заради изоставен багаж. Това съобщиха за Агенция „Фокус“ от пресцентъра на МВР.     Изоставеният багаж е кашон, който се намира в района на спирка на градския транспорт. На мястото все още има полицейски екип, като все още няма резултат от проверката.   ", "date": "2019.02.19", "title": "Отцепиха района около подлеза на СУ \"Св. Климент Охридски\""}
{"url": "https://www.actualno.com/society/nad-72-mln-lv-za-infrastruktura-v-shest-industrialni-zoni-news_722760.html", "text": "  Рамково споразумение с трима изпълнители за над 72 млн. лв. без ДДС ще сключи „Национална компания индустриални зони“ ЕАД - София.     Поръчката е инженерингова (за проектиране, строителство и авторски надзор),  а инвестицията е предназначена за индустриалните зони на София, Божурище, Карлово, Кърджали, Суворово и село Телиш (Плевенско).   След като веднъж ги избере, компанията впоследствие за всеки отделен обект ще провежда вътрешен конкурентен избор.  Ако обаче при провеждане на процедурата се установи, че няма достатъчно на брой оферти, отговарящи на критериите и предварително обявените условия, рамковото споразумение ще бъде сключено и с по-малко от трима изпълнители. \r\nОриентировъчната дължината на подлежащата за изграждане улична мрежа е 22 км. За София е 600 метра, за Божурище - 13000 м, за Суворово - 3400 м, за Кърджали - 1200 м, за Карлово - 2300 м,за Телиш - 2200 м.  ", "date": "2019.02.19", "title": "Над 72 млн. лв. за инфраструктура в шест индустриални зони"}
{"url": "https://www.actualno.com/music/queen-shte-zabijat-na-oskarite-news_722776.html", "text": "  Британската рок група \"Queen\" ще свири на \"Оскарите\" в неделя, съобщиха организаторите. Биографичната лента за известния фронтмен на групата Фреди Меркюри \"Бохемска рапсодия\" има 5 броя , включително такава за най-добър филм.     Тази година, 28 години след смъртта на Меркюри, Рами Малек плени феновете на групата с отличната си интерпретация образа му, като той е един от главните фаворити за \"Queen\" за главна мъжка роля. Самият филм, според IMDB, е вторият фаворит за голямата награда след \"Зелена книга\".   \"Бохемска рапсодия\" реализира над 854 милиона долара в международния бокс-офис, превръщайки се в най-успешния музикален биографичен филм в историята.\r\nФреди ще бъде заменен в \"Queen\" на от звездата от \"American Idol\", Адам Ламбърт, който пее с  групата от 2011 година.   Снимка: Getty Images/Guliver    \"Не само, че трябваше да се уверя, че гласът ми се вдигна и знам всички думи… но по-страшното беше и възприятието на феновете. Това не е моя музика, която съм написал - това съм аз, като гост, с една от най-големите рок банди на всички времена, пея песните, на които един от най-великите рок певци на всички времена вдъхва живот. Фреди е незаменим!\", сподели преди време 37-годишният Адам.    Освен на \"Queen\" и Адам Ламбърт, гостите на церемония ще имат възможността да се насладят на изпълнението на Лейди Гага и , които ще представят номинираната песен \"Shallow\" от \"Роди се звезда\". Бет Мидлър ще пее парчето \"The Place Where Lost Things Go\" от филма \"Мери Попинз се завръща\".", "date": "2019.02.19", "title": "\"Queen\" ще забият на \"Оскарите\""}
{"url": "https://www.actualno.com/actualno/zashto-mediite-doprinasjat-za-ubijstvata-kato-v-novi-iskyr-news_722771.html", "text": "  Мъж семейството си в Нови Искър вчера, а година по-рано друг, пак там, направи , а после се самоуби.  В такива моменти е лесно човек да се подведе по лековати обобщения от рода на, че \"народът е изтрещял\", \"системата кара хората да правят това\", или пък че в самия Нови Искър има нещо специално, поличба, зло, ужас, проклятие. Обикновено в пакета са включени и евтини феминистки реакции от рода на, че това е болестно състояние на \"българският мъж\", който е злодей и боклук, или пък хора с пластмасова мисъл на чиновник решават, че това е, видиш ли, защото не сме приели Истанбулската конвенция. Но нека кажем друго, което все пак ни се струва очевидно: Тези убийства са откровено психопатски. Това е лудост в чист вид, патология, психическо заболяване, отключило се по един или друг повод. Тук обикновено има разделение между психилогия и психиатрия, като психолозите считат, че подобни зверства са все пак свързани със заобикалящата ни среда, определени травми в детството и пр., докато психиатрията смята, че се причинават от дефицити на серотонина, страхотен хормонален дисбаланс, генетичен проблем; тоест, сложната рулетка на ДНК е застинала в тежка аномалия, от която единственото спасение са хапчета. Този спор няма да се реши скоро, а и  вероятно истината е точно в междината между двете. Но има друго, което е отдавна установено.  То е следното: медиите имат пряка роля в насърчаването в реализацията на всякакви психически девиации. Това важи както за убийствата, така и за самоубийства - ако някой е по-любопитен, може да прочете Най-общо, това означава, че ако човек с лабилна психика се колебае дълго време дали да извърши престъпление или да посегне на живота си, попадайки в медиите на информации за друг човек, направил едното или другото, бива потикнат да направи тъкмо онова, което тъй или иначе отдавна броди в ума му. По подобна причина преди години се случиха и масовите самозапалвания - когато го направи един, окуражава онзи друг, който отдавна го обмисля. Психиатричните организации многократно са предупреждавали медиите за отключването на тази верига от девиации, в която всеки следващ предизвиква следващия.  Обаче познайте дали редактор на новинарска емисия няма да сложи подобно убийство като челна новина в информационния си блок. Особено пък знаейки, че ще го направи конкуретната телевизия. Резултатът е: потенциалният убиец от Нови Искър гледа осъществения убиец от Нови Искър и постепенно се пристъпва към и без това малкото психическо приплъзване, което е необходимо за едно лабилно съзнание. Ако за повечето хора криминалните новини са безпомощно повдигане на рамене в поредната новинарска емисия, за други са проект във въображението, който се активира, когато види това по телевизията. Давай, сега ти си наред. Значи можело. Ето, че може. Тези психологически механизми обаче нямат значение за религиозния култ към бога на рейтинга, който се храни по сходен начин с онова, с което се хранят повечето езически богове. Жертвоприношения.        Рейтинг: от . \n            Гласували общо: потребители               ", "date": "2019.02.19", "title": "Защо медиите допринaсят за убийствата като в Нови Искър? "}
{"url": "https://www.actualno.com/plovdiv/grajdani-signaliziraha-nato-za-incidenta-na-gara-plovdiv-news_722758.html", "text": "   . Според тях случилото се показва значителен риск за националната сигурност. Това пишат от гражданската инициатива \"За обществен и релсов транспорт\" и настояват за възстановяването на резервните жп трасета в града под тепетата.     \"Във връзка с с влак на частния товарен железопътен оператор от 16 февруари 2019 г., който причини материални щети и значителни проблеми с движението на влаковете в цяла Южна България, бихме искали да ви обърнем внимание, че . Това е така, тъй като при евентуална извънредна ситуация, без значение военна - свързана с прекъсване и повреждане на релсов път, или цивилна – пожар, наводнение, атентат или други целенасочени действия за блокиране на гара Пловдив, цялото влаково движение в посока от София – през Пловдив до Бургас/Турска/Гръцка граница, както и трасето Пловдив – Филипово – Карлово или Пловдив – Филипово – Перущица, както и Пловдив – Асеновград, ще бъде възпрепятствано и/или прекъснато\", пишат още от неправителствената организация.   По думите на гражданите това означава невъзможност или силно затруднение за бързото и ефективно дислоциране на военни и/или хуманитарни екипи/мисии на територията на цяла Южна България, а също и би прекъснало или силно затруднило жп връзката между страни – партньори от НАТО.\r\nОт инициативата са изпратили и създадена от тях карта, показваща голям брой премахнати през годините жп връзки, чиято липса в момента пречи за диверсифициране на движението при . В момента всички трасета водят към гара Пловдив и ако тя бъде блокирана, влаковете ще трябва да бъдат спрени или да заобикалят по много по-отдалечени маршрути, което в момент на криза, може да се окаже с катастрофални последици.  Трасетата и връзките, са оцветени в червен цвят - посочват от инициативата и продължават - в момента от направление София не съществува директен достъп до гара Филипово (трасето е демонтирано окончателно през 2017 г.). Сега, за да стигнат до тази гара и за да продължат по направление Бургас/Карлово/Панагюрище, влаковете задължително трябва да стигнат до гара Пловдив, да обърнат движението си и да се върнат към гара Филипово.   Ситуацията е подобна и от южната страна на града. През 2016 г. южното обходно трасе (в червено) е предадено от Национална компания \"Железопътна инфраструктура\" на Община Пловдив. То е прекъснато на няколко места, но иначе е със запазен релсов път. Това трасе осигурява обход на гарата от юг. \"По наша информация общината планира разширение на съществуващ автомобилен път и окончателно премахване на жп линията\", посочват още от организацията.    С жълт цвят е показано трасето Пловдив – Филипово, което също през годините е било обект на опити за премахване като тази тема продължава да се коментира и бъдещето на трасето е неясно.\r\nГражданите припомнят, че ситуацията в София е много сходна - като през годините са премахнати околовръстната железница на града, заобикаляща Централна гара от юг, и двете трасета, заобикалящи я от Север - през гара \"Биримирци\".\r\nСтава ясно и че писмото е изпратено и до министър-председателя Бойко Борисов, до министъра на отбраната Красимир Каракачанов и министъра на транспорта Росен Желязков.", "date": "2019.02.19", "title": "Граждани сигнализираха НАТО за инцидента на гара Пловдив"}
{"url": "https://www.actualno.com/viewpoint/probva-li-cvetanov-ili-njakoj-drug-da-kroi-shapka-na-borisov-news_722784.html", "text": "  Който е проследил драмата „Изборен кодекс“, няма как да не си е задал един простичък въпрос – защо? Този въпрос е екзестенциален за човешкото битие, тъй като всяко следствие си има причина и всяка причина води до следствие.     Така че – защо? Защо трябваше да минат две четения в комисия и пленарна зала, да се проведе 15-часов маратон на второ четене в пленарна зала, да се набутат ключови поправки от името на абсолютно неизвестната Анна Александрова (сигурно само семейството ѝ знае, че е депутат), да се обяснява по всички възможни телевизии преди и след приемането на измененията колко са хубави, как преференцията била всъщност корпоративен вот, как машинното гласуване още по предишния Изборен кодекс сега трябвало да работи без алтернатива и т.н., и т.н., за да дойде след това и изведнъж всичко това да се превърне в \" \", \" \" и прочие, и прочие.\r\nЗвучи като пиеса на лунатици. И основният извод е, че заради такива изпълнения няма нормален човек в тази държава, на който да не му е писнало от малоумщините, сътворявани от политическата класа и който на драго сърце да не ги прати на (понеже е демокрация, напишете си сами думичката/думичките).\r\nОбаче – под пластовете популистки вербални глупости, изникват някои интересни нещица. Първо – на вчерашната пресконференция Бойко Борисов обърна специално внимание на Цветан Цветанов като човекът, който в името на кворума отстъпил пред ДПС. Не е тайна, че от години къде по-прикрито, къде по-явно се дискутира дали Цветанов няма амбицията да стане следващия Бойко Борисов. Когато си номер 2, т.е. стигнал си много високо, но има още малко до върха, човешката амбиция е да се напънеш и да намериш начин да стъпиш на върха. Така че на дневен ред излиза въпросът – спретна ли Цветанов номер на Борисов, с идеята да го катурне? Естествено, това не може да стане само заради евентуалния провал на Борисов – за да има смисъл тази теория, трябва хем Борисов да падне, хем да има как Цветанов да седне на неговия стол (трон). А втората част от уравнението поне засега просто не се вижда как може да излезе!     Вариант номер две защо се стигна до политическата сапунка е външен натиск. Този натиск, който отдавна е родил народната приказка, че \"каквото каже водещият офицер, това става\". Не е тайна, че със сигурност и Запада, и Изтока разполагат с достатъчно влияние върху Борисов, въпросът е колко точно в конкретен момент. Така че измененията в Изборния кодекс може да са тръгнали заради натиск от едната страна, но другата да я е надцакала в задкулисната игра – с какво точно знаят само определен много малък кръг хора.\r\nПо-вероятно е обаче следното – Изборният кодекс да беше толкова нахално и нагло прекроен с идеята нещо да остане. Прилича на типичен пазарлък – първоначално вдигаш много цената, за да може след това, при пазаренето, да свалиш малко и хем да постигнеш своето, хем и другият да остане доволен. Признаците са налице – сега Борисов и ГЕРБ заговориха как ще връщат преференцията в старото положение, взеха да обясняват и как няма да стане точно изцяло машинно гласуване наведнъж, но не обелват и дума за други поправки – например тази за върху решенията на избирателните комисии, липсата на обновяването на избирателните списъци и изчистването им от и дори разумното искане на БСП (да се ненадяваш) членовете на СИК-овете задължителното да имат поне средно образование! Така че сметката е проста – правиш нещо толкова абсурдно, че да те атакуват всички и после се \"поправяш\", но покрай големия абсурд прокарваш по-малки, с които няма такъв обществен проблем, но които биха ти помогнали да опазиш и дори подобриш ситуацията в твоя полза що се отнася до другия екзестенциален въпрос на човешкото битие – запазването на властта, дойде ли ред на избори.\r\nВсе пак има и забавен момент в цялата пародия – хубаво е как всички \"ръководни\" (кавичките не са случайни, в ГЕРБ само един е ръководител) елементи от ГЕРБ ходят да си плюят в сурата сега по студиа и пресконференции, след като приеха без нито един глас против от гласувалите в пленарна зала (69 от 69 – доста символично) поправките на ДПС за преференцията.      Ивайло Ачев ", "date": "2019.02.19", "title": "Пробва ли Цветанов (или някой друг) да крои шапка на Борисов?"}
{"url": "https://www.actualno.com/sofia/razpolagat-mobilen-kabinet-za-vaksinirane-v-kv-hristo-botev-news_722788.html", "text": "  На 20 февруари в кв. „Христо Ботев“ (София) ще бъде разположен мобилен кабинет на СРЗИ за поставяне на ваксини срещу морбили. Това съобщиха от пресцентъра на Министерството на земеделието, храните и горите. Поводът са последните съобщения на Столична РЗИ за нови случаи на заболели от морбили на територията на кв. „Христо Ботев“. Днес в Столична община бе проведена среща за координиране на действията на здравните и общински власти за ограничаване разпространението на заболяването в гр. София.     В срещата участваха директорът на СРЗИ д-р Данчо Пенчев, зам.-кметът на гр. София Дончо Барбалов, председателят на здравната комисия към Столичен общински съвет д-р Веселин Милев, директорът на Дирекция „Здравеопазване“ д-р Моника Чеуз, кметът на район „Слатина\" Наталия Стоянова.   В изпълнение на указанията на Министерството на здравеопазването, Столична Регионална здравна инспекция ще разположи от 20 февруари мобилен кабинет с екип в кв. „Христо Ботев“, където ще бъдат поставяни ваксини срещу морбили на всички деца от 13-месечна до 18-годишна възраст, установени от общопрактикуващите лекари без данни за имунизация или с пропуск в имунизационния статус.\r\nМинистерството на здравеопазването е изпратило указания до всички Регионални здравни инспекции за предприемане на мерки за ограничаване на разпространението на заболяването и недопускане възникването на нови случаи. Една от мерките е всички общопрактикуващи лекари в страната да издирят и установят всички лица от 13-месечна до 18-годишна възраст без данни за имунизация и с пропуск в имунизационния календар. Разпоредено е такива лица незабавно да бъдат ваксинирани срещу морбили.  Министерството на здравеопазването се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.\r\nИнкубационния период на болестта е средно 9 до 21 дни, а симптомите силно наподобяват тези на остра вирусна инфекция. Заразяването става по въздушно-капков път. Усложненията вследствие на заболяване от морбили както при възрастни пациенти, така и при деца могат да са много тежки, а смъртността е 1 на 1000 случая.   ", "date": "2019.02.19", "title": "Разполагат мобилен кабинет за ваксиниране в кв. \"Христо Ботев\""}
{"url": "https://www.actualno.com/curious/4-te-zodii-v-koito-vsichki-sa-vlubeni-news_722818.html", "text": "        Най-чаровните омайници в Зодиака, които могат да ти завъртят главата само с погледа и присъствието си. Осанката им напомня за сила, жестовете им за власт, а усмивката им за страст. Овните са невероятни любовници и излъчват сексапил, на който никой не може да устои. За щастие външният вид и първото впечатление не лъжат, защото в леглото са огън. Най-големият плюс на тази зодия е, освен всички привлекателности, те са и изключителни романтици, когато се влюбят истински. Неустоими са!    Леката загадъчност около зодия Близнаци е основната причина след тях винаги да има опашка от ухажори. Те изглеждат леко свенливи, сдържани са в поведението и това е силен магнит за противоположния пол - той иска да ги разгадае. Освен това Близнаците са пословични красавци, които омайват, още преди да са казали дума. Не допускат лесно хора до себе си и това дразни всички, които им се възхищават отдалеч. Не можеш да избягаш от любовната магия на Близнаците. Няма по-големи любовчии от Стрелците. Техният живот никак не е скучен и винаги се вкарват във филми, от които после трудно излизат. Запазената им марка е да омаят повече от една \"жертва\" и да получават внимание от повече места. Това подхранва доволно самочувствието им, а то привлича околните. Стрелците могат да те накарат да се влюбиш в тях за една нощ и след това да не можеш да ги забравиш цял живот. Играта им е опасна, помисли, преди да се включиш.   Всяка зодия си има своя трик, така е и със Скорпионите. Те не са особено директни, влизат в разговора съвсем вяло и докато се усетиш, вече са на един дъх разстояние и те хипнотизират с поглед и леко докосване по ръката. Галантни са, свалките им са съвсем отработени и това подлудява. Точно, когато ти стане най-интересно, те се отдръпват. Именно така разпалват интереса от другата страна.", "date": "2019.02.19", "title": "4-те зодии, в които всички са влюбени  "}
{"url": "https://www.actualno.com/bgfootball/nov-interesen-transferen-hod-na-ludogorec-vzeha-i-napadatel-news_722778.html", "text": "  Ръководството на Лудогорец направи втори интересен трансфер в рамките на тази седмица. След като вчера бе оповестено, че опитния Станислав Манолев е подписал с клуба, сега е налице нова сделка.     Късно вчера ръководството на \"орлите\" е договорило нападателя Мавис Чибота.   За него се смята, че е бил голямата цел в селекцията на тима, но едва сега \"зелените\" са се договорили с тима му - Бней Яхуда.\r\nГолмайсторът на израелското първенство ще доиграе сезона в настоящия си тим, а от лятото на тази година ще премине в Разград.  Във финалните преговори се е включил и собственикът на клуба Кирил Домусчиев.\r\nКак се е представил итрачът, за да привлече интересът на българския шампион към себе си, разберете в .   ", "date": "2019.02.19", "title": "Нов интересен трансферен ход на Лудогорец, взеха и нападател"}
{"url": "https://www.actualno.com/politics/zamestnik-predsedatelite-na-sgs-podadoha-ostavki-news_722783.html", "text": "  Всичките трима зам.-председатели на Софийския градски съд Даниела Борисова, Десислава Попколева и Албена Ботева са подали оставки.     Оттеглянето им от постовете идва дни, след като новият председател на съда Алексей Трифонов встъпи в длъжност. Оставките са депозирани във Висшия съдебен съвет (ВСС). Съдийската колегия обаче отказа да ги разгледа на заседанието си. Съдебните кадровици решиха да отложат решението си, за да не се \"обезкърви\" съдът.   Попколева беше и.д. шеф на СГС от над една година, почти веднага, след като Калоян Топалов подаде оставка през октомври 2017 г. Тя е ръководител на Гражданското отделение – въззивни състави. Даниела Борисова пък ръководи Наказателното отделение и разглежда искания по Закона за специалните разузнавателните средства.\r\nАлбена Ботева е шеф на Гражданското отделение.  И трите оставки са депозирани във Висшия съдебен съвет и бяха предложени за включване като допълнителни точки в днешния дневен ред на Съдийската колегия. Но няма да бъдат разгледани днес. Мнозинството от колегията реши да отложи решаването на този въпрос. Драгомир Кояджиков призова колегите си да не обезкървяват СГС, както и да дадат шанс на новия председател Алексей Трифонов да формира свой екип, пише При гласуването четирима кадровици искаха оставките да бъдат обсъдени днес, а седем бяха против. Така решението на колегията по тях се отлага във времето.   Припомняме, че новоизбраният председател на СГС официално встъпи в длъжност на 12 февруари сутринта. Досегашният и.д. председател Десислава Попколева и зам.- председателите Даниела Борисова и Албена Ботева са пожелали успех на Трифонов. Той беше избран на поста на 27 ноември м.г. от Съдийската колегия на ВСС.    На 30 ноември 2018 година класираният на второ място за председател на Софийския градски съд (СГС) поиска отмяна на избора, съобщи БНР. Георгиев поиска от Върховния административен съд да отмени решението на Съдийската колегия на Висшия съдебен съвет. С решението на ВСС беше избран Алексей Трифонов. Припомняме, това е вторият конкурс, в който участва Георгиев. На предишния той бе единствен кандидат, но не му стигна подкрепа, за да бъде избран.\r\nСпоред Георгиев двама от съдебните кадровици са били предубедени при гласуването - единият е изнесъл невярна информация за негови акции във фалиралата КТБ, а вторият е убеждавал конкурента му да участва в конкурса. Съдия Евгени Георгиев коментира, че при гласуването във вторник Съдийската колегия не е отчела волята на мнозинството съдии в Софийския градски съд, които са го подкрепили. \"Много от членовете на ВСС - всички, които гласуваха за мен и една част, които гласуваха за другия кандидат, неколкократно са заявявали, че принципът на съдийското самоуправление е особено важен. При равни кандидатури трябва да се предпочете тази, която е съобразена с принципа на съдийското самоуправление\", каза Георгиев. Според него в случая кандидатурите са били наистина равни като компетентност като познаване на работата на съда, и като професионален опит. Няма основание те да отидат в изключението и да не се съобразят с принципа за съдийско самоуправление.", "date": "2019.02.19", "title": "Заместник-председателите на СГС подадоха оставки"}
{"url": "https://www.actualno.com/business/predsedateljat-na-kfn-otiva-da-raboti-v-ebvr-i-kaza-che-e-signalizirano-na-dans-za-zastrahovateli-news_722779.html", "text": "  Председателят на Комисията за финансов надзор Карина Караиванова напуска комисията от 1 март и преминава на работа в Европейската банка за възстановяване и развитие, където ще бъде представител на България в борда на директорите.     На извънредна пресконференция в КФН тя обяви, че още днес ще депозира в парламента оставката си и направи отчет за дейността си.   Според Караиванова оттеглянето ѝ няма да повлияе на процедурата за влизане на България в чакалнята към еврозоната. Някои от проверките в застрахователния сектор са стигнали до изводи, предадени на компетентните органи, включително ДАНС. \"Уведомили сме компетентните институции за факти и обстоятелства. Информацията, която касае различни компетентни институции, им е сведена като информация или сигнал\", каза Караиванова и отказа да конкретизира за кои компании и за какво точно става въпрос.\r\nПо отношение на казуса с фалиралия застраховател \" \", тя смята, че пропуските не са само български.  ", "date": "2019.02.19", "title": "Председателят на КФН отива да работи в ЕБВР и каза, че е сигнализирано на ДАНС за застрахователи"}
{"url": "https://www.actualno.com/showbusiness/pochina-morjakyt-ot-snimkata-celuvka-na-tajm-skueyr-news_722780.html", "text": "  На 95-годишна възраст почина Джордж Мендоса, герой от снимката на Алфрес Айзенштад \"Целувка на Тайм скеуър\". Кадърът е направен на 14 август 1945 година и след като президентът Труман обявява предстоящата капитулация на Япония.     Снимката се превръща в символ на края на Втората световна война, предаде meduza.io.   Фотосът запечатва целувката между Мендоса и Грета Фридман. Фридман умира през 2016 година на 92 години.\r\nПрез годините са правени много предположения кои са хората на снимката. Окончателно личността на Мендоса и Фридман са установени преди няколко години с помощта на технология за разпознаване на лицата.  Вижте снимки на двамата ", "date": "2019.02.19", "title": "Почина морякът от снимката \"Целувка на Тайм скуеър\""}
{"url": "https://www.actualno.com/business/goranov-obeshta-udyljava-se-srokyt-za-kasovite-aparati-no-samo-za-njakoi-news_722730.html", "text": "  До края на септември тази година (2019) ще бъде удължен срокът за подмяна на касовите апарати, но само за регистрираните по ДДС юридически лица. Това каза пред bTV финансовият министър Владислав Горанов.     Интересен факт е, че сред регистрираните по ДДС са и много от търговците на горива, които вече се оплакаха много силно заради мярката и се наложи да идват уверения от държавата, че няма да трябва да сменят два пъти за една година апаратите.   Горанов уточни, че за другите юридически лица срокът си остава 31 март. По думите му, много от тези субекти - предимно дребни еднолични търговци, вече изпълнили изискванията.\r\nДумите на финансовия министър са факт, след като говорителят на НАП Росен Бъчваров доскоро твърдеше, че 31 март ще важи за всички.  ", "date": "2019.02.19", "title": "Горанов обеща - удължава се срокът за касовите апарати, но само за някои"}
{"url": "https://www.actualno.com/asenovgrad/razhlopaha-se-novite-plochki-na-centyra-v-asenovgrad-meseci-sled-postavjaneto-im-news_722713.html", "text": "   Няколко сигнала са подадени за това, към общината. Пред градската управа граждани алармират, че на няколко места в центъра плочките са пропаднали и са се образували нарушения по настилката. В социалните мрежи се срещат коментари на асеновградчани, които посочват, че е изпълнен некачествено.     \"Пределно ясно беше, че ще се разхлопат\", коментират недоволни от случващото се. Граждани подчертават, че в голяма част от площада плочките не само са криви, но и са възникнали неравности във вид на вълни. Повдигането и  разместването на паната причиняват неудобство на пешеходците, особено след като е валяло дъжд. Технологията, която е ползвана в Асеновград, е подреждане на плочките върху пясъчна основа. А вероятната причина за разместването им е недостатъчно добро залепване.    Очаква се през настоящата седмица да бъде извършена проверка от експерти, които ще направят оглед, относно качеството на ремонта. След инспекцията, най-вероятно плочките ще бъдат пренаредени, като ремонтните дейности по отстраняване на нередностите ще бъдат за сметка на строителя, съобщават от местната управа. Припомняме, че през изминалото лято се наложи подмяната на около 3 300 квадратни метра настилка на централния площад в Асеновград заради изпълнението на проекта за Воден цикъл в града.", "date": "2019.02.19", "title": "\"Разхлопаха\" се новите плочки на центъра в Асеновград, месеци след поставянето им"}
{"url": "https://www.actualno.com/blagoevgrad/pyrvoto-bebe-v-blagoevgrad-s-lichen-podaryk-ot-kmeta-news_722723.html", "text": "  Първото бебе за тази година в Благоевград - малкия Кристиян получи лично подарък от кмета на града д-р Атанас Камбитов - триколка. Подаръкът беше връчена в дома на момченцето, а неговите родители благодариха на кмета за добрия жест.     Кристиян получи и специална грамота, на която пише \"Бебе на годината за Благоевград 2019\".   Той е второто дете за родителите си Златка и Димитър Митреви. Ражда се със завидните мерки 4,230 кг. и 55см. височина.  „Нека има безгрижно детство и много късмет. Здраве и благоденствие за цялото семейство!“, пожела кметът д-р Камбитов в дома на новороденото момче.", "date": "2019.02.19", "title": "Първото бебе в Благоевград с личен подарък от кмета"}
{"url": "https://www.actualno.com/cite/estestveno-che-znachenie-imat-pravilata-no-tova-koeto-ima-naj-goljamo-znachenie-e-voljata-na-horata-news_722726.html", "text": "  Така вицепремиерът Томислав Дончев обобщи отговора си на въпрос защо Бойко Борисов трябва да се намесва и какво говори това за авторитета на парламента.     По думите на Дончев пред Нова телевизия, всеки политически организъм си имал система за вземане на решение и в дадени случаи не е хубаво да вървиш на инат. Ставало въпрос за 100 000 членове и не можело да се гарантира, че всеки от тях постоянно си спазва задълженията и не „кривва”.   ", "date": "2019.02.19", "title": "Естествено, че значение имат правилата, но това, което има най-голямо значение, е волята на хората"}
{"url": "https://www.actualno.com/politics/donchev-namekna-za-vytreshni-problemi-v-gerb-zaradi-sapunkata-izboren-kodeks-news_722727.html", "text": "  В политиката много аргументи – състоятелни и не съвсем състоятелни, могат да бъдат изтъкнати в защита на дадена теза, но за мен взетото решение за преференцията в Изборния кодекс беше грешно. Така вицепремиерът Томислав Дончев коментира относно вече приетите поправки за в Изборния кодекс – с 69 от 69 гласували депутати на ГЕРБ.     На изричен въпрос защо Бойко Борисов трябва да се намесва и какво говори  това за авторитета на парламента, Дончев отговори, че всеки политически  организъм си имал система за вземане на решение и в дадени случаи не е  хубаво да вървиш на инат. . Естествено, че значение имат правилата, но това, което има най-голямо значение, е волята на хората, обобщи Томислав Дончев.    , продължи Дончев, но се съгласи, че точно тази грешка едва ли може да се сравнява с лапсус. Освен всичко друго, тази грешка звучала много лошо в ушите на гражданите, защото не им се давало да пренареждат листите, които партиите редят, каза още вицепремиерът.\r\nПопитан от Нова телевизия . Безспорно желанието на гражданите е по-важно от волята на партията, добави той.   . Припомняме, че точно с компромис с кворума вчера (18 февруари) премиерът Бойко Борисов обясни защо се е стигнало дотук – соченият за дясна ръка на Борисов и председател на парламентарната група на ГЕРБ Цветан Цветанов бил взел такова решение в края на миналата седмица – да се гласуват промените в Изборния кодекс, заради кворума и\r\nВицепремиерът разкритикува и лидера на БСП Корнелия Нинова за думите ѝ, че можело да се фалшифицират протоколи от секционните избирателни комисии. Как ще се фалшифицират протоколи, като има представители на всички политически партии, попита Дончев и не коментира промяната, че вече ще се вземат с обикновено, а не квалифицирано мнозинство.   По въпроса с Дончев използва думата \"дъвка\" и напомни, че в Европа две държави наскоро се отказали от този тип гласуване. Било глупаво и да се наемат машини, защото трябвало да се дава гаранция за сигурността, а как можело да стане това при наем, продължи с аргументите вицепремиерът, намеквайки защо ГЕРБ почна да дава назад и за машинното гласуване.    За финал Дончев коментира и проблемът с корупцията, като призна, че има корупция, но неглижира нещата с твърдението, че всеки, който се гневи, сигурно има член на семейството, който е давал например рушвет на пътен полицай, за да се отърве от акт за нарушение. Освен това другите балкански държави не били много по-добре от България, каза вицепремиерът след като му беше посочено, че вече пред нас в индекса на Transparency International вече са държави като Суринам и Гана. Припомняме, че според началника на кабинета на Бойко Борисов и бивш МВР министър Румяна Бъчварова обаче .", "date": "2019.02.19", "title": "Дончев намекна за вътрешни проблеми в ГЕРБ заради сапунката \"Изборен кодекс\""}
{"url": "https://www.actualno.com/america/byrni-sandyrs-se-kandidatira-za-prezident-na-sasht-news_722811.html", "text": "  Сенаторът от Върмонт Бърни Сандърс обяви във вторник, че ще се кандидатира за президент на САЩ, започвайки втората си кампания за Белия Дом след изненадващо силното си представяне на вътрешните избори на Демократическата партия през 2016 година, предава AFP, цитирани от \"Фокус\".     Сандърс, на 77 години, обяви това в рамките на радио интервю в домашния си щат Върмонт.   „Исках да хората от щат Върмонт да разберат за това първи“, заяви той.  ", "date": "2019.02.19", "title": "Бърни Сандърс се кандидатира за президент на САЩ"}
{"url": "https://www.actualno.com/europe/shefyt-na-omv-severen-potok-2-slaga-kraj-na-ukrainskija-monopol-news_722740.html", "text": "  Стартирането на газопровода \"Северен поток 2\" ще сложи край на \"украинския монопол\" по въпросите на транзита на газ, заяви в интервю за германското издание Frankfurter Allgemeine Zeitung ръководителят на австрийския концерн OMV, участващ в изпълнението на проекта \"Северен поток 2\".     След стартирането на газопровода източноевропейските страни ще загубят възможността да поставят прекалено високи цени за транзит, което е положително нещо от гледна точка на конкуренцията, казва Райнер Зеле, цитиран от БГНЕС.\r\nСпоред него обаче Украйна не трябва да бъде пренебрегвана, тъй като Европейският съюз ще се нуждае от повече синьо гориво  след като се отказа от атомната енергия и въглищата.\r\nЕто защо енергийните компании, включително OMV, ще се интересуват от използването на всички налични транзитни маршрути, добавя Зеле.  Има ясен баланс между Европа и Москва по енергийния въпрос, твърди още ръководителят: единият се нуждае от газ, а другият – от пари от неговата продажба.\r\nТой също така припомни, че Русия за последните 50 години остава надежден доставчик на синьо гориво.     Проектът за газопровод \"Северен поток 2\" предвижда изграждането на два тръбопровода от руския бряг през Балтийско море до Германия. Общият капацитет на газопровода ще бъде 55 млрд. куб. м газ годишно. Очаква се проектът да бъде реализиран по-късно тази година.\r\nКиев активно се бори срещу „Северен поток 2“, страхувайки си да не загуби приходите от транзита на руско гориво. Редица европейски страни, като Полша, Латвия и Литва, както и САЩ, които се опитват да продават техния втечнен природен газ в ЕС, са негативно настроени към проекта.", "date": "2019.02.19", "title": "Шефът на OMV: \"Северен поток 2\" слага край на украинския монопол"}
{"url": "https://www.actualno.com/blagoevgrad/kmetyt-na-petrich-zastana-nachelo-na-mestnoto-shestvie-v-pamet-na-levski-news_722724.html", "text": "  Вчера, 18 февруари, в Петрич се проведе шествие за почитане на паметта на Апостола на свободата - Васил Левски. 146-тата годишнина от неговата смърт беше почетена от гражданите на Петрич, които през целия ден участваха в различни мероприятия, посветени на повода. Пешеходното шествие започна точно в 18:00 часа и беше водено лично от кмета на града - Димитър Бръчков.     Председателят на Народното събрание Цвета Караянчева също беше гост в града. Тя изнесе празнично слово, посрещнато от шумните аплодисменти на петричани.   Събитието продължи с прочит на писмо на Апостола, прочетено възпитаници на общинския детски комплекс.  Шествието завърши с поставянето на цветя на паметника на Васил Левски, където бяха положени венци от различни представители на обществения и културния живот в града.\r\nПаметта на Апостола беше почетена и в Разлог и Благоевград, а днес се очакват мащабно тържество и в Сандански.  ", "date": "2019.02.19", "title": "Кметът на Петрич застана начело на местното шествие в памет на Левски"}
{"url": "https://www.actualno.com/health/bezplatni-pregledi-za-glaukoma-vyv-vma-news_722745.html", "text": "  Във връзка със Световния ден за борба с глаукомата, Клиниката по очни болести на ВМА организира кампания за безплатни прегледи.     Специалистите ще консултират всеки работен ден в периода 5-29 март, от 14.00 до 17.00 часа, в кабинет № 207 в поликлиниката на ВМА. За целта е необходимо да бъде направено предварително записване на тел.: 02/ 92 26 190 – от 11.00 до 13.00 часа. Записването започва на 20.02.2019 г. и ще продължи до изчерпване на часовете.   Не се изисква направление от личния лекар.\r\nНа 14.03.2019 г., от 15.00 часа в Аулата на ВМА, съвместно с пациентска организация „Глаукома“, ще бъде проведена и лекция по темата.  ", "date": "2019.02.19", "title": "Безплатни прегледи за глаукома във ВМА"}
{"url": "https://www.actualno.com/crime/skandal-koj-da-polzva-komputyra-li-e-dovel-do-chetvornoto-ubijstvo-v-novi-iskyr-news_722703.html", "text": "  Кой да седне на компютъра – това е поводът за второто масово убийство в Нови Искър в рамките на малко повече над година, пише в. \" \".     Според материала, 25-годишният Георги Георгиев е извършил ужасяващото деяние именно заради тази тривиална причина. Медията изтъква, че той е имал – нещо, което се разбра вчера (18 февруари), а постоянното висене в интернет само влошило нещата. Но тепърва ще има проверка дали всъщност младият мъж е диагностициран с психично заболяване.   Защо обаче се е стигнало до това състояние на младия мъж? Сигурна версия засега няма, но се лансира версия, че състоянието на Георги се влошило преди години, когато бил набит – заради това, че опитал да защити брат си Александър. Той страдал от лека умствена изостаналост, два пъти минавал операции заради преплитане на черва, без които е щял да загине, имал и астма. А Георги бил болен от туберкулоза в късен стадий, травматична епилепсия, алергичен артрит, себореен дерматит. Майка му Ирена събирала пари да го лекува включително с кампания по една от националните телевизии.\r\nМайката е била личен асистент на двамата си синове, а бащата е пенсионер, пише в текста към кампанията. Към миналата година Георги е трябвало да постъпи за лечение в Държавната психиатрична болница в село Карвуна. А Ирена е категорична и излива душата си във Facebook, че в България никой не се интересува от болните и всеки се оправя сам.  Всъщност версията, която изглежда най-вероятна за извършеното с брадва четворно убийство е, че Георги не е издържал след поредна препирня с Александър за това кой да седне на лаптопа.\r\nПрипомняме, че на 2 януари, 2018 година отново в Нови Искър - на двама мъже, две жени и момче. Първоначално жестокото престъпление влезе в като петорно, но бързо се оказа, че има и шеста жертва – Кети Кюхова. Посоченият като заподозрян номер едно н  като много опасен, интелигентен и дори човек с военна подготовка – с  опит от Френския легион, но дни по-късно изведнъж се оказа, че той се е  самоубил!   Наложи се прокуратурата и следствието да обясняват противоречивите  данни и сигнали от случая, като в обясненията лъснаха смехотворни  изказвания – например заключението на ръководителя на Следствието  Борислав Сарафов, че \"това просто е човек, който е легнал и се е  самоубил\" или \"питайте кучетата\" на въпрос защо Ангелов не е бил засечен  при операция с кучета и термокамера в района, в който след два дни беше  намерен мъртъв и въобще как така убиец, който е прострелвал за  по-голяма сигурност всяка жертва и в главата т.е. явно свикнал с такъв  тип насилие човек, изведнъж ляга и се самоубива. А покрай цялото търсене  изкочи и труп на мъж на 10 километра от Нови Искър – случайно открит и  неизяснено какъв е този случай.    ", "date": "2019.02.19", "title": "Скандал кой да ползва компютъра ли е довел до четворното убийство в Нови Искър?"}
{"url": "https://www.actualno.com/politics/goranov-obeshta-da-napusne-politikata-ako-imalo-neshto-neredno-s-jilishteto-mu-news_722728.html", "text": "  Не просто ще напусна жилището си, а политиката изобщо. Това заяви финансовият министър Владислав Горанов на изричен въпрос на bTV какво ще направи, ако прокуратурата открие нещо нередно относно жилището, дарено му за безвъзмездно ползване от кръстника му Иван Сариев.     Засега не е ясно какво откриха КПКОНПИ и прокуратурата по въпроса има ли конфликт на интереси в случая. Дотук официално обяснява, че чака КПКОНПИ да завърши проверката, а от комисията твърдят, че са предали всичко на държавното обвинение. Евентуално на 8 март може да се очаква някакво официално развитие.   Преди днешните си думи, Горанов не видя проблем, че ползва безплатно чуждо жилище - то било на кръстника му, когото смятал за свой роднина. \"Ако имах някакви притеснения, нямаше да го декларирам\", каза Горанов преди време, макар че законът го задължава да го направи. Според обясненията му семейството се нанесло в луксозното жилище в комплекса \"Есте\" на братя Домусчиеви, защото се стресирало - тогава живеели на 10-ия етаж. \"Жилището е купено от него (Сариев) с инвестиционна цел, всички сметки за ползването на жилището заплащах аз\", обясни Горанов в началото на декември. Бизнесменът и съпругата му Снежана имат поне десетина фирми, които подопечните на Горанов данъчни органи би трябвало да контролират. От НАП уверяват, че са правени проверки и няма нищо нередно.", "date": "2019.02.19", "title": "Горанов обеща да напусне политиката, ако имало нещо нередно с жилището му"}
{"url": "https://www.actualno.com/healthy/bls-neobhodimi-sa-po-tejki-nakazanija-za-nasilieto-nad-medici-news_722735.html", "text": "  \" \". Това е мотото на акцията на Българския лекарски съюз срещу насилието над медици. Тя е продължение на стартиралата през 2017 г. национална кампания под надслов \"Да спасяваш е призвание, не заслужава наказание\".     Необходими са по-тежки наказания, защото се увеличават  случаите на агресия срещу медиците. Това заяви пред БНТ д-р Иван Маджаров, председател на БЛС.   Д-р Маджаров коментира задържането на медици във връзка със злоупотреби с издаване на ТЕЛК във Варна.\r\n\"Приветствам действията на прокуратурата, трябва да се стигне до края, защото ако няма ефективни наказания, оставаме само с впечатление за акции, които компрометират колеги и от това цялата гилдия страда\", категоричен е медикът.  \"Местата, където се случва насилието над медици, са критични. От една страна са притеснени за здравето на техен близък хора и е нормално да бъдат афектирани, от другата са лекарите и медицинския персонал, които работят под напрежение.\r\nЗатова . Ако се е допуснало такова, трябва да има бързо производство. От 10,20, 30 заведени дела, има 1-2 ефективни присъди, това довежда до чувство за безнаказаност\", каза председателят на БЛС.   Д-р Маджаров коментира и жестокото четворно убийство в Нови Искър и предполагаемото психично заболяване на извършителя, който уби семейството си.    \"Освидетелстването на психично болните е голям проблем - не е добре за никой да бъде ненужно освидетелстван, това слага един печат на човека, че той има такова заболяване. Освен това, тези хора също имат право да живеят сред близките си\", обясни той.", "date": "2019.02.19", "title": "БЛС: Необходими са по-тежки наказания за насилието над медици "}
{"url": "https://www.actualno.com/asia/binali-jyldyrym-oficialno-shte-opita-da-stane-kmet-na-istanbul-news_722711.html", "text": "  Председателят на турския парламент Бинали Йълдъръм подава оставка от поста. Причината е, че ще се кандидатира за кмет на Истанбул на местните избори в Турция на 31 март, предаде БГНЕС.     Йълдъръм е депутат от 2002 година, а след това 13 години е бил министър на транспорта. Министър-председател на Турция е в периода от 2016 до 2018 година, а след прехода на страната към президентска република беше избран за председател на парламента.   Йълдъръм се смята за един от най-приближените на президента Реджеп Ердоган.", "date": "2019.02.19", "title": "Бинали Йълдъръм официално ще опита да стане кмет на Истанбул"}
{"url": "https://www.actualno.com/politics/danail-kirilov-bsp-izbraha-naj-poslednija-moment-za-promjana-v-cik-news_722743.html", "text": "  \"Ако БСП искрено искаха промяна на ЦИК, можеха да я направят през декември или по-рано, но те избраха възможно най-последния момент.\" Това каза председателят на правната комисия и депутат от ГЕРБ Данаил Кирилов в интервю за БНТ. Той обясни, че промените в състава на ще се направят заради стабилността в страната.     \"Да се отговори на най-крайното обвинение, което може да се постави, срещу стабилността и интегритета на избирателна комисия\", допълни Кирилов.   \"Опонентът ни всячески се стреми да създаде основание да твърди, че , че има нещо грешно. Така той смята да оправдава загубата си в бъдеще. По тази причина са неизчерпаеми възможностите, той да навежда всякакви мними аргументи. В конкретния случай е точно това\", подчерта той.\r\n\"Ако БСП искрено искаха промяна на ЦИК, можеха да го направят през декември и преди декември, но те избраха възможно най-последния момент\", коментира председателят на правна комисия. \"Ако ние бяхме казали през декември, започваме тогава нямаше само в България, но и извън България да се каже, ами то по правилата на Венецианската комисия това е лошо, няма да има достатъчно време ЦИК да се създаде\", отбеляза той.  \"Мандатът на този ЦИК изтича на 30 март. Имаме време да направим публична процедура за обсъждане и приемане на кандидатури, но при всички положения това предполага една нестабилност\", обясни депутатът от ГЕРБ. Той заяви, че сегашното ръководство на БСП няма доверие на част от състава на комисията, но според него това са си техни вътрешнопартийни проблеми и въпроси.\r\n\"Ние много сме критикували през тези 5 години ЦИК. Особено, и с огледа на генезиса на ЦИК, с оглед на правилата за избор, които са в кодекса на Мая Манолова, но сега след 1 месец, като загрявка, като старт за следващите избори, ние ще правим избори за ЦИК\", допълни Данаил Кирилов.   ", "date": "2019.02.19", "title": "Данаил Кирилов: БСП избраха най-последния момент за промяна в ЦИК"}
{"url": "https://www.actualno.com/africa/presledvane-na-atentator-v-kajro-zavyrshi-s-vzriv-i-ubiti-policai-news_722705.html", "text": "  Експлозия е избухнала в историческия център на Кайро близо до университета \"Ал Азхар\", съобщава телевизия Sky News Arabia, цитирана от БГНЕС.     По първоначална информация двама полицаи са загинали при взрива, а други трима са ранени.   Експлозията е станала, докато полицията преследвала заподозрян. Най-вероятно той се е самовзривил и е загинал на място.\r\nРайонът е блокиран. Екип сапьори обезопасява мястото.  Според информация на правоохранителните органи заподозреният е бил издирван за това, че в петък (15 февруари) хвърлил взривно устройство в джамия в района на египетската столица.", "date": "2019.02.19", "title": "Преследване на атентатор в Кайро завърши с взрив и убити полицаи"}
{"url": "https://www.actualno.com/america/obedinenie-ot-desetki-shtati-dade-trymp-na-syd-zaradi-izvynrednoto-polojenie-news_722706.html", "text": "  Обединение от 16 американски щата, водени от Калифорния, съдят американския президент Доналд Тръмп за решението му да обяви , съобщи The New York Times, цитиран от БГНЕС.     Извънредното положение ще позволи на президента да заобиколи Конгреса и да получи финансиране в размер на 5,7 милиарда долара за стена по границата с Мексико. В момента Конгресът дава малко над 1,3 млрд. долара, които стигат за около 90 километра ограда, а 5,7 млрд. долара ще стигнат за малко под 400 километра.   Искането на щатското обединение е внесено в Районния съд на Сан Франциско, Калифорния само три дни след като Доналд Тръмп обяви извънредното положение. В материалите по делото 16-те щата настояват, че президентът няма правомощия да отклонява средства за строеж на стена, защото Конгресът контролира разходите.\r\nМеждувременно пред Белия дом имаше малък протест заради решението на Тръмп да обяви извънредно положение.  ", "date": "2019.02.19", "title": "Обединение от десетки щати даде Тръмп на съд заради извънредното положение"}
{"url": "https://www.actualno.com/business/jestoka-konkurencija-za-otsechkata-na-am-struma-prez-kresnenskoto-defile-news_722704.html", "text": "  Най-големите български строителни компании и фирми от Италия и Турция са кандидати да строят магистрала “Струма” през Кресненското дефиле. Офертите бяха отворени в петък (15 февруари), а търгът привлече рекорден интерес - вероятно и поради това, че е един от най-скъпите пътни проекти у нас, защото индикативната стойност на обществената поръчка е 444 796 305 лв. без ДДС, пише в. \" \".     Спечелилият поръчката ще трябва да я изпълни за 1556 дни, като за това време трябва хем да изготви проекта, хем да извърши фактическото изграждане на участъка. Но конкуренцията е голяма - 27 компании, обединени в консорциума, искат да спечелят.   Само една фирма обаче участва сама - \"ГБС Инфраструктурно строителство\". Другите големи български фирми, които искат поръчката, действат в обединения. \" \", която съвсем скоро подписа договор за пак на \"Струма\", играе с още няколко родни компании. Български е консорциумът, воден от “Хидрострой”, която в момента изгражда отсечка от магистрала “Хемус”. Български обединения са и тези, в които са “Трейс груп”, “ПСТ Груп”, “Грома холд” (бившата \" \").\r\nСред кандидатите за магистралата през дефилето са и турските “Дуйго” и “Доуш” в отделни консорциуми. “Дуйго” спечели поръчка за част от жп линията Елин Пелин-Костенец - най-сложния и скъп участък от Елин Пелин до Вакарел. Офертата бе за 498,9 млн. лева без ДДС. Турската фирма в консорциум изгражда и найголямо летище в света - “Ататюрк” в Истанбул. “Дуйго” бе и кандитат за тунел “Железница”, но не бе класирана. Компанията има 400 машини и е с персонал от над 2 хил. души. “Доуш” пък в консорциум бе един от строителите на втория лъч на метрото в София, като изгради участък на стойност 329 млн. лв. “Доуш” направи и тунел, свързващ всички метростанции на третия лъч, който се изгражда в момента. Турската компания направи и участъка от магистрала “Тракия” между Карнобат и Бургас.  Италианската “Тодини”, която е сред кандидатите, също е позната в България. Тя участва в състезанието за тунел “Железница”, но също не бе класирана, а преди това се включи в търга за една от другите отсечки на “Струма”. Компанията е основана след Втората световна война. Първият договор в чужбина е в Алжир и в Източните Балкани. От компанията посочват, че след това са започнали работа в още държави, сред които и България. Дружеството оперира и в Централна Азия и Африка. Участвало е и в строежа на сгради и съоръжения, свързани с Олимпийските игри през 2004 г.\r\nСловашката “Вахостав-СК” е един от сравнително новите играчи по пътни проекти, които се обявяват у нас. Компанията акцентира върху изграждане на пътища, мостове и тунели и железопътни коридори. Фирмата е една от трите най-големи строителни компании в Словакия. Тя е и един от шестимата кандидати за строителството на лот 2 от пътя Мездра - Ботевград.   Днес, 19 февруари, в АПИ ще бъдат отворени офертите и за втория лот от участъка между Кресна и Крупник. Той е с дължина от 10,4 км, включен е и обходният път на Кресна, който е 5,5 км. При обхода на града ще бъде изградена и площадка за отдих с електричество, вода и канализация. От нея ще има и връзка с Кресна. В отсечката ще бъдат построени 4 тунела с обща дължина от близо 2 км. Те ще са с инсталации и системи за пожароизвестяване, вентилация, електроснабдяване, осветление, управление на движението и други. Ще има и 11 виадукта с приблизителна дължина 5 км, както и 9 надлези и подлези. Чрез пътен възел “Кресна” ще се осигурява достъпът в посока Кулата и София. Индикативната стойност на обществената поръчка за лот 3.2.2 е 430 525 209 лв. без ДДС. Срокът за изпълнение е 1556 дни и включва времето за проектиране и строителство. Парите идват от ЕС и националния бюджет.    ", "date": "2019.02.19", "title": "Жестока конкуренция за отсечката на АМ \"Струма\" през Кресненското дефиле"}
{"url": "https://www.actualno.com/politics/pak-zajavki-za-protesti-s-organizator-bivsh-slujitel-na-dans-i-iskanija-za-referendum-za-vsichko-news_722720.html", "text": "  Поредна заявка за протести срещу властта, които да бъдат мащабни, дава вече познатият бивш служител на ДАНС Росен Миленов. Този път Миленов е представил искане пред столичния кмет Йорданка Фандъкова за датите 22 и 24 февруари и посочва, че протестите се организира чрез Facebook групата \" \".     Според заявлението на Миленов, на 22-ри февруари ще има протест на площад „Народно събрание”, като е планирано той да продължи от 11:00 до 20:00 часа. А на 24 февруари се планира шествие по маршрут площад „Народно събрание” – бул. „Цар Освободител” – площад „Независимост” – бул. „Княз Александър Дондуков” – бул. „Васил Левски” – бул. „Цар Освободител” – площад „Народно събрание”. Очаква се на мероприятията да дойдат 1000 души.   Миленов беше един от организаторите на срещу властта, носещ гръмкия слоган \" \".  Тогава, освен Миленов, имаше още двама организатори – Емил Русанов и  Светослав Козлуджов, като Русанов беше най-известното лице. Той се води  издател на вестник \"Будилник\" и е известен като политически активист в  Лондон, с опити да организира протести там и в Брюксел. Самият Миленов  потвърди пред , че е бивш служител на ДАНС и не коментира защо е напуснал службата – още през 2010 година. Вместо това той каза, че е пуснал , на който е качена биографията му.\r\nИзвън искането за разпускане на парламента и оставки на правителството, на главния прокурор, на председателите на ВАС и ВКС и т.н., основното на Миленов е свързано с представителната демокрация - да има за \"всички въпроси от национално и местно значение\". Една от главните идеи е да има референдум за реално участие на народа в управлението на държавата, с който да се реши какви референдуми да могат да се правят - например по всички въпроси от компетентността на Народното събрание, по компетентността на всички общински съвети и кметове. Има дори идея за референдум за въвеждане на референдум, с който разпределянето на средства от еврофондове и по обществени поръчки да става с \"обществени съвети\" и да се въведе статут \"незаконно обогатяване\" в Наказателния кодекс.   Миленов беше организатор и на един от сравнително по-големите протести в София миналата есен, които тръгнаха в цялата страна заради поскъпването на горивата и се преобърнаха в протести срещу стандарта на живот в България. Само че тогава и че не спазил уговорка да изчака група от Перник, идваща да се включи в протеста в София.", "date": "2019.02.19", "title": "Пак заявки за протести с организатор бивш служител на ДАНС и искания за референдум за всичко"}
{"url": "https://www.actualno.com/society/novini-ili-novini-kartinata-na-pechata-za-19-fevruari-news_722696.html", "text": "  В началото на поредната нова седмица събитията започнаха ударно, а тя може би да бъде взривоопасна поне в политическо отношение. Защото след случилото се с преференцията в Изборния кодекс, БСП вече обяви, че напуска парламента и няма да се върне на този етап. От ГЕРБ обещаха да я върнат, но това предстои да се разбере. Да видим как големите печатни издания отразяват събитията в родния политически и обществен живот.      Първата страница на вестника очаквано се спира на \"Обратния завой за Изборния кодекс\" на ГЕРБ. Медията отбелязва, че \"след като 4 дни самоотвержено са защитавали скандалните поправки в Изборния кодекс, на петия ГЕРБ са се отметнали. Статията се спира подробно на изминалата пресконференция на ГЕРБ, като анализира в детайли поведението на Бойко Борисов, както и на Георги Марков.   Медията обръща внимание на спешна среща в парламента между шефа на правната комисия Данаил Кирилов и председателя на Висшия адвокатски съвет Ралица Негенцова и в понеделник. Разговорът е бил по повод промените в Закона за мерките срещу изпирането на пари, които влязоха в сила на 15 февруари. Според тях 35 категории са задължени да съобщават в ДАНС, когато има съмнителни финансови операции. Сред тях са хора, които извършват правни консултации и предоставят адрес за управление и кореспонденция, извършват услуги по доверително управление на имущество, регистрират фирми и т.н. На срещата е станало ясно, че адвокатите може и да излязат от кръга на хората, които са задължени да съобщават пред финансовото разузнаване за парични операции, които им са се сторили съмнителни. Вестникът изразява позиция, че Борисов измъква ГЕРБ от капана, който сами си заложиха по повод на промените в Изборния кодекс и най-вече премахването на преференциите. Освен вчерашната пресконференция на ГЕРБ, от медията се спират и на \"обръщането на палачинката\", представено чрез предишните позиции от страна на депутати от партияга. Спират се още и на действията на БСП по казуса.     Аферата КТБ е основната тема, с която се занимава медията. Прокуратурата поиска постоянен , за които се предполага, че са изпрали 26 млн. евро от банката. Става въпрос за Георги Запрянов Георгиев, Здравко Босаков и синдика Мартин Апостолов. Те са обвинени в пране на пари от КТБ през 2013 година, като според държавното обвинение са участвали в управлението на различни кухи фирми, свързани с Цветан Василев. Апостолов обаче е част от , което беше заведено срещу Делян Пеевски и БНБ в САЩ.", "date": "2019.02.19", "title": "Новини или Novini - картината на печата за 19 февруари"}
{"url": "https://www.actualno.com/america/zaharova-obvini-trymp-v-iznudvane-na-venecuela-news_722815.html", "text": "  Говорителката на руското външно министерство Мария Захарова определи като \"шантаж\" обръщението на президента на САЩ Доналд Тръмп към венецуелските военни, съобщават руските медии.     Вчера американският държавен глава \"изпрати най-категоричното си предупреждение към военните на Боливарската република\".   Той ги призова да спрат да подкрепят президента Николас Мадуро и да приемат предложението за амнистия на председателя на парламента и лидер на опозицията Хуан Гуайдо.\r\nТръмп каза също, че САЩ се стремят да \"осигурят мирно предаване на властта\", но разглеждат и \"други варианти\".  \"Шантажът като начин за връщане на \"демокрацията\" на венецуелския народ\", коментира Захарова във Facebook.    През януари премина вълна от протести в цялата страна срещу сегашния президент Николас Мадуро, преизбран през март миналата година.    На 23 януари председателят на парламента Хуан Гуайдо се самопровъзгласи за временен президент. Тази стъпка беше подкрепена от САЩ, страни от Европейския съюз и Латинска Америка и други.\r\nМадуро беше подкрепен от Русия, Китай, Турция, Мексико и няколко други страни.", "date": "2019.02.19", "title": "Захарова обвини Тръмп в изнудване на Венецуела"}
{"url": "https://www.actualno.com/america/poreden-sluchaj-s-ubiti-sled-strelba-v-sasht-news_722708.html", "text": "  Четирима души са били убити при поредната безразборна стрелба в САЩ, предаде БГНЕС.     Полицията разследва инцидент в окръг Кент в щата Мичиган, станал в късния следобед местно време в жилищен район. До момента не е ясно дали стрелецът е сред загиналите, а полицията отказва да съобщи повече подробности.   Властите обаче заявиха, че опасност за гражданите няма, а нападателят не е на свобода.\r\nСледователите трябва да уведомят близките на жертвите, преди да бъде съобщена каквато и да било информация за самоличността на загиналите и мотивите за стрелбата, съобщава местното издание Mlive.  ", "date": "2019.02.19", "title": "Пореден случай с убити след стрелба в САЩ"}
{"url": "https://www.actualno.com/politics/gerb-za-poreden-pyt-se-izvyrtja-po-vajen-vypros-zashto-obache-i-za-izbornija-kodeks-news_722700.html", "text": "  След като 4 дни самоотвержено защитаваше скандалните поправки в Изборния кодекс, на петия ГЕРБ се отметна. Премиерът Бойко Борисов лично обяви, че ще бъде върнато преференциалното гласуване в предишния му вид, ще започне избор на нов състав на Централната избирателна комисия (ЦИК) и ще бъде ревизирано въвеждането на машинно гласуване навсякъде от 31 март 2020 г. ГЕРБ дори не дочака евентуално президентско вето и още снощи внесе поправките за преференциалното гласуване в парламента. Те ще бъдат разгледани в правната комисия на парламента още в сряда, пише      Засега не е ясно каква ще е съдбата на останалите промени, които улесняват манипулирането на изборите: отпадането на втория протокол от секционните избирателни комисии и правото за обжалване пред Върховния административен съд на част от решенията на ЦИК, въвеждането на обикновено вместо квалифицирано мнозинство в избирателните комисии и т.н.   Конфузното поведение на управляващата партия беше оправдано с \"вслушване в гласа на 2.5 млн. избиратели\". Миналия четвъртък ГЕРБ никак не се интересуваше от мнението на избирателите и изобщо не реагира на острите критики и протестите пред Народното събрание. На петия ден от приемането на промените, които реално обезсмислиха провеждането на избори, защото дават значително служебно предимство на управляващите, те явно се изплашиха от негативите, които трупат. .\r\nБорисов хем разкритикува Цветанов, хем го оправда, че бил постъпил правилно. „Когато сме имали нужда от ДПС, те са ни подкрепяли. Но да излиза, че са ни извили ръцете… Утре съм поканил „Обединени патриоти“ на среща. “, заяви премиерът. Заради липсващия кворум в четвъртък сутринта Цветанов се принуди да отиде в стаята на ДПС, за да търси подкрепа, след което всички искания за поправки на движението минаха. Самият Цветанов се опита да се измъкне от неудобната ситуация, като заяви, че обезсмислянето на преференцията било желанието на коалиционния партньор НФСБ, което просто се \"припокрило\" с интересите на ДПС. В понеделник и той ревизира спешно позицията си и написа във Facebook: \" \".  Премиерът, който до вчера обясняваше, че Изборният кодекс е работа на парламента и че не желае да бъде занимаван, сега се изкара жертва на конспирация. \"Толкова работа имам. Толкова ми е трудно да прекарам държавата през иглени уши. Тези, които нямат работа, да си говорят\", заяви той в събота от Мюнхен по повод изказването на президента Румен Радев, че ще наложи вето. \"БСП съумяват с една лъжа да манипулират общественото мнение. Издебват ме, когато съм в чужбина, и се създава такова напрежение“, гласеше версията му в понеделник, когато ненадейно прояви силен интерес към Изборния кодекс. Той обвини левицата, че заблудила гражданите, че отпаднала изцяло, вместо че просто бил вдигнат прагът ѝ. Всъщност вдигането прави преодоляването на бариерата непосилно и на практика обезсмисля преференциалното гласуване.\r\nОт думите на депутата от ГЕРБ и бишв конституционен съдия Георги Марков, който според Борисов \"ходи по улиците, слуша гражданите\", се разбра, че . Миналата седмица бе прието на евроизборите в 3000 секции да бъдат сложени машини за гласуване, а за местните през есента машините да са 6000. Предложението отново дойде от ДПС. \"Не може да вървим към еврото, а да въвеждаме машинно гласуване, каквото няма никъде в  Европа!\", възмути се Марков.        ДПС не е изненадано от действията на ГЕРБ,  коментира пред \"Дневник\" зам.-председателят на парламентарната група на ДПС Хамид Хамид. \"Изненада би било те да са постоянни в нещо, което правят. Явно са решили да управляват напук на всички принципи. Така и така клякат на БСП, да клекнат и на президента и да помолят за вето, за да ги улесни\", добави той. Другият зам.-председател - Йордан Цонев, обяви, че няма да коментира, докато парламентарната група не вземе решение как ще действа. По-рано пред Нова тв , че \"това управление никой не може да го стабилизира, дори и ДПС\".\r\nБСП започна да увърта като ГЕРБ. В неделя левицата обяви, че депутатите ѝ няма да участват в заседанията на , докато приетите промени не бъдат отменени. Нинова постави условия на управляващото мнозинство, което според нея включва ГЕРБ, ДПС, \"Обединени патриоти“ и понякога - „Воля\": \"Избор на нова ЦИК, отмяна на среднощните гласувания от онзи ден, връщане на преференцията на равнищата, на които беше преди гласуването онзи ден, и започване отново на дебата за машинното гласуване, връщането на правото всеки български гражданин да може да търси правата си пред Върховния административен съд с касационна жалба\".\r\nВ понеделник социалистите бяха категорични, че няма да се върнат в парламента, защото не били изпълнени условията им – преди всичко въвеждането на машинно гласуване в цялата страна. „Борисов направи една сценка, на която и децата вече не вярват“, каза Нинова. Според нея ходът на премиера е продиктуван от страх от гражданската съпротива срещу промените в кодекса, от заплахата на левицата, че ще напусне парламента, както и от „истината, изговорена от Цветан Цветанов, че ДПС спасяват правителството и живота на 44-тото народно събрание“. Социалистите ще проведат срещи с европейските посланици у нас и ще организират „общ фронт за честни избори“ с други партии и неправителствени организации.   ", "date": "2019.02.19", "title": "ГЕРБ за пореден път се извъртя по важен въпрос - защо обаче и за Изборния кодекс?"}
{"url": "https://www.actualno.com/chronicles/roden-e-nikolaj-kopernik-news_722497.html", "text": "  Николай Коперник (на латински: Nicolaus Copernicus Torinensis, на полски: Mikołaj Kopernik, на немски: Nikolaus Kopernikus) е полски математик и астроном от времето на Ренесанса, живял в провинция Кралска Прусия, част от територията на Кралство Полша, и писал главно на латински. Той е първият Ренесансов учен, който предлага хелиоцентричната система като по този начин слага Слънцето вместо Земята в центъра на Вселената.     Първото изложение на своята система той прави в ръкопис от около 40 страници, който се разпространява след 1514 г. Най-важното съчинение на Коперник, „За въртенето на небесните сфери“ (De revolutionibus orbitum coelestium), публикувано малко преди неговата смърт през 1543 година, често е приемано за началото на съвременната астрономия, на Коперниковата революция и на научната революция като цяло. Работата на Коперник стимулира последвалите научни изследвания, превръщайки се в ключов момент от историята на науката.   Един от универсалистите на Ренесанса, освен астроном Коперник е и математик, лекар, полиглот, филолог, преводач, художник, католически духовник, юрист, държавен служител, офицер, дипломат и икономист. Макар астрономията да е само странично занимание сред множеството му дейности, точно в тази област той оставя своето най-трайно наследство.", "date": "2019.02.19", "title": "Роден е Николай Коперник"}
{"url": "https://www.actualno.com/books/svetovete-na-javorov-prez-pogleda-na-katja-zografova-news_722505.html", "text": "  Катя Зографова споделя, че Яворов е нейният пръв личен литературен култ, \"духовното съкровение\" на детството й, когато уредничка на музея в Чирпан е сестрата на майка й... Този култ продължава и днес - \"Световете на Яворов\" (издание на „Изида“) са част от него! Книгата представя множествените светове на гениалния български поет: неговите любови, страсти и загадки, каузи, стихове, архиви и музеи. Бездните на трагическата му душа са разкрити в сложната им взаимосвързаност с жените в интимния му живот: неосъществената голяма любов с Дора Габе, потулената история с Весела Монева-Олзомер, епичната любовна война с Лора, истинната роля на Дора Конова според неразлистените ѝ мемоари, значимостта на „Яворовата Мина“ в литературата, драматургията, мемоаристиката и ритуалната памет на българите. Анализирано е дълбинното влияние на трагическия Яворов „код“ върху жизнебитието на Екатерина Ненчева, изтляла от туберкулоза, а темата за митологичната Жена е разтълкувана в „Царици на нощта“ -  в съпоставка с Ив. Вазов и Ал. Балабанов в „Антология на българската поезия“ на Дебелянов и Подвързачов, 1910 г.     Авторката изследва „Култът Яворов“ – от мъчителното му създаване до живота му днес; прави обстоен анализ на програмната творба „Нощ“, за да премине към съдбовното въплъщаване на заклинанието „С кръвта си кръст ще начертая от Дунав до Егея бял“ в битието на поета. Проследено е не само създаването и уникалната рецепция на „Арменци“, но и на мита „Мер Яворов“ („Нашият Яворов“) и участието на безстрашната Арменска рота в Балканската война, водена от легендарните военачалници Антраник Озонян и Карекин Нъждех. Яворов е показан като апостол на националната кауза в Македония - в паралелен животопис с другия \"литературен войвода\" - Христо Силянов. Особен акцент е поставен върху историята на невероятното превземане на гр. Кавала през 1912 г.   Книгата представя и професионалните находки на Зографова, работеща от 25 г. в Националния литературен музей, 5 от които като директор. В ролята на литературен „детектив“ тя разследва потулени архиви и приятелства като това с д-р Иван Ненов или интригуващия Яворов фотоалбум, разчита знака на Смъртта в черната маска над леглото в последния дом на Вапцаров, портретува „столиката Ганка Найденова-Стоилова“, „заснема“ в прецизна историческа социокултурна и медийна хроника дълголетната сага на Яворовия музей на „Раковска” 136.\r\n„Световете на Яворов“ е изящно и богато илюстрирана със снимки, пощенски картички и ръкописи, някои от които се публикуват за пръв път. Книгата спечели конкурс на Министерство на културата.  Проф. Димитър Михайлов категорично определя книгата като „важен принос в яворознанието“. Мястото не е избрано случайно - Яворов е работил тук 4 години! През септември 1904 г. е назначен като библиотекар, в началото на 1905 г. е неин поддиректор на мястото на Пенчо Славейков. И така до август 1908 г., когато става драматург на Народния театър.   Софийската премиера ще бъде необикновено събитие: \"Светоглас\" българска полифония ще изпълнят \"Хайдушки песни\" на Яворов и специално възстановената от тях любима песен на поета!    Слова за книгата ще произнесат проф. Михаил Неделчев и Стоян Радулов.\r\nВодеща на вечерта ще бъде актрисата и писателка Божидара Цекова.", "date": "2019.02.19", "title": "\"Световете на Яворов\" през погледа на Катя Зографова"}
{"url": "https://www.actualno.com/society/146-godini-pochit-na-zavetite-i-pametta-na-apostola-news_722717.html", "text": "  Навършват се 146 години от деня, в който увисна на бесилото край София и се превърна в легенда. Тези години бележат не смъртта, а безсмъртието на Апостола.     На 19 февруари коленичим отново пред паметника на Левски в центъра на София. Сякаш за българите по-големият празник е обесването, а не рождението на Дякона. Давани са различни обяснения за това. Дали е чувството за вина, че никой на времето не е направил опит да го спаси в пътя му към София, дали защото почитаме повече Възкресението, отколкото Рождество, защото след смъртта си Левски възкръсна в народната памет. Един светец, напуснал църквата, революционер, проповядващ европейската идея за разбирателство с всички народи, борец за национална свобода, който не се опитва да ограничи свободата на другите, аскет и борец срещу корупцията, както сега е модерно да го наречем, без самият да е корумпиран.   Васил Левски е заловен на 27 декември 1872 г. при Къкринското ханче. И до днес не е доказано кой е предателят на Апостола, припомня БГНЕС. Часове след залавянето му турците не са знаели кого точно са задържали. Апостолът е отведен в София, където е изправен пред съд. Васил Левски изгражда защитата си на основите на правата на християните според турския Хатихумаюн, за да не издаде някого и вътрешната революционна организация. Няколко пъти той заявявал, че е търсил законни пътища за изменение на живота в империята. Левски се разграничава от дейността на Димитър Общи, за да избегне криминални обвинения. Смъртната присъда е издадена на 14 и е потвърдена на 21 януари 1873 г. Процесът завършва, а според историците Комисията, съдила Апостола, е иззела функциите на съд, което е недопустимо по законите на самата империя. 60 подсъдими са осъдени на затвор и заточение и двама са обесени — Димитър Общи и Васил Левски. Апостолът увисва на бесилото на 18 февруари 1873 г., но традиционно датата се отбелязва на 19 - тогава той още не е навършил 36 години.", "date": "2019.02.19", "title": "146 години почит на заветите и паметта на Апостола"}
{"url": "https://www.actualno.com/sofia/spirat-vodopodavaneto-na-ul-aldomirovska-news_722500.html", "text": "  На 19 февруари 2019 г. (вторник), във връзка с подмяна на сградно водопроводно отклонение до бл.1 в жк. „Банишора“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Алдомировска“ от бул. „Ген. Николай Столетов“ до ул. „Габър“. Това съобщиха от пресцентъра на \"Софийска вода\".     При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „„Алдомировска “ ъгъла с бул. „Ген. Николай Столетов“.   На 19 февруари 2019 г. (вторник), във връзка с подмяна на сградно водопроводно отклонение на ул.“3-ти март“ гр. Бухово, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. „Чавдар войвода“ от ул. „3-ти март“ до ул. „Шипка“  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „3-ти март “ ъгъла с ул. „Чавдар войвода“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .    “Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.02.19", "title": "Спират водоподаването на ул. \"Алдомировска\""}
{"url": "https://www.actualno.com/celebrate/sv-prepodobni-ravula-news_722499.html", "text": "  Свети Равула се родил в град СамосатРечник. Образованието си получил под ръководството на един прочут учен мъж на име Варипсав. Водейки добродетелен живот от ранна възраст, като достигнал пълнолетие, преподобният приел монашество и избрал необикновени подвизи. Подобно на свети пророк Илия, той обитавал планините и пещерите и по начин на живот подражавал на свети Йоан Кръстител.     След известно време преподобният заедно с други монаси отишъл във ФиникияРечник и подвизавайки се там, привлякъл вниманието към себе си със своите високи добродетели, така че скоро, въпреки желанието си, станал известен. Получил парична помощ от император ЗенонРечник, със съдействието на Беритския епископ Йоан той построил на едно място сред планините голям манастир и го населил с монаси. В околностите на манастира живеели множество ревностни езичници. Преподобни Равула и живеещите с него монаси, уподобявайки се на светите апостоли Павел и Варнава, а също и на Петър и Йоан, започнали да изобличават техните заблуждения, както и да им дават наставления във вярата, и скоро привели всички към познание на Истинния Бог. Това било първото славно деяние на преподобния.   След смъртта на император Зенон управлението на империята поел император Анастасий. Преподобни Равула отишъл в Константинопол и със своите усърдни молби постигнал това, че императорът му отпуснал нова парична помощ, която била употребена от него за построяването на втори манастир. Впоследствие той построил и други манастири на различни места.\r\nСвети Равула винаги бил усърден във всяко добро дело, кротък, милостив, човеколюбив, никога не се поддавал на гняв и към всички се отнасял доброжелателно. И когато дяволът, възбуждайки страсти, влизал в борба с него, той, познавайки в съвършенство и разбирайки Свещеното Писание на Ветхия и Новия Завет, му противопоставял словото Божие, и делата на благочестието, и с това прогонвал противника от себе си.  Преподобният живял до времето на царуването на Юстиниан Велики, който построил знаменития храм \"Света София\" в Константинопол. Достигнал осемдесет години, веднъж той чул глас от небето, който му казал: „Дойдете при Мене всички отрудени и обременени, и Аз ще ви успокоя\" (Мат. 11:28), и скоро, след кратко боледуване, отишъл при Господа. © Жития на светиите, преведени на български език от църковно-славянския текст на Чети-минеите (\"Четьи-Минеи\") на св. Димитрий Ростовски.    ", "date": "2019.02.19", "title": "Св. преподобни Равула"}
{"url": "https://www.actualno.com/society/prognoza-za-vremeto-19-fevruari-vtornik-news_722695.html", "text": "  Днес ще е предимно слънчево, на места, главно в Северна България и по Черноморието с временни увеличения на облачността. В сутрешните часове на места там и видимостта ще е намалена.     В източните райони ще духа слаб вятър от югоизток. Минималните температури ще са между минус 3° и 2°; максималните – предимно между 11° и 16°, малко по-ниски по Черноморието.   Атмосферното налягане слабо ще се понижи, но ще остане по-високо от средното за месеца. Това съобщи за Агенция „Фокус“ дежурният синоптик Евгения Егова от Националния институт по метеорология и хидрология.\r\nПо Черноморието ще е предимно слънчево с временни увеличения на облачността. Ще духа слаб до умерен вятър югоизток. Максималните температури ще са 9°-10°.  Температурата на морската вода е 6-7°. Вълнението на морето ще е 1-2 бала. Над планините ще е предимно слънчево. Вятърът ще придобие източна компонента и ще е слаб до умерен. Максималната температура на височина 1200 метра ще е около 7°, на 2000 метра – около 1°.\r\nВ средата на седмицата вятърът отново ще се ориентира от запад-северозапад и ще се усили до умерен. В сряда преди обяд ще има временни увеличения на облачността. Преобладаващите минимални температури ще са между минус 1° и 4°, максималните - между 12° и 17°.   В четвъртък облачността ще се увеличава и вплътнява, минималните температури ще са малко по-високи, дневните слабо ще се понижат.    В петък още сутринта от северозапад ще завали дъжд, в планините - сняг. По-късно през деня вятърът ще се ориентира от североизток, ще се усили и рязко ще застудее.\r\nС понижението на температурите още след обяд в североизточните райони, а през нощта срещу събота в по-голямата част от страната дъждът ще премине в сняг, но до сутринта в повечето райони валежите ще спрат.", "date": "2019.02.19", "title": "Прогноза за времето - 19 февруари (вторник)"}
{"url": "https://www.actualno.com/europe/domashen-arest-za-roditelite-na-bivsh-italianski-premier-news_722707.html", "text": "  Родителите на бившия италиански премиер Матео Ренци са под домашен арест заради разследване за фалшив фалит, предаде БГНЕС.     Има подозрения, че Тициано Ренци и Лаура Боволи са издавали фалшиви фактури. Те са под домашен арест за да бъде предотвратена манипулация и унищожаване на доказателства, пишат италианските медии.   \"Имам голямо доверие в италианската правораздавателна система. Нямам търпение да започне процесът\", написа във Facebook 44-годишният Ренци.\r\nМатео Ренци, който беше премиер на Италия от февруари 2014 до декември 2016 година, допълва, че \"никога не е виждал по-абсурдна и непропорционална мярка\". Бившият премиер допълва, че някой се опитва да опетни името на семейството му заради политическата му дейност.  ", "date": "2019.02.19", "title": "Домашен арест за родителите на бивш италиански премиер"}
{"url": "https://www.actualno.com/targovishte/mon-dava-desetki-hiljadi-godishno-za-remont-na-poruteno-otdavna-uchilishte-news_722725.html", "text": "  Всеки месец Министерството на образованието и науката (МОН) дава пари за ремонт и охрана на училище в Търговищко. Става въпрос за село Давидово и помощното училище \"Петър Берон\" там, което всъщност е преместено като функции в Търговище.      . , твърди Нова телевизия в свое разследване.\r\nНаскоро на училището са поставени решетки, а единственият охранител на сградите твърди, че ако местните крадци разберат, че няма охрана поради някаква причина, ще се откраднат и решетките.   Да се потърсят тези пари, защото явно не са за ремонт, призова представителят на синдиката КТ \"Подкрепа\" Васил Николов. А директорката на помощния център (ЦСОП Търговище) Йорданка Маринкова се оплаква, че като има сметки за ток и газ ежемесечно, трябвало да избира дали да дава по 1000 лева на месец от държавата за сградите или за сметки. По думите ѝ имало сметки за ток и газ, като тя спомена числото \"6000 лева\" на месец. Нали сградите са там, описва какво е свършила Маринкова с горчив тон.  Освен всичко друго, в разнебитеното училище се търкалят дневници с лични данни и то от много години назад, след като по закон би трябвало да са унищожени. Директорката призна пред камера, че ако някой иска, би могъл да злоупотреби с наличните лични данни на бивши ученици, след като достъпът явно не е особено затруднен.\r\nПроверка на държавата показва, че няма документи за извършените ремонти. \"Икономическа полиция\" също проверила ръководството на училището и то скоро, но не открила доказателства за нередности в работата. Архив     ", "date": "2019.02.19", "title": "МОН дава десетки хиляди годишно за ремонт на порутено отдавна училище"}
{"url": "https://www.actualno.com/society/advokatite-maj-uspjaha-shte-bydat-izvadeni-ot-zakona-za-prane-na-pari-news_722701.html", "text": "  Адвокатите вероятно ще бъдат изключени от задължените лица по Закона за мерките срещу изпирането на пари (ЗМИП). Председателят на Висшия адвокатски съвет Ралица Негенцова и главният секретар Стефка Въжарова се срещнаха с председателя на парламентарната правна комисия и депутат от ГЕРБ Данаил Кирилов. Според съобщение на ръководството на Висшия адвокатски съвет Данаил Кирилов напълно е споделил мотивите на защитниците. От съвета вече са готови с текст, който да бъде внесен при предстоящ ремонт на закона, пише      В четвъртък ще бъде пратено писмо на шефката на парламента Цвета Караянчева. Според адвокатите в закона трябва да се запише, че yпpaжнявaщите aдвoĸaтcĸa пpoфecия нe пpилaгaт мepĸитe пo закона и нe дoĸлaдвaт инфopмaция, пoлyчeнa пpeди, пo вpeмe нa или cлeд cъдeбнo пpoизвoдcтвo или в пpoцeca нa oпpeдeлянe нa пpaвнoтo пoлoжeниe нa ĸлиeнт, освен когато той тъpcи юpидичecĸи cъвeт, зa да пере пари или финaнcиpa тepopизъм. Защитата на адвокатската тайна е задължение и на държавата, припомнят адвокатите. Те организираха протест в понеделник, подготвят шествие и в четвъртък.   Според юристите текстът от закона, който ги задължава да докладват клиентите си при съмнение за пране на пари, нарушава конституцията и Европейската конвенция за правата на човека. Законът е в сила от миналата година. Той задължава адвокатите за: комплексна проверка на клиентите, оценка на риска от изпиране на пари, разкриване на информация относно съмнителни операции, сделки и клиенти, разкриване на друга информация за целите на закона за прането на пари.\r\nАдвокатурата имаше право да оспори разпоредбите в Конституционния съд, но се активизира едва сега, след като много адвокати започнаха да протестират, че законът ги превръща в доносници. Конкретният повод е изискването десетки хиляди души, сред които и адвокатите, да пращат всяка година в ДАНС . В крайна сметка ръководството на адвокатурата се срещна с шефовете на ДАНС и се разбраха, че това изискване важи за Висшия адвокатски съвет, но не и за всеки адвокат поотделно. След това ГЕРБ обеща да промени закона.  Парадоксалното е, че такава привилегия няма да бъде предоставена на нито една друга гилдия, неправителствена организация или свободна професия, задължена по закона.", "date": "2019.02.19", "title": "Адвокатите май успяха: Ще бъдат извадени от закона за пране на пари"}
{"url": "https://www.actualno.com/crime/emilijan-gebrev-vsichko-koeto-se-sluchi-e-edna-planirana-i-posledovatelna-ataka-news_722732.html", "text": "  \"Крайно неприятно е да си спомням за тези мигове от моя живот и този на моя син (Христо) и колега (производственият директор в \"Емко\" Валентин Тихчев). 27 април 2015 година е точната дата. Правейки анализ на целия този период, връщайки се назад се налага един жесток извод, че всичко това, което се случи тогава и днес и по всяка вероятност ще продължи да се случва и утре е следствие на една изключително добре планирана и последователна атака, директно война срещу мен за физическо, юридическо и икономическо унищожаване на мен и  ръководената от мен фирма.\" Това заяви собственик на оръжейната компания \"Емко\" в интервю за bTV.     Той уточни, че не е имало предупреждение: \"Целият процес стартира от февруари 2015 г., когато в публичното пространство излезе желанието ми за придобиване на дружество \"Дунарит\" в състава на разпадащата е КТБ. Не е имало преки заплахи в този период от време от февруари до април.\"   Гебрев допълни, че , а по здравословни причини не пие кафе от години. По думите му предположението за отравяне заради кафе машината е несериозно, защото тази машина би трябвало да отрови много хора. припомни също, че всички пострадали са били на различни места и са отровени по различно време. \r\n\"Ако се направи анализ във времето какво се е случило с мен през целия период от време се появява една странна за мен фирма. Всички неща се въртят около нея, може би там е цялото разковниче. През всичките тези периоди от време тя е с изключителна подкрепа от най-различни нива на държавата и в момента се подкрепя, независимо от всички скандали тя продължава да бъде подкрепяна. Фирмата се казва \"Виафот\" и там се намира основната причина за физическото ми отстраняване.\", категоричен беше Гебрев.  По думите му кой действително стои зад фирмата би трябвало да кажат от ДАНС и финансовото разузнаване. Според него става въпрос за преплетени външни интереси. Гебрев твърди още, че няма дело, свързано с фирма \"Виафот\", по което да не е правен опит за давление в съда. \r\nСобственикът на \"Емко\" твърди и че пътуванията на съвпадат не само с датите, в които са извършени отравянията, но и с други обстоятелства.   По думите му анализите на са правилни и случилото се е свързано с атаките срещу \"Кинтекс\", \"Дунарит\" и \"Арсенал\". Това е част от тази атака, за която не иска да направи анализ. Ако нашата страна погледне по въпроса сериозно и принципно би могло да се стигне до правилна развръзка.\"    ", "date": "2019.02.19", "title": "Емилиян Гебрев: Всичко, което се случи, е една планирана и последователна атака"}
{"url": "https://www.actualno.com/health/eto-zashto-trjabva-da-piete-goresht-shokolad-news_722571.html", "text": "  Горещият шоколад е една от любимите напитки на много хора. Не си мислете обаче, че той е вреден, дори напротив. Оказва се, че топлият шоколад е много полезен, а ние сме извадили някои от ползите му.       - колкото и странно да звучи горещият шоколад съдържа изключително много антиоксиданти. Предполагаме сте запознати, че във виното и зеления чай се съдържат много антиоксиданти, но последни проучвания показват, че в горещия шоколад се съдържат дори повече. Това е най-вкусния начин да приемате толкова голяма доза мощни антиоксиданти, възползвайте се и започнете да пиете горещ шоколад по-често. - това е общоизвестен факт, с който предполагаме сте запознати. Освен блокчетата шоколад, течният също може да подобри настроението ви. Той помага в битката със стреса, депресията и безпокойството. Ендрофинът ни кара да се чувстваме по-щастливи, а ароматната сладка напитка стимулира производството му в тялото. Опитайте се обаче да намерите рецепта за горещ шоколад без захар, защото тя е вредна за здравето ви в големи количества. Така ще се възползвате само от положителните му въздействия върху тялото ви.   - флавоноидите в горещия шоколад са полезни за артериалното ви здраве. Това са вещества, които намаляват риска от сърдечно-съдови заболявания. Също така понижават кръвното налягане и подобряват състоянието на кръвоносните съдове. Не бива да си позволявате да пиете повече от две чаши дневно, защото горещият шоколад все пак съдържа захар и наситени мазнини. Включете го в менюто си, но не прекалявайте. - ако се опитвате да свалите излишните килограми, също можете да се доверите на горещият шоколад, който ще ви помогне много. Ако потърсите рецепти за нискокалоричен горещ шоколад, той може да бъде много полезен и да замени останалите сладки хранителни продукти, които са наистина много изкушаващи. - горещият шоколад може да подобри състоянието и работата на мозъка изключително много. Флавоноидите в напитката увеличават притока на кръв и кислород в мозъка, което ще ви помогне да мислите по-добре. Ако искате да запаметявате информация по-лесно, просто пийте по две чаши горещ шоколад дневно и ще стимулирате паметта си.    ", "date": "2019.02.19", "title": "Ето защо трябва да пиете ГОРЕЩ ШОКОЛАД"}
{"url": "https://www.actualno.com/politics/vladislav-goranov-za-cirka-s-izbornija-kodeks-reshihme-da-ne-draznim-horata-news_722737.html", "text": "  \"Промяната на позицията на ГЕРБ за изборното законодателство от вчера е свързана с усещането ни, че се отдалечихме от хората, не толкова от страх пред БСП. Ние сме политическа сила и това се мери с избори. Не искахме да оставяме впечатление в хората, че променяме избирателните права и ги лишаваме.\" Това заяви министърът на финансите Владислав Горанов във връзка с отмяната на промените по .     \"Създаде се едно грешно впечатление, че отнемаме права на избирателите заради някаква конюнктурна цел. Тази грешка беше допусната, защото се опитахме да отговорим на желанията на повече партии в парламента. Ние търсихме позициите на всички парламентарни партии. Няма никаква причина ГЕРБ да е срещу . Напротив. Това означава, че при ниска избирателна активност някой може да положи огромни усилия и да пренареди листата\", обясни още финансовият министър и допълни, че \"някой родител може да се дръпне повече и надълбоко, за да стане синът му народен представител. Няма да казвам имена. Влезте в статистиките и ще разберете за кого говоря. Не мисля, че в ГЕРБ има такива хора.\"   \"Тук говорим за сянка към преференциалния вот, която може да пренареди листата по нечестен начин. Добрата страна на е, че хората имат възможност да изберат човека, който най-много им харесва\", допълни още той.\r\nПо думите му \"БСП още страдат за времето, когато Сергей Станишев им заяви: Или гласувате за председателя на ДАНС, или правителството пада. Сегашното правителство е избрано с гласовете на ГЕРБ и Обединени патриоти. Не сме влизали в договорки с ДПС.\"  Горанов уточни пред bTV, че днес на коалиционния съвет ще се дебатира темата за кворума в парламента: \"Предполагам, че при гласуването на промените в Изборния кодекс разговорите с ДПС са били, за да се потърси и тяхното мнение. Вече казах, че ГЕРБ винаги търси мнението на всички партии. Решихме, че няма да носим политически отговорност и да дразним хората с отнемането им на определени правила. Не мисля, че премиерът Бойко Борисов е бил подведен от някой от парламентарната група. Цялата партия сбърка\", категоричен беше Владислав Горанов.\r\nТой допълни още, че ще има : \"Ще си понесем щетите като партия за това, че си сменяме мнението в последния момент. Усетихме, че се отдалечаваме от хората и взимаме необходимите мерки.\"        Според финансовия министър \"не трябва да правим прибързани изводи дали е нарушен закона при случая с . Не бива да се самобичуваме прибързано. Ние разполагаме с цялата информация за транзакциите. Те не са достигнали до нашата държава с пощенски записи.\" Горанов обърна внимание на факта, че \"тези парични потоци са стигали през , които са европейски и не само.\"\r\n\"В интерес на истината чуждият посланик не е отишъл при Борисов, а е извикан да му разкаже с какви данни разполага. Многократно БНБ е отказвала откриването на кореспондентска сметка във въпросната банка\", каза още финансовият министър.", "date": "2019.02.19", "title": "Владислав Горанов за цирка с Изборния кодекс: Решихме да не дразним хората "}
{"url": "https://www.actualno.com/europe/unker-uverjava-che-njama-da-ima-syprotiva-v-es-ako-velikobritanija-udylji-brexit-news_722709.html", "text": "  Никой в Европа няма да се противопостави на британското искане за удължаване на преговорите за излизане на Великобритания от Европейския съюз след крайния срок от 29 март. Това заяви в интервю за Stuttgarter Zeitung председателят на Европейската комисия Жан-Клод Юнкер, предаде БГНЕС.     \"Всяко решение за удължаване на датата за Брекзит е на Великобритания. Ако имаше такова искане, никой в Европа нямаше да му се противопостави. Ако питате колко дълго излизането от ЕС може да бъде отложено, нямам времева рамка\", гласят думите на Юнкер пред германския вестник.   Юнкер също посочи, че по-голямо удължаване на периода за Brexit може да бъде проблематично, но той не изключва и този вариант.\r\n\"С Brexit минаха вече толкова много крайни срокове. Но ми е трудно да си представя британските избиратели отново да гласуват на европейски избори. Това според мен би било ирония на историята. И все пак не мога да го изключа\", каза още Юнкер, визирайки положението, при което съгласно правилата в ЕС, щом , в него евродепутати трябва да има всяка страна-членка на ЕС към дадения момент.  \"Когато става въпрос за Brexit, това е като да си пред съда или в бурно море - ние сме в Божиите ръце. И никога не можем да сме сигурни кога Бог ще вземе нещата в свои ръце\", допълни председателят на Европейската комисия.", "date": "2019.02.19", "title": "Юнкер уверява, че няма да има съпротива в ЕС, ако Великобритания удължи Brexit"}
{"url": "https://www.actualno.com/sciencelogy/osnovateljat-na-huawei-se-prinudi-da-zashtitava-publichno-kompanijata-si-news_722716.html", "text": "  Основателят на китайската технологична компания Huawei заяви, че светът не може без Huawei и \"напредналата му технология\", предаде БГНЕС.     \"Няма никакъв начин САЩ да ни смачкат. Светът няма да се отрече от нас, защото сме много напреднали\", каза Рен Женгфей в интервю за ВВС.   74-годишният Рен обясни, че през декември на дъщеря му – финансовият директор на Huawei Мън Уанджоу за нарушаване на американските санкции срещу Иран – е политически мотивиран.\r\nОбикновено избягващият интервюта и публичност основател на Huawei беше принуден да излезе в светлината на прожекторите през последните месеци заради обвиненията в шпионаж и водената от САЩ кампания, целяща да ограничи китайския гигант.  Миналата седмица от съображения за сигурност Австралия забрани оборудване на Huawei в 5G мрежите си. Нова Зеландия също забрани на най-големия си телеком да използва оборудване на китайската компания за мрежа от следващо поколение.\r\nАмерикански прокурори обвиниха фирмата в кражба на търговски тайни и заявиха, че е предлагала награди на служители, които откраднат технология от конкурентите си.   \"Ако светлините на Запад загаснат, на Изток ще стане светло.Америка не представлява света\", каза Рен Женгфей.    ", "date": "2019.02.19", "title": "Основателят на Huawei се принуди да защитава публично компанията си"}
{"url": "https://www.actualno.com/politics/djambazki-kakvo-e-tova-roditel-1-i-roditel-2-vyvedete-pol-bezkrajnost-news_722753.html", "text": "  За да спите спокойно, ние, Патриотите от ВМРО, имаме предложение – въведете пол „+ безкрайност“. Така „половинките“ Ви, независимо от вида си ще се припознаят, без да са онеправдани. Това обръщение направи представителят в ЕП от ВМРО – Българско национално движение и заместник-председател на партията Ангел Джамбазки към инициаторите на поредната джендър инициатива, този път с адрес Франция, съобщават от пресцентъра на партията.     Според промените, които предстоят там, във формулярите в училищата няма да фигурират традиционните „майка“ и „баща“ като родители на детето. Те ще бъдат заменени с термините „Родител 1“ и „Родител 2“, без да се уточнява, обаче, кой трябва да е и се очаква да бъде. Даже превес в предпочитанието се дава на детето, което, бих искал кажа, че е де юре и де факто недееспособен юридически субект в различна степен до 14, 16 и 18 г. Тази мярка, обаче, беше приета на първо четене във френския парламент и разбуни духовете не само в държавата, но и в целия ЕС, каза Джамбазки.\r\n„Родител 1“ и „Родител 2“ не Ви ли приличат много на комунистическите, лишени от персонификация обръщения „другар“ и „другарка“? Драги марксисти, пардон евролиберали, в желанието си да бъдете полово неутрални започнахте сами да се дискриминирате. Сигурно сте го учили в училище, ако не сте били в някакво безполово, безцифрово и безбиологично такова, но в математиката има градация на числата. 1 е по-малко от 2 и 2 е по-голямо от 1. Доказаните медицински полове са „мъжки“ и „женски“, тук не броим медицинските аномалии, които са под 2% от населението на планетата. Сега как ще се разпределите без да има засегнати? Притеснен съм за Вас. Ще настанат семейни скандали между мъжете, пиещи женски хормони и жените, пиещи тестостерон, и това аз и моите съпартийци – Патриотите от ВМРО, няма как да предвидим как ще приключи. То май и медицината няма. А ако има и „Родител 3“, или повече? Или детето посочи нещо 8-о?   Ето защо е време, за да се сложи край на джендър изстъпленията Ви, да се въведе един термин от Световната здравна организация и той да е пол „+ безкрайност“. Това ще сложи точка на драмите, на хормоналните терзания, водещи до душевни такива, на дългите списъци с някаква странни същества в тях, които дори и Жул Верн, Джон Роналд Руел Толкин и Джоан Роулинг не са успели да измислят, но които претендират да са нещо повече от природните закони и от националните такива. То даже и сюжетите на Джордж Р. Р. Мартин бледнеят в момента пред Вашите безумия, посочи българският евродепутат.  Спрете се – това вече е престъпно! След като премахнахте свинското от менюто от кафенетата в държавните учреждения и носенето на християнските кръстове в училищата, защото е „религиозно некоректно“, Рождество и Възкресение Христово в училищата са „Зимна“ и „Пролетна“ ваканция, както другарите от БКП/ (днешно БСП) ги наричаха преди 89-а година у нас, сега посегнахте и на стожерите на семейството, определени от Бог и написани в Светото писание – бащата и майката, заяви Ангел Джамбазки.\r\nНедопустимо е да се погазват основите на Стария континент, основите на ЕС. Те са здраво стъпили на християнските ценности и на достиженията на демокрацията – такава, каквато ние тук, в Европа, си я направихме преди да бъде изкривена от Меркел, Макрон, Мей и т.н. Кризата на реално лидерство в Европа е факт и ние всички днес ставаме жертва на това.\r\nАз, а и моята Организация – ВМРО, разбираме, че да имате президент, който предявява странни предпочитания в личен план не е лесно, но за нас това не е и не би трябвало да е основополагащо за вземането на кардинални решения. А Франция се води лидер в ЕС, нали?       Аз, като представител в ЕП и заместник-председател на ВМРО, както и моите съпартийци в парламента в България, многократно обяснихме, че е дошло времето на нова ера в управлението на Съюза – ерата на Европа на Отечествата, на Европа на нациите. Резултатите от мултикултурализма и непремерената толерантност вече са факт. Атентати, убийства, милиони мигранти, които са неитегрируеми и задръстват социалната система на страните-бенефициенти. Те реално лишават от права и заради тях се вменяват допълнителни задължения на гражданите – данъкоплатци на страните членки. Да не продължавам с примерите, защото са много, заяви Джамбазки.\r\nИ в резултат – опит за прокарване на джендър практики отново от левите в Европа, в лицето на ПЕС, чрез Истанбулската конвенция, опит за прокарване на легализирането на мигрантския поток през Глобалния пакт, неадекватна Стратегия за детето, написана от ДАЗД в България, и опитите от Европа да бъдат заличени изконните „баща“ и „майка“ – „мама“ и „тати“ от речниците на децата ни.\r\nКакво следва – безполово възпитание в детските градини – пита евродепутатът.\r\nНедопустимо, престъпно безумие, срещу което аз и колегите ми – Патриотите от ВМРО, се противопоставяме и ще направим необходимото тези вредни практики да не бъдат прокарани в България. Спряхме Истанбулската конвенция и Пакта за миграция, върнахме и провокативната Стратегия за детето на ДАЗД – ще спрем и това, категоричен е Ангел Джамбазки.", "date": "2019.02.19", "title": "Джамбазки: Какво е това „Родител 1“ и „Родител 2“, въведете пол „+безкрайност“"}
{"url": "https://www.actualno.com/africa/aljirskite-vlasti-gonjat-afp-ot-stranata-news_722817.html", "text": "  Алжирските власти са призовали главния редактор на АФП в Алжир да напусне страната до 28 февруари. Журналистът е обвинен в \"пристрастно\" и дори враждебно отразяване на събитията в Алжир.     От AFP обаче твърдят, че не са получавали никакво официално уведомление  от алжирските власти и съответно няма да коментират повече.   Това не е първият път, когато официални медии провокират гнева на алжирските власти. Същата мярка е била приложена през 1990 година, пише algeriepatriotique.com.\r\nАлтернативните френски медии често осъждат АФП, което от 2018 година се управлява от Фарбис Фрис, бивш президент на Publicis Consultants - рекламна агенция, свързана с банка Ротшилд в Лондон.  \"Разпространителят на рекламен бюджет на най-големите търговски и промишлени фирми не предоставя обективна информация\", твърдят още от малки медии. Според тях има недопустима дезинформация от страна на агенцията за събитията в Либия и Сирия. Френските алтернативни медии смятат, че АФП е заплаха за независимостта на пресата и стожер на държавата, от която е получила над 130 млн. евро помощ.\r\nСпоред анализатори решението на алжирските власти е съобщение за Франция да не се опитва да се намеси в предстоящите президентски избори в страната.   ", "date": "2019.02.19", "title": "Алжирските власти гонят АФП от страната?"}
{"url": "https://www.actualno.com/cinema/dejan-donkov-v-novija-bylgarski-film-obicham-te-bojdin-news_722819.html", "text": "  Освен режисьор и сценарист, Борислав Михайловски е и продуцент на филма, заедно с Александър Крумов – оператор и Александър Методиев. На снимачната площадка са се включили актьори както от най-младите поколения, така и Меглена Караламбова и Иван Несторов.     „Обичам те, Бойдин“ е филм за съдбовните избори и равносметката, пред които се изправя всеки човек. Деян Донков, в главната роля на рекламиста Бойдин, се включва в протестите, залели улиците на София през лятото на 2013 година. Възрастните му близки са отчуждени, дъщеря му губи доверие в него, а кариерата му се проваля. Сюжетът е фокусиран върху взаимоотношенията на Бойдин с околния свят и със самия него, както и с нелеката задача да пребори собствените си травми.   „Обичам да изследвам човешкото поведение в кризи. Всичките ми герои са в някакъв вид криза - някои с разбити нерви, някои страдат от безочлив цинизъм, други са на път да изоставят етичния си кодекс, но при всеки има воля за някаква промяна. Основната тема, която ме вълнуваше, бе преодоляването на зависимостта в името на бащиния и синовен дълг. Да съзреш втория шанс и да го използваш. Кое те мотивира да намериш достатъчно сила за това? Как различията между поколенията влияят върху взаимоотношенията в кризисна ситуация?“, споделя Борислав Михайловски за филма си.\r\nМихайловски е продуцент, режисьор и сценарист, художник на кино- и рекламни продукции. Завършил е НАТФИЗ, специалност Театрална режисура. След няколко театрални проекта като режисьор, през 2000 година започва своята кариера в кино компания Б.У.Ф.О. като художник. През 2011 година, след повече от 40 филма като главен художник на продукция, Михайловски решава да пренасочи кариерата си като пише, режисира и продуцира своя късометражен дебют „Параноя”.  През 2013 започва работа по пълнометражния си проект „Обичам те, Бойдин”. Сред актьорите, с които работи, са Деян Донков, Венелина Гяурова, Златко Гулеков, Жанет Йовчева, Меглена Караламбова, Иван Несторов, Иван Савов, Зара Цветкова, Мадлен Йорданова. През 2017 година Михайловски основава „Меджик Сторилайнс“ и продуцира пълнометражния си дебют. Копродуценти  са „Кросроуд Пикчърс“ и „Радиовижън плюс“.  ", "date": "2019.02.19", "title": "Деян Донков в новия български филм „Обичам те, Бойдин“"}
{"url": "https://www.actualno.com/crime/kmetyt-na-kustendil-valeri-mojeshe-da-e-jiv-ako-signalyt-beshe-podaden-minuti-po-rano-news_722807.html", "text": "   . Това заяви кметът на Кюстендил Петър Паунов по време на пресконференция в общината, на която присъстваше и областният управител Виктор Янев.      Нито персоналът на дискотеката, нито органите на реда са знаели, че сред посетителите има хора с хладни оръжия. Кюстендил не е престъпен град. От 2009 година няма тежки инциденти между българи и роми. За съжаление, Всички органи на реда следят изкъсо случващото се в Кюстендил, за което им помагат и поставените 180 камери, но никой не стои да брои кой колко алкохол пие. Кюстендил не е град на престъпността и омразата. Никой не се разхожда в града с ножове и пистолети\", заяви още Паунов.   Като основен източник на проблема той посочи липсата на адекватно образование и участие в обществения живот.\r\n\"Хора като Алекс Анков (бел. ред. - един от представителите на ромския клан Гольовците ) не са научени на елементарни познания – да обичаш, да уважаваш, да зачиташ другия… \", категоричен беше кметът на Кюстендил.  Според него най-сигурният начин за превенция на потопен тип престъпления е .\r\n\"До мен достигна информация, че извършителят е бил забелязан по-рано в града гол до кръста. Ако някой беше подал сигнал, органите на реда щяха да отзоват на момента и той никога нямаше да стъпи в заведението. Сами виждате, че самият случай беше разрешен за 10 минути\", посочи Паунов.   От своя страна, Виктор Янев заяви, че \"категорично става въпрос за битов инцидент\".    \"Една група от млади хора попада на друга в заведение. След употреба на алкохол през цялата нощ се стига до там, че решават да се нападнат едни други извън заведението, което, за съжаление, води до фатален край. Не бива да се насажда омраза между етносите. \", посочи областният управител\r\nВ заключение, кметът Паунов заяви, че общината ще помогне на майката на убития Валери Дъбов да си намери работа, веднага щом се съвземе от шока от загубата и благодари на фирмата, в която е работил загиналия за това, че е поела разходите по погребението. ", "date": "2019.02.19", "title": "Кметът на Кюстендил: Валери можеше да е жив, ако сигналът беше подаден минути по-рано"}
{"url": "https://www.actualno.com/asenovgrad/pyrvoto-syrce-za-kapachki-zatuptja-v-asenovgrad-news_722712.html", "text": "   То е поставено до паметника на цар Иван Асен II в Градския парк на Асеновград. Само няколко минути след официалното му откриване, в огромното сърце бяха пуснати първите капачки. Идеята е на Центъра за местни инициативи и развитие в града, а реализацията на проекта е осъществена чрез дарение и със съдействието на община Асеновград.            Относно въпросът как ще бъде опазено от набези на вандали металното сърце, от Центъра за местни инициативи и обясниха пред , че такива вече са съсипвали труда им. \"Пример за вандалска проява е отрязването на бетонирана дървена табела, която ние поставихме на екопътека \"Кутра\". Освен това откраднаха и розите, които засадихме в градинката до паметника на Ген. Дандевил\", обясни Миа Сердарева - част от инициаторите. Тя заяви, че \"ако всеки разсъждава в стил \"няма смисъл да се прави нищо, щото ще го потрошат\", то нищо хубаво няма да се случи в града и опазването е задача на полицията, а нашата работа е да правим каквото можем\". По идея на общината и Местната комисия за борба срещу противообществените прояви на малолетните и непълнолетните, едното ще е до бившия \"Детмаг\", а другото - в квартал \"Долни Воден\".   ", "date": "2019.02.19", "title": "Първото сърце за капачки \"затуптя\" в Асеновград"}
{"url": "https://www.actualno.com/showbusiness/kakva-e-procedurata-za-izbor-na-nositelite-na-oskar-news_722718.html", "text": "  Много скоро милиони телевизионни зрители по целия свят ще гледат връчването на наградите „Оскар” в неделя - най-бляскавата нощ в света на шоубизнеса, но малцина знаят как се избират победителите, пише АФП.     По-малко от 8000 души в развлекателната индустрия избират отличените лица - а вторник е последният ден от гласуването.\r\nНо какъв е сложният, понякога объркващ процес, който излъчва носителите на 24-те награди на Академията:   Американската академия за филмови изкуства в Лос Анджелис понастоящем има 7902 членове с право на глас.\r\nЧленството в Академията е разделено на 17 клона - актьори, режисьори, продуценти, дизайнери на костюми и т.н. - и кандидатите трябва да бъдат действащи или да имат „постигнати отличия” в индустрията.\r\nЗа да получат право на глас, кандидатите трябва да бъдат спонсорирани от двама членове на академията, които представляват техния клон.    Победителите и номинираните за „Оскар” автоматично получават правото на членство и не се нуждаят от спонсори.\r\nЗаявленията се преразглеждат веднъж годишно от Управителния съвет на Академията, който има последната дума за това кой се присъединява към елитната група.\r\nЧленовете се ползват с правото си на глас за цял живот, но от 2016 година \"статутът\" е ограничен до 10 години и се подновява, за да бъдат изключени онези, които вече не са в бизнеса.\r\nДоживотното право на глас се получава след три 10-годишни мандата. Тези, които не са активни, не могат да гласуват.       По принцип, Академията не разкрива кой са хората с право на глас, въпреки че нищо не пречи на член да разкрие, че има такова, съобщи БГНЕС.\r\nСлед хаоса #OscarsSoWhite през 2015 и 2016 година, поради липсата на чернокожи кандидати, Академията се стреми да бъде по-толерантна, като обеща да удвои броя на жените и малцинствата до 2020 година.\r\nПрез юни 2018 година Академията предприе необичайната стъпка да разкрие имената на всичките 928 души, поканени за членство. \r\nАко всички се съгласят, 31% от членовете на Академията ще бъдат жени, а 16% ще са цветнокожи, според The Hollywood Reporter.    Членовете на всеки от 17-те клона избира номинираните в своята област. Например актьорите - най-голямата група, която гласува - представя номинации за актьорските категории, режисьорите представят номинации за най-добър режисьор и т.н.\r\nНоминациите за определени награди, като например за най-добър чуждоезичен филм и най-добър анимационен филм, се избират от специални комисии. Всички членове на Академията гласуват за най-добър филм. Всички членове с право на глас избират победителите. В 23 от 24 категории, номинацията с най-много гласове е победител.   Но когато става въпрос за наградата за най-добър филм, журито на Оскарите от 2009 година насам използва сложна преференциална система за гласуване, която класира филмите от най-харесвания към по-малко харесвания.\r\nОт пет до десет номинации са възможни. Тази година отличието ще си оспорват осем филма. Ако един филм получи повече от 50% от гласовете, той автоматично печели.\r\nВ противен случай, счетоводната фирма „Pricewaterhouse Coopers“ използва система за гласуване, която гарантира, че филмът, който се радва на най-широк консенсус сред избирателите на академията, ще спечели най-престижното отличие.\r\nТова означава, че преброяването започва с елиминирането на филма, който е получил най-малък брой гласове, а гласовете от бюлетината се преразпределят за следващите кандидати.\r\nПроцесът на елиминиране продължава, докато не остане един филм с повече от 50% от гласовете.", "date": "2019.02.19", "title": "Каква е процедурата за избор на носителите на \"Оскар\"?"}
{"url": "https://www.actualno.com/america/kongresyt-na-sasht-iska-zabrana-za-dostavka-na-f-35-za-turcija-news_722863.html", "text": "  Съвместна комисия на двете камари на Конгреса на САЩ призова за временна забрана за доставка на изтребители F-35 в Турция, която да остане в сила до 1 ноември, съобщава електронното издание на гръцкия вестник Kathimerini, цитиран от \"Фокус\".     Американските законодатели се опитват да блокират доставката на изтребителите с цел да окажат натиск на Турция да се откаже от плановете за закупуване на руската зенитно-ракетна система С-400.   Призивът за забрана бе представен по време на гласуване на бюджета за 2019 г., в което комисията заяви, че няма да одобри финансиране за транспортирането на изтребителите до Турция, докато Пентагонът не представи на Конгреса доклад, в който да изложи плановете си за действие, в случай че Анкара не се откаже от С-400.\r\nРазвитието идва в резултат на интензивно лобиране от страна на Гръцко-американския съвет за лидерство (HALC), както и на Арменския национален комитет на Америка (ANCA). И двете организации се противопоставят остро на закупуването на F-35 от Турция.  Решението на съвместната комисия трябва да получи одобрението на Камарата на представителите и на Сената, подчертават от редакцията.", "date": "2019.02.19", "title": "Конгресът на САЩ иска забрана за доставка на F-35 за Турция"}
{"url": "https://www.actualno.com/society/sociolog-mashinnoto-glasuvane-njama-da-preustanovi-100-porochnite-praktiki-news_722759.html", "text": "  Машинното гласуване няма да преустанови на 100% порочните практики, но ще преодолее 2/3 от тях. Това каза за „Фокус“ социологът Юрий Асланов.     „По този въпрос се ползват много странни аргументи и така вече пета година. За 5 години държавата можеше да се организира 30 пъти поне, за да спази закона. Няма никакви пречки и в момента да го направи, разбира се, ако парламента направи промени в някой закони, в това число и в Закона за обществените поръчки, защото не може ЦИК за 1 месец да организира обществена поръчка, както сега е по закон – 30 дни преди изборния ден и да я изпълни. Това е невъзможно. Може да се организира машинното гласуване, като отсега трябва да се започне процедурата, коментира той. Юрий Асланов каза още, че за това гласуване се разпространяват откровени лъжи, че навсякъде било забранено.   По думите му забраната се отнася за дистанционното електорално гласуване. Има държави с многогодишен опит в машинното гласуване и преброяване на гласовете като Холандия и Дания, добави социологът.", "date": "2019.02.19", "title": "Социолог: Машинното гласуване няма да преустанови 100% порочните практики"}
{"url": "https://www.actualno.com/america/tri-deca-i-jena-sa-otkriti-zastreljani-v-sasht-news_722744.html", "text": "  Три деца и жена са били намерени застреляни в имот в Гранд Рапидс в американския щат Мичиган, съобщават американските медии.     Местният шериф уточни, че децата са под 10-годишна възраст, като най-малкото е на 2 годинки.   Все още не се оповестява връзката между жертвите. Властите няма да съобщят самоличностите на жертвите до приключване на аутопсиите.\r\n\"Много тъжно, много, много тъжно. Винаги е тежко, когато в общността има смърт, но най-тежко е, когато сред загиналите има деца\", заяви шерифът Мишел ЛаДжойе-Йънг, допълвайки: \"Много е трудно за нашите разследващи и съм сигурен, че това е така и за общността.\"  От кабинета на шерифа на окръг Кент успокоиха, че няма никаква заплаха за обществеността, като разследващите не смятат, че стрелецът е на свобода.\r\nСлед претърсването на имота, където са намерени телата, е станало ясно, че е имало и второ място на престъпление, въпреки че полицията все още не знае къде може да е то.", "date": "2019.02.19", "title": "Три деца и жена са открити застреляни в САЩ"}
{"url": "https://www.actualno.com/curious/dneven-horoskop-za-20-fevruari-news_722868.html", "text": "        Тази сряда не се претоварвайте, не тичайте много и не стойте  прави продължително  време. Бъдете внимателни при работа с електричество и  електроприбори. Тази сряда е добре да се замислите над постъпките и мислите си, да се   избавите от лъжи и горделивост. Не се дават и взимат пари назаем.   Тази сряда е най-добре за вас ще бъде да се отдадете на пътешествие или   просто да се разходите. Това ще помогне да се избегнат илюзиите и   изкушенията, на които е богат днешния ден.     Тази сряда е добре да  не надценява своите възможности. Впрочем, ако човек  не е нарушавал  правилата и поведението му е било правилно, всички  замислени неща следва  да осъществи именно сега. Тази сряда благоприятно влияние ще усетят творческите хора и стремящите се   към усамотение, индивидуалистите. Денят е добър за прошка и мисли, насочени към постигане на душевна хармония. Тази сряда ще сте преизпълнени с енергия. Най-добре е да я  използвате за  съзидание. Не изкушавайте за раздели. От действията ви днес  ще проличи  зрелостта ви.   Тази сряда дори от физическа гледна точка организмът ви ще е настроен да   проявява активност. Ще се чувствате свободни, изпълнени със сила и   решимост за действие.    Тази сряда пазете здравето си. Много възможно е да се надцените. Съществува риск от травми, така че не прекалявайте с приключенията. Тази сряда е добре е да наблегнете на леката храна. За вас ще  е полезно да прочистите стомаха си. Спазвайте всички хигиенни правила и навици.    Тази сряда трябва много внимателно да се отнасяте към новите идеи и   информация, която научавате. Може да бъдете провокирани, но е много   важно да устоите и да не влизате в конфликти. Тази сряда е подходящ ден за закупуването на компютърна техника, електроника и   всичко ново и нетрадиционно. Добър ден за решаване на проблеми, свързани с домашни животни. Тази сряда ще сте по-съобразителни и дружелюбни от обикновено. Пазете се,   обаче от химерни планове и отнесени съображения. Очакват ви приятни изненадващи събития.", "date": "2019.02.19", "title": "Дневен хороскоп за 20 февруари"}
{"url": "https://www.actualno.com/showbusiness/djulija-robyrts-s-nagrada-za-prinos-kym-kinoizkustvoto-news_722866.html", "text": "  Джулия Робъртс е тазгодишният носител на наградата „Джордж Ийстман“ за принос в киноизкуството, предаде Пейдж Сикс.     От музеят „Джордж Ийстман“ в Рочестър, Ню Йорк, обясниха че ще връчат наградата на звездата от филмите \"Хубава жена\" и \"Стоманени магнолии\" на церемония на 2 май.   Сред предишните наградени с този приз са Лорън Бакол, Чарли Чаплин, Гари Купър и Мерил Стрийп.\r\nДиректорът на музея, Брус Барнс, припомни най-добрите моменти от кариерата на Робъртс и нейната роля във филмите през последните 30 години. Тя е носителка на \"Оскар\" за най-добра актриса за ролята си в „Ерин Брокович“ (2000) и на три награди \"Златен глобус\", както и на повече от десет други филмови награди.  Музеят връчва наградата „Джордж Ийстман“ от 1955 година.", "date": "2019.02.19", "title": "Джулия Робъртс с награда за принос към киноизкуството"}
{"url": "https://www.actualno.com/america/trymp-pochna-da-zaplashva-voennite-vyv-venecuela-koito-podkrepjat-maduro-news_722710.html", "text": "  Американският президент Доналд Тръмп предупреди военните във да приемат предложението за амнистия от страна на лидера на опозицията Хуан Гуайдо или да се подготвят да \"изгубят всичко\", съобщи БГНЕС по информация на АФП.     \"Днес имам послание за всеки, който помага на Мадуро да се задържи. Очите на целия свят са насочени към вас днес. Всеки ден и за в бъдеще“, заяви Тръмп пред свои привърженици в Маями.   \"Не можете да се скриете от избора, пред който сте изправени. Можете да изберете да приемете щедрото предложение на Гуайдо за амнистия, за да живеете живота си в мир заедно със семействата и сънародниците си\", продължи американският президент.\r\n\"Или може да изберете втория път – да продължите да подкрепяте Мадуро. Ако изберете този път, няма да намерите сигурно убежище, няма да има лесен изход или какъвто и да било изход. Ще изгубите всичко\", добави Тръмп.  Мадуро не закъсня да отвърне и да обяви речта на американския президент за \"нацистка\". \"В почти нацистки стил Доналд Тръмп постави под въпрос правото на Венецуела да изповядва принципите на човешкия социализъм\", каза Николас Мадуро.", "date": "2019.02.19", "title": "Тръмп почна да заплашва военните във Венецуела, които подкрепят Мадуро"}
{"url": "https://www.actualno.com/ruse/obshtina-ruse-shte-prodylji-da-predostavja-bezplatno-integrirani-socialni-uslugi-news_722793.html", "text": "  До края на настоящата година е удължен срокът за изпълнение на проект за „Социално включване чрез услуги за ранно детско развитие“, а с него се предоставят безвъзмездно интегрирани социални, здравни и образователни услуги за деца и родители. Община Русе изпълнява проекта по ОП „Развитие на човешките ресурси 2014-2020г.“ като бенефициент на ресурс, който вече възлиза на 839 312 лв. с добавената година.     В Здравно-консултативния център във Филиал „Светилник“ на ДГ „Червената шапчица“ в кв. „Чародейка“, на ул. „Тодор Икономов“ №1 и в Комплекс за интегрирани социални услуги за деца в кв. „Дружба“, ул. „Н. Вапцаров“ №20 се предоставят 6 интегрирани социални услуги за деца до 3-годишна и от 3 до 7-годишна възраст и родителите им: „Здравна детска  консултация и дейности по превенция на заболяванията“, „Психологическа подкрепа и консултиране на бъдещи и настоящи родители за формиране и развитие на родителски умения“, „Индивидуална педагогическа подкрепа за деца с увреждания“, „Допълнителна педагогическа подготовка за повишаване училищната готовност на децата за равен старт в училище“ и „Ранна интервенция на уврежданията, пряка работа с децата с увреждания и техните семейства, в т.ч. рехабилитация и дейности по консултиране, обучение и мобилна работа с детето в неговия дом“.\r\nЗа периода от 1 септември 2016 г. до края на 2018 г по горепосочените услуги по проекта са обхванати най-малко 1000 семейства от целевите групи. Те получават безплатно консултации за изграждане на родителски умения, семейно консултиране и подкрепа. Повече от 1600 родители еднократно или многократно са получили индивидуална грижа чрез психологически и юридически съвети, както и групова работа за деца и родители. 250 деца до 3-годишна възраст посещават Здравна детска консултация, в която педиатър и медицинска сестра следят физическото и психическото им развитие, провеждат беседи за превенция на заболяванията, посещават домовете им.\r\nСпециалист оказва индивидуална педагогическа подкрепа на 89 с увреждания във възрастовата група от 3 до 7 години. Квалифицирани кадри по ранна интервенция на уврежданията обучават родителите и провеждат рехабилитация и консултации с 209 деца до 3-годишна възраст.  ", "date": "2019.02.19", "title": "Община Русе ще продължи да предоставя безплатно интегрирани социални услуги"}
{"url": "https://www.actualno.com/prasspress/kato-chuja-za-agentura-se-hvashtam-za-poluprovodnika-news_722900.html", "text": "  Когато говорим за чужди инвестиции в България, преди да се похвалим с някой цех за полупроводници или кабели за Мерцедес, трябва да се отбележи, че една от стратегическите инвестиции у нас са вложенията в полупроводници на влияние. Те не са точно агенти като Джеймс Бонд или Щирлиц, не са дори полулегални като Тодор Живков преди 9 септември.     Чуждата агентура у нас представлява мрежи от полупроводници на влияние. Това не са хора, които крият обвързаността си с една или друга централа, затова и не са точно агенти, а по-скоро нещо като активна съставка във вътрешните и външните работи на националния организъм.   Ще направим един субективен анализ, изваден и пъхнат в контекста като чушка в боба и като F-16 в държавните сметки. В този анализ на обстановката ще ви запознаем с непълен списък на различни легални и полулегални агенти в нашия публичен живот. Списъкът няма как да се запълни, защото легалната и хиперлегална агентура у нас има безчислено количество адепти, реципиенти и резиденти. Особено, ако говорим за руско-съветската следа в нашия живот - хиперлегалната агентура е част от нашите интимни исторически връзки от векове за векове. Всеки руски агент първо ще ви прегърне като роден брат, ще ви припомни кръвта на освободителите, правата вяра и мистичната ни свързаност.\r\nРазбира се, никоя пропаганда не може да разчита само на ала-бала - в тая работа се инвестират и достатъчна маса парични знаци, за да е привлекателна службата.  На кого, колко и как се плаща - дали в пари, дали в услуги, дали в нещо друго - ние това не претендираме да знаем, пък и не ни е работа, не сме милиционери. Има видими неща като фондации, “културни връзки” и овладяване на ключови бизнеси. Но има и неща, които са святи и се извършват в тишина - тишината на Тихия фронт, която е неизповедима и дори на бог не можеш да я изкажеш докрай, независимо дали този бог е Владимир Путин или американският ВПК.\r\nАмериканското влияние у нас също си има своите полупроводници, виден представител на които е например Цветан Цветанов - Цецерон. Той е човек, който прекарва сигурно по два месеца в годината из американските щати и вече си представяме, че има USB порт някъде на тила, през който се зарежда с последните актуализации и корекции по правата линия. Цветанов е толкова предан на американските ценности, че ако някой ден се наложи да смени Бойко Борисов на руля на държавата - като нищо ще го отмени, само да сме живи и здрави, това е най-важното! Към момента последно участва в една конференция на НАТО, където пък смятат, че най-важното е Черно море да се напълни с военни кораби. Спомняме си, че Бойко Борисов през годините няколко пъти много твърдо заяви, че не иска в Черно море военни съдове, а иска яхти и водни колела. Някой журналист трябва да пита Бойко Борисов още ли е на това мнение, но това е друг научен разговор.\r\nЗа здраве и хубава кожа полупроводниково влияние според силите и таланта си прокарва и хубавата Елена Creme de la Creme Поптодорова. Тя е толкова смела изразителка на правата “Локхийд Мартин” линия, че в някои свои медийни изяви не много заобиколно изрази становище, че оцеляването на правителството много зависи от правилния избор на F-16.       “Ама те и руснаците могат да ви свалят!” - възразиха на това други наблюдатели. И правилно. Ако американците могат да клатушкат приятелски правителства, руснаците да не са гърбави! Както би казал другарят Тодор Живков - американците имат полупроводници, ама руснаците имат цели проводници у нас!\r\nЕдин от големите успехи на руската пропаганда е това, че успяха да изравнят русофилията с привързаността към традиции, род и родина. Много от патриотическите организации са си един вид “Веселые картинки”, което е причина въобще на патриотите да се гледа като на матрьошки, макар да не е точно така.\r\nНапример прословутият Библиотекарски университет, наричан още “Университет под прикритие” и “Университета на ДАНС”, вероятно не е изцяло чекистки, но пък в него са професори Светлана Шаренкова, издател на “Русия днес” и “Китай днес”, както и Димитър “Гестапото” Иванов, за когото науката и до днес търси отговор - защо са му лепнали прякор Гестапото, а не примерно - Мустака на Дзержински. Във всеки случай университетът е толкова влиятелен, че съвсем наскоро успя да връчи на главния прокурор Сотир Цацаров награда “Стамболов” - за лидерство. Цацаров първоначално се извинил с неотложен професионален ангажимент и не отишъл на основното тържество в Националната библиотека, но малко по-късно сколасал да се яви на отделна церемония специално за него в самия Библиотекарски университет, проф. Шаренкова лично му надянала огърлието с медальон, а Цацаров се разписал в благодарствената книга. Както искате, така я разбирайте тази случка, но връчването на тази награда е много фино преживяване, ако ласката с фина шкурка може да се характеризира така. Имаме предвид, че носител на подобна награда от същия университет през 2011 е Цветан Василев - наградили са го “за лидерство в сферата на предприемачеството и бизнес средата”, но тогава той не е приел лично наградата, пратил е човек да му я прибере.\r\nТака че нещата винаги имат втори и трети план.\r\nВолен Сидеров днес се възприема като матрьошка, но като разтвориш тази матрьошка, отвътре изскачат още барабанист, духовник, ценител на екстремни ситуации, Златен пръст, някогашен главен редактор на “Демокрация”, еротичен фотомодел, дисидент, поет… Преди в живота ни да дойдат Децата Индиго, в нашия лагер децата се възпитаваха в Доктрината за всестранно развитата личност и Волен Сидеров с многостранното си развитие определено е дете на оная епоха.      Но да погледнем по-нагоре - към ястреба Плевнелиев и летящия човек Радев; това са нашите върховни главнокомандващи от последните години. Росен Плевнелиев, въпреки амбицията и себеусещането си, след напускането на президентския пост не можа да даде на атлантическата идея повече от широката си усмивка, лъчезарна като прогноза за времето. Докато Румен Радев, който минава за грипав, шведски и съветски, макар да казва, че “Крим фактически е руски”, като главнокомандващ натовска държава фактически подписва декларации, че България иска по-силно военно присъствие в Черно море - миналата година на среща във Варшава на страните от източния фланг на НАТО. И към към момента подписът на Радев е по-тежък от този на Цветан Цветанов. Иначе президентът е за световен мир и против милитаризацията на Черно море.\r\nЗавършваме този трактат с един въпрос, който измъчва историческата и агентурната наука. Известно е, че аленият Румен Петков беше силов министър на натовска държава, но не е известно колко процент истина има в Легендата за милитаризирането на плевенския фонтан. С две думи - съществува поверие, че Румен Петков, така да се каже, някога си вдигал нивото на един фонтан в град Плевен, обогатявайки химическия му състав с отработено етилово гориво. Възможно е в този миг съвсем наблизо - в Долна Митрополия, бъдещият натовски генерал и главнокомандващ Радев да е вдигал самолета. Кой знае...\r\nКакто казахме и по-горе - някои неща в този бизнес ще си останат неизповедима тайна. Франсис Фукушима-Хашимото, ", "date": "2019.02.19", "title": "Като чуя за агентура, се хващам за полупроводника!"}
{"url": "https://www.actualno.com/europe/lavina-zatrupa-skiori-v-shvejcarskite-alpi-news_722902.html", "text": "  В швейцарски ски курорт лавина е затрупала между 10 и 12 скиори, съобщи местният вестник Nouvelliste, позовавайки се на думите на кмета на Кран Монтана.     По-рано полицията на кантона, в който се намира Кран Монтана, съобщи, че лавината може би е отнесла \"няколко човека“.   Към момента няма повече информация.", "date": "2019.02.19", "title": "Лавина затрупа скиори в Швейцарските Алпи"}
{"url": "https://www.actualno.com/cosmos/prez-2030-nasa-planira-pilotirana-misija-do-mars-news_722719.html", "text": "  НАСА ще изпрати пилотирана мисия до Марс в средата на 2030 година, заяви директорът на Агенцията Джим Брайденстайн в интервю за телевизия MSNBC.     Преди това обаче, трябва да бъдат изпитани технологиите на Луната, а в последствие да бъдат развити допълнително, така че да могат да бъдат използвани и на Марс, допълни още директорът, предаде БГНЕС.   В този проект НАСА ще си сътрудничи с държавни и търговски партньори.\r\nПреди няколко дни НАСА обяви края на мисията си на Червената планета, след като прекъсване на връзката с космическия апарат “Opportunity”, който е там от 2004 година. Първоначално се очакваше той да работи само 90 дни, но марсоходът предаваше сигнали до средата на миналата година.  Последната комуникация със Земята е била на 10 юни, след което той е преминал в спящ режим. Предполага се, че силна пясъчна буря е попречила на “Opportunity” да презареди слънчевите си батерии.", "date": "2019.02.19", "title": "През 2030 НАСА планира пилотирана мисия до Марс"}
{"url": "https://www.actualno.com/vidin/vidin-s-dylbok-poklon-pred-deloto-i-pametta-na-vasil-levski-snimki-news_722864.html", "text": "  Община Видин, съвместно с Видинска Света митрополия отбелязаха 146-годишнината от гибелта на националния ни герой Васил Левски. Възпоменателното честване започна със заупокойна молитва, отслужена в катедралния храм „Св. Димитър Солунски“ от Видинския митрополит Даниил. На нея присъстваха кметът на Общината Огнян Ценков, народните представители Владимир Тошев и д-р Цветан Топчиев, областният управител на Видин Албена Георгиева, председателят на Общинския съвет Генади Велков, заместник областните управители Анжело Методиев и Лъчезар Попиванов, заместник-кметът Венци Пасков и други официални лица.      По традиция от църквата потегли шествие начело с Градския духов оркестър и се отправи към бюст-паметника на Левски в града, където се събраха много ученици и граждани, за да почетат знаменателната дата. Слово по повод годишнината произнесе кметът Огнян Ценков. „Ние, видинчани, сме родолюбиви хора и тачим своята история, предаваме на децата си знанието за достойните предци и уважението към българщината. Учим ги на безценните завети на Левски. Няма нито възрастен, нито дете, които да не знаят, че думите \"Ако спечеля, печеля за цял народ - ако загубя, губя само мене си\" принадлежат на Апостола“ – каза той. Ценков подчерта огромното дело на българския национален герой, което върши със създаването на Вътрешната революционна организация – основа за последвалите исторически събития, довели до Освобождението на страната ни от османско владичество. „За жалост, Апостолът не успява да види резултата от своята борба, да се радва на свободна България, за която мечтае и за която жертва себе си. Заветите на Левски преминават през времето и изненадват със своята правдивост и сила и нас, съвременните хора. Те са учебник по родолюбие, морална устойчивост, висока нравственост и вяра в човешкия дух. Тук сме, за да се преклоним пред този велик българин, запазвайки и гордеейки се със своята национална идентичност в общия европейски дом. \"Времето е в нас и ние сме във времето\" – изрича Васил Левски, а неговият образ остава непокътнат. Поклон пред светлата му памет!“ – завърши словото си кметът.  Облечени като четници, възпитаници на филиал “Васил Левски” към детска градина „Детелина” представиха рецитал, посветен на националния ни герой. Мария Владиславова, ученичка от 10-б клас в Гимназията с преподаване на чужди езици „Йордан Радичков“ прочете есето си със заглавие „Васил Иванов – Дякона, Левски, Апостола на свободата“, написано по повод 146-годишнината. Огнян Ценков връчи традиционната награда на победителя в състезанието „Лъвски скок“, която тази година спечели Димитър Красимиров от Гимназията с преподаване на чужди езици „Йордан Радичков“, постигнал резултат от 2 м и 97 см. Надпреварата се организира от Ученически спортен клуб „Шампион”, със съдействието на Община Видин и Регионално управление на образованието.    Водещ на церемонията бе дванадесетокласникът Владимир Славчев от Средно училище „Цар Симеон Велики“. Възпоменателното честване завърши с поднасяне на венци и цветя пред бюст-паметника на Васил Левски от официалните гости, представители на политически партии, на десетки обществени и културни институции, училища и детски градини, както и граждани.", "date": "2019.02.19", "title": "Видин с дълбок поклон пред делото и паметта на Васил Левски (СНИМКИ)"}
{"url": "https://www.actualno.com/business/sled-nedovolstvo-ot-rabotnici-me-objasni-che-e-sprjalo-koncesijata-za-mina-obrochishte-news_722870.html", "text": "   Това съобщиха от Министерство на енергетиката (МЕ).     В определения с поканата за доброволно изпълнение срок не са изпълнени паричните задължения в размер на 130 хил. лв. Във връзка с неизпълнение на основно договорно задължение,а именно - за заплащане на концесионно възнаграждение, на 07.02.2019 г. от 01.06.1999 г. за предоставяне на концесия с предмет „Особено право на ползване на подземни природни богатства – манганови руди чрез добив от находище „Оброчище – Северозападен участък“. Спирането на правата по концесионния договор не отменя задължението на концесионера да поддържа за своя сметка рудника в предексплоатационно състояние с необходимия водоотлив и вентилация.   По информация от служители на „Евроманган“ АД, не са изплатени заплатите от м. юли 2018 г., а дължимите суми за електроенергията се заплащат със закъснение. В края на месец януари е проведена среща между представители на Министерството на енергетиката и Национален синдикат „Защита“. Министерството на енергетиката има уверение от страна на „Евроманган”, че ще започне изплащането на дължимите суми.\r\nПрипомняме, че с националния обмудсман Мая Манолова работници от мангановата мина в балчишкото село Оброчище – \"Евроманган“ поискаха да бъде сезирано Министерството на енергетиката, че компанията не изпълнява концесионния си договор. Хората не са получавали заплати от шест месеца. Последно им била изплатено трудовото възнаграждение за юни, но чак през ноември. Съкратени са половината от персонала, а другите са пуснати в т. нар. „платен отпуск“, който трае половин година, а по трудовото законодателство не може да има толкова дълъг отпуск, казаха още присъстващите. По думите им в момента в мината има само 6-7 души, за да изпомпват водата от шахтите.  ", "date": "2019.02.19", "title": "След недоволство от работници МЕ обясни, че е спряло концесията за мина Оброчище"}
{"url": "https://www.actualno.com/tips/prevyrni-2-leva-v-3000-s-uvelichenija-sport-djakpot-na-nacionalnata-lotarija-news_722859.html", "text": "  Един от най-популярните сегменти на безспорно е \"Спорт Джакпот\" - промоцията, която доскоро позволяваше срещу 2 лева всеки потребител да се бори за 1000 лева, ако познае изхода от 5 мача. От 7777.bg обаче решиха не просто да удвоят, а да утроят наградния фонд на своята промоция.         \"Спорт Джакпот\" също така предлага и възможността да използвате \"двоен шанс\" на мачовете, в които не сте абсолютно убедени как ще приключат. Ето и петте срещи, които попадат в колонката, както и на The Gambling Guy за крайния изход на всеки от тях:\r\nЛивърпул - Байерн Мюнхен Х  Лион - Барселона 2\r\nСевиля - Лацио 1   Атлетико Мадрид - Ювентус Х    Зенит - Фенербахче 1\r\nПознавайки крайния изход от 5-те срещи, играете за разпределението на 3000 лева. Ако сте единственият, който познае как ще приключат срещите, взимате целия награден фонд. При положение че има двама или повече познали, фондът се разпределя по равно между спечелилите. ", "date": "2019.02.19", "title": "Превърни 2 лева в 3000 с увеличения \"Спорт Джакпот\" на Националната лотария"}
{"url": "https://www.actualno.com/society/eto-po-kolko-plashta-dyrjavata-na-otbrani-medii-news_722838.html", "text": "  Темата със субсидирането на медии от държавата отдавна е на фокуса на общественото внимание или поне на определена част от обществото. Официален отчет на едно място за това няма, но след отговор на зададени въпроси по Закона за достъп до обществена информация (ЗДОИ) от страна на главния редактор на сайта Bulgaria News и на сайта Соня Колтуклиева , които показват много.     Статистиката, дадена от държавата, се отнася за периода януари 2014 - февруари 2019 година и касае отпуснатите средства по оперативни програми т.е. такива, от които идват и евросредства. В някои от случаите обаче възникват основателни въпроси как получилите парите медии са успели да се преброят за тях предвид някои критерии, за да ги вземат.   Такъв например е случаят с известната Илиана Беновска и радио К2. Чрез радиото .\r\nНай-щедри към Беновска са били от Министерството на икономиката - по оперативна програма “Иновации и конкурентоспособност” Беновска е отличена със 114 981,60 лева; по Програмата за развитие на селските райони - с 45 792 лева; по оперативна програма “Развитие на човешките ресурси” - с 24 000 лева; по оперативна програма “Региони в растеж” - с 11 016 лева; по оперативна програма “Околна среда” - със 7 862 лева.  Според Соня Колтуклиева обхватът на Програмата за развитие на селските райони (ПРСР) изключва София и областните градове, макар че в публикуваните данни на на Държавен фонд \"Земеделие\" личи, че има одобрен документ за ПРСР за периода 2014 - 2020 година, в който пише, че \"програмата ще се прилага на цялата територия на Република България\". Министерството на земеделието е предоставило на радио К2 45 792 лева, което Колтуклиева вижда като нарушение на правилата и затова отправя запитване до ОЛАФ дали тези средства са били предоставени закономерно.\r\nСериозно  впечатление прави, че . Нова телевизия (плюс радио Нова нюз и сайт) са получили 1 561 626,84 лева, докато за БНТ са отишли 1 080 006,73 лева.   При радиостанциите     ", "date": "2019.02.19", "title": "Ето по колко плаща държавата на отбрани медии"}
{"url": "https://www.actualno.com/balkani/ima-li-agenti-na-chujdi-slujbi-vyv-voennoto-ministerstvo-na-makedonija-news_722901.html", "text": "  В Македония се заформя сериозен скандал, след като опозиционна медия обяви, че НАТО изисква от македонските власти да уволнят агенти на чужди служби в Министерството на отбраната, за да приеме страната в структурите си.     Става въпрос за отстраняването от длъжност на голям брой хора, които заемат висши постове в кабинета на военния министър Радмила Шекеринска, в Генералния щаб и във военното разузнаване, пише електронното издание „Курир“, позовавайки се на хърватски медии.\r\nРъководството на Министерството на отбраната на Македония в момента се състои от хора с дълбоки лични, семейни, оперативни и политически връзки с Република Сърбия, пише македонската медия, цитирайки заключение в статия на вестник „Хрватска Данас“.   Държавен секретар в Министерството на отбраната е Драган Николич, син на бивш офицер от Югославската народна армия (ЮНА). Освен ангажимента към СДСМ и за насърчаване на хора, близки до партията, той няма съществен принос за МО, твърди хърватското издание.  „Държавен съветник, а също и най-близкият сътрудник на министъра на отбраната Радмила Шекеринска и главен експерт „Човешки ресурси“ е Мирослав Стояновски, бивш капитан на ЮНА по време на агресията срещу Хърватия и окупацията на Вуковар, обвинен в убийството на невинни граждани. След окупацията на Вуковар той е повишен в пост майор в тогавашната ЮНА.\r\nНачалникът на военното разузнаване Горан Василевски е човек, свързан със сръбската армия, което отново е пряка причина дълго време да не получи сертификат за сигурност“, разкрива „Хрватска Данас“.\r\nВъпросът, зададен от хърватските медии, е дали Македония ще има такава организационна структура, която очевидно е свързана с партньор, който не е член на НАТО, и дали в този случай Република Сърбия може да бъде истинският партньор на всички останали членове на НАТО, особено в Хърватия?       Първите разкрития по темата с чуждите агенти дойдоха от заместник-председателят на основната опозиционна партия в Македония - ВМРО-ДПМНЕ Александър Николовски. Той наскоро обяви, че високопоставени македонски военни сътрудничат на чужди служби и НАТО иска уволнението им, за да се докаже Скопие като надежден партньор на Алианса.\r\nМакедонските власти категорично опровергаха медийните публикации. Министърът на отбраната на Северна Македония Радмила Шекеринка увери, че нито в кабинета й, нито в Генералния щаб има разузнавачи, които сътрудничат със служби на държави извън НАТО.\r\nВ изявление за скопския вестник „Независен“ Шекеринска обясни, че след подписването на протокола за членство в НАТО, македонските власти сами са поискали от международните партньори помощ за проверка на служителите.\r\n„Нито от НАТО са ни изпращали екип за проверка, нито са ни молили – писмено или устно – да освободим или заменим военнослужещи, за които се твърди, че са сътрудничили с чужди, главно със сръбските служби\", обясни министърът на отбраната на югозападната ни съседка.", "date": "2019.02.19", "title": "Има ли агенти на чужди служби във военното министерство на Македония?"}
{"url": "https://www.actualno.com/europe/germanija-otnovo-e-s-naj-goljam-izlishyk-planira-da-harchi-poveche-news_722751.html", "text": "  Излишъкът по текущата сметка на Германия се свива през 2018 г., но остава най-големият в света, благодарение на силния износ.     Германският излишък, който измерва потока от стоки, услуги и инвестиции, е най-големият в света за трета поредна година и е в размер 294 млрд. долара. Втора по излишък е Япония със 173 млрд. долара, а трета - Русия със 116 млрд. долара, според данните на икономическия институт Ifo, цитирани от Reuters.\r\nИзмерен спрямо икономическата продукция, излишъкът по текущата сметка на Германия се свива за трета поредна година, като се понижава до 7.4% през 2018 г. от 7.9% през предходната година, според изчисленията на института.\r\nОт 2011 г. насам салдото по текущата сметка на Германия непрекъснато надвишава максималния праг на Европейската комисия от 6% от брутния вътрешен продукт, а излишъкът достигна рекордно ниво от 8.9% през 2015 г.  Международният валутен фонд и Европейската комисия от години призовават властите в Берлин да направят повече, за да повишат вътрешното търсене като начин за увеличаване на вноса, така че да се стимулира растежа на други места и да се намалят световните икономически дисбаланси. След като дойде на власт, президентът на САЩ Доналд Тръмп също критикува силата на германския износ.\r\nБрюксел официално определи макроикономически дисбаланс в Германия за първи път през 2014 г. и оттогава потвърждава тази критика.   В препоръките си Комисията казва, че Германия трябва да използва своя бюджетен излишък, за да стимулира публичните инвестиции и да създаде благоприятни условия за по-силен растеж на реалните заплати. МВФ също препоръча подобни мерки.    Германски министри многократно са повтаряли, че фискалната и икономическата политика на Берлин не са създадени с основната идея да влияят върху салдото по текущата сметка. \r\nСпоред тях търговският излишък е резултат от пазарните решения на търсенето и предлагането от страна на компаниите и потребителите по света и зависи от фактори като цените на петрола и валутните курсове, на които е трудно да се влияе.\r\nВъпреки това германските власти решиха да похарчат голяма част от бюджетния излишък през следващите 3 години за увеличаване на обезщетенията за отглеждане на деца, по-ниски данъци и намаляване на вноските в системата на общественото здравеопазване, мерки, които се очаква да подкрепят разходите на домакинствата.", "date": "2019.02.19", "title": "Германия отново е с най-голям излишък, планира да харчи повече"}
{"url": "https://www.actualno.com/football/livyrpul-i-bajern-ne-uspjaha-da-se-pobedjat-v-nulevo-remi-na-anfijld-news_722930.html", "text": "  Отборите на Ливърпул и Байерн Мюнхен не успяха да се победят в първата среща помежду си от 1/8-финалите на . Двата тима се изправиха един срещу друг на \"Анфийлд\", но така и не успяха да си отбележат попадения, завършвайки мача при резултат 0:0.     Въпреки това двубоят бе изпълнен с изключително атакуващ футбол и от двете страни, особено през първото полувреме. За мърсисайдци най-добрите положения бяха пред нападателя на тима Садио Мане, който на няколко пъти не успя да даде преднина на своя отбор.   Баварците от своя страна отвърнаха подобаващо, като Серж Гнабри и Кингсли Коман непрестанно създаваха главоболия по двата фланга. \"Червените\" бяха малко по-настоятелния отбор, който търсеше и победата до последния съдийски сигнал, но в крайна сметка завършиха мача без попадения преди решаващия сблъсък след три седмици на \"Алианц Арена\".  .  ", "date": "2019.02.19", "title": "Ливърпул и Байерн не успяха да се победят в нулево реми на \"Анфийлд\""}
{"url": "https://www.actualno.com/ruse/deca-v-ruse-nauchiha-za-velikoto-delo-na-vasil-levski-news_722882.html", "text": "  „Урок по родолюбие“ посветен на Васил Левски и Освобождението на Русе проведоха децата и учителите от IV „а“ подготвителна група в ДГ „Слънце“ – Русе. Малчуганите се докоснаха до тефтерчето на Левски и знамето с извезаните думи „Свобода или смърт“. Специално за тържеството бе представен и комиксът за деца „Апостолът в премеждие“, по разказа на Иван Вазов с прекрасните рисунки на художника Николай Бебенов – Ник.     Патриотичната проява приключи с надпреварата „Лъвски скок“, след която победителите получиха награди с лъвчето от печата на Левски. В детската градина ще бъде представена  детска изложба „Памет, без която не можем“, включваща по-малко известни картини с облика на Апостола. Председателят на русенския комитет „Васил Левски“ поздрави децата и им подари книжки за Апостола и Христо Ботев.\r\nУрокът по родолюбие се провежда за десета поредна година и е в партньорство с Народно читалище „Христо Ботев - 1908“, Общински комитет „Васил Левски“ и Клуб за исторически реконструкции „Традиционеръ“ – Русе.", "date": "2019.02.19", "title": "Деца в Русе научиха за великото дело на Васил Левски "}
{"url": "https://www.actualno.com/smolyan/advokati-ot-smoljan-na-protest-ne-na-pylzjashtija-fashizym-news_722897.html", "text": "  Днес Адвокатската колегия от Смолян излезе на протест с лозунги: „Не на пълзящия фашизъм!“ и „Адвокат не е равно на доносник“. Те се обявиха против задължението, което им се вменява със Закона за мерките срещу изпиране на пари, да докладват на ДАНС при съмнителни парични операции на техни клиенти.     „В деня на Апостола на Свободата, ние, членовете на Адвокатска колегия – Смолян, почитаме светлото му дело и считаме за наш дълг да пазим завещаната ни свобода, която трябва да използваме за градеж и съзидание. Именно спазвайки заветите на Левски, категорично се противопоставяме срещу всеки опит за погазването на свободата и принципите на правовата държава, като с настоящото обръщение изразяваме несъгласието си с така приетите изменения в правната уредба, касаеща мерките срещу изпиране на пари, обективирани чрез промени в ЗМИП и приемане на правилника по неговото прилагане. Същите са пряко посегателство срещу правата на гражданите“, се казва в тяхната декларация.\r\nАдвокатите считат, че обнародваният в брой 27 на ДВ Закон за мерките срещу изпирането на пари не съответства на Конституцията на Република България, на Европейската конвенция за правата на човека и основните свободи и не транспонира в пълнота Директива (ЕС) 2015/849 на Европейския парламент и на Съвета от 20 май 2015 година за предотвратяване използването на финансовата система за целите на изпирането на пари и финансирането на тероризма, като пропуска да даде важни гаранции на гражданите срещу нарушаване на поверителността в отношенията им с адвокат.\r\nВ точка 10 от преамбюла на самата директива е налице изключение, според което лица, упражняващи адвокатска професия, не са длъжни да докладват информация, която им е станала известна по повод на предоставена защита или оценка на правно положение на клиенти.  Според Конституцията на Република България, адвокатурата е свободна, независима и самоуправляваща се. Тя подпомага гражданите и юридическите лица при защитата на техните права и законни интереси.\r\n„Законът за адвокатурата вменява на всеки един от нас редица задължения, в това число да пазим тайната на своя/ите клиенти без ограничение във времето, също така нямаме право дори и като свидетели да разкриваме обстоятелства, които са ни били поверени в качеството ни на адвокати от наши клиенти или от друг адвокат относно клиент. Всеки един от нас е положил клетва да защитава с всички допустими от закона средства правата и законните интереси на доверителите му и на подзащитните му, както и ДА НЕ ИЗДАВА ТАЙНИТЕ ИМ. Има едно фундаментално и трудно изграждащо се отношение между адвоката и клиента, наречено ДОВЕРИЕ. Без доверието на клиента адвокатът не може да свърши работата си, която му е възложена, не може да окаже необходимата защита и не може да даде правилния и полезен правен съвет“, сочат още от колегията в Смолян.", "date": "2019.02.19", "title": "Адвокати от Смолян на протест: Не на пълзящия фашизъм!"}
{"url": "https://www.actualno.com/america/venecuelskata-armija-ostava-lojalna-na-maduro-news_722921.html", "text": "  Венецуелската армия е нащрек за всякакви нарушения на границата. Това предаде AFP, цитирана от БГНЕС.     Новината идва след заплахите на американския президент Доналд Тръмп, че \"те могат да загубят всичко, ако не сменят позицията си, и не започнат да подкрепят опозиционния лидер Хуан Гуайдо\".   Министърът на отбраната Владимир Падрино повтори, че армията е „покорна, лоялна и подчинена” на законния президент Николас Мадуро, чиито авторитет бе оспорен от самопровъзгласилия се за президент Хуан Гуайдо.", "date": "2019.02.19", "title": "Венецуелската армия остава лоялна на Мадуро"}
{"url": "https://www.actualno.com/bgfootball/9000-lv-globa-za-lubo-penev-za-napadkite-mu-kym-bfs-news_722910.html", "text": "  Треньорът на ЦСКА Любослав Пенев отнесе сериозна глоба за думите си към Българския футболен съюз (БФС), съобщава .     От Дисциплинарната комисия са взели решение наставникът на \"червените\" да плати 9000 лева.   В съобщението на БФС пише, че причина за това е, че Пенев не е вписан в клуба като треньор, а като помощник.", "date": "2019.02.19", "title": "9000 лв. глоба за Любо Пенев за нападките му към БФС"}
{"url": "https://www.actualno.com/burgas/riosv-burgas-shte-globjava-za-zamyrseni-rechni-korita-pytishta-i-selishta-news_722894.html", "text": "  Речните корита на територията на територията на общините трябва да бъдат добре почистени, за да няма проблеми след започване на топенето на снега. За това настояват от РИОСВ Бургас. По нареждане на министъра на околната среда и водите ще бъдат извършени проверки, дали има изхвърлени отпадъци във водоемите, които могат да бъдат пречка за преминаването на водата, а от там и за наводнения.     От инспекцията са изпратили писма до 13 кмета, с настояване да бъдат почистени речните корита, там където е необходимо. До 15 април, всички нередности трябва да бъдат отстранени, след което, през месец май започват проверки. При неизпълнение, глобата която ще бъде наложена е в размер от 2000 до 20 000 лева.\r\nОт РИОСВ-Бургас ще наблюдават чистотата на пътищата и населените места в общината. Нарущителите по този критерий, също ще бъдат глобявани със суми от 3000 до 10 000 лева.  ", "date": "2019.02.19", "title": "РИОСВ Бургас ще глобява за замърсени речни корита, пътища и селища"}
