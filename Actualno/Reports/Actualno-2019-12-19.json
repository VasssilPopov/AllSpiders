{"url": "https://www.actualno.com/sciencelogy/google-zapochva-da-sledi-za-divi-jivotni-news_1417409.html", "text": "      Компанията Google ще помага на организациите за защита на животните да следят дивата природа, съобщава Бърд ин флайт, цитиран от БГНЕС.      Програмата за опазване на дивата природа, в рамките на която снимки, направени от камери за видеонаблюдение ще бъдат анализирани от невронни мрежи, се нарича „Wildlife Insights“.\r\nИнструментът ще улесни живота на учените, занимаващи се с опазването на биоразнообразието. Сега редовните потребители ще могат да проследяват 4,5 милиона индивида. Всеки ще може да качи снимки за разширяване на базата данни.\r\nНевронните мрежи ще бъдат ангажирани с идентифицирането на животни и според разработчиците технологията ще позволи да се определят до 98% от видовете.   ", "date": "2019.12.19", "title": "Google започва да следи за диви животни "}
{"url": "https://www.actualno.com/moresport/vladimir-iliev-be-izbran-za-sportist-na-2019-godina-news_1417441.html", "text": "       . Така 21 години  по-късно след Екатерина Дафовска биатлонът отново е на върха  в класацията. Именно Дафовска през 1998-а печели статуетката, след като  ликува с олимпийско злато в Нагано.      Илиев заслужи признанието след историческото сребро от световното в  Йостерсунд (Швеция), което е първо за мъжкия ни биатлон. Илиев не  присъства на церемонията, защото има състезание, но чрез видео обръщение  благодари за отличието.   По-рано тази седмица Илиев бе отличен и с  наградата „Спортен Икар“, а тази вечер той триумфира в 62-та церемония  „Спортист на годината“ в зала „Асикс Арена“, организирана от Нове  Холдинг. \r\nПодгласници на Илиев станаха  лекоатлетката Ивет Лалова-Колио и тенисистът Григор Димитров. Лалова  попада в десетката на престижната класация за осми път в кариерата си.  Спринтьорката спечели и дебютната Награда на публиката.  За втора поредна година за Отбор на  годината бе обявен националният ансамбъл по художествена гимнастика,  който  спечели сребърен медал от Световното първенство в Баку и златни  медали от Световните купи в Минск и Казан. Наградата за треньор номер 1  на вестник „Труд“ спечели треньорката на ансамбъла Весела Димитрова. За Спортист на годината с увреждания бе обявен лекоатлетът Християн Стоянов.            ", "date": "2019.12.19", "title": "Владимир Илиев бе избран за Спортист на 2019 година"}
{"url": "https://www.actualno.com/business/ekspertyt-aec-belene-njama-da-se-osyshtestvi-news_1417431.html", "text": "       няма да се осъществи. Това каза за „Фокус“ Илиян Василев, анализатор и бивш посланик на България в Русия. Според него в момента, в който се опре до реалните пари, факта и осъзнаването, че правителството вкарва цунами в енергийния сектор, всичко ще се прекрати. Той е категоричен, че за да може да влезе проектът в експлоатация, някой трябва да даде гаранция. Няма да има финансиране, няма да има проект, просто страната ни загуби малко време и междувременно пропусна възможността да намери други решения за реализиране на реактора в чужбина, заяви анализаторът.      „Всичко, което виждате в момента е толкова непрофесионално и извън всякакви процедури за стратегически структуриране на проекти и за изчистване на интереса на отделните страни. Това, на което сме свидетели, е ПР. Ние сме още в етапа на ПР и когато се навлезе в реалната история, трябва първо да не ни обясняват, че имало 5 възможни инвеститора, след като няма такава случка. Инвеститорите могат да бъдат само руснаците и китайците. Корейската компания има външен интерес, а пък американците и французите не могат да бъдат назовавани като инвеститори, защото докарват оборудване. Това просто си е ПР от стремежа на правителството да представи проекта като глобално значим, т.е. балансиран, геополитически и по всякакъв друг начин“, допълни той.   Илиян Василев уточни, че този проект може да доведе до такава дестабилизация в енергетиката, че не само страната ще загуби тези 3 млрд., които е вложила в плащането на реактора, но ще загуби много повече от това, че енергийната система е извадена от баланс с форсиране, закриване на въглищни централи, потискане и репресиране на други алтернативи само и само да се въведе тази мощност, допълни анализаторът. Според него напъните за прекратяване на договорите с двете американски централи и убиването на ТЕЦ „Марица-2“ с отказ от инвестиции са в посока на гарантиране на пазарно място за АЕЦ „Белене“. ", "date": "2019.12.19", "title": "Експертът: АЕЦ \"Белене\" няма да се осъществи"}
{"url": "https://www.actualno.com/balkani/samolet-s-bosnenski-chlenove-na-id-kacna-v-saraevo-news_1417429.html", "text": "      Самолет с членовете на ИД от БиХ кацна тази вечер на летището в Сараево.      Те бяха депортирани в БиХ от Сирия и според портала \"Дневни Аваз\" има 7 граждани на БиХ, издирвани с червена бюлетина на Интерпол, предаде БГНЕС.   Според съобщенията, групата включва 6 жени и 12 деца.\r\nСпоред местните медии, между депортираните са Ясмин Кесерович и Емир Алишич, известни като радикални терористи, които многократно са се появявали в пропагандни видеоклипове на ИД. Те ще бъдат отведени до прокуратурата на БиХ.  Около 200 граждани, били се по фронтовете, трябва да се завърнат в БиХ. ", "date": "2019.12.19", "title": "Самолет с босненски членове на ИД кацна в Сараево "}
{"url": "https://www.actualno.com/society/novinite-naj-vajnoto-za-denja-19-dekemvri-news_1417414.html", "text": "      Редакционният екип на ви представя най-важните новини за изминалия ден, 19 декември.       Ахмед Доган произнесе традиционното си слово пред елита на ДПС на тържество по случай настъпването на новата 2020 година в \"Бояна\". Поне с времето този тип изказвания са станали характерни с три неща. Първото, че са единствените по-дълги, които Доган от години си позволява, особено след като стана почетен председател на партията.   Деца в България не се отнемат заради бедност. Битовите условия не са основен фактор, става въпрос за ситуации, в които са застрашени здравето и живота на децата и това пречи на развитието им. Това обясни социалният министър Деница Сачева в коментар за оттегления Закон за социалните услуги (ЗСУ). Volkswagen почти построи завод в България, протестите срещу Гешев почти успяха, в София почти можеше да се диша. И още десетки пъти \"почти\". Политологът Даниел Смилов обобщава българската 2019 година в 46 точки в материал за Deutsche Welle.     Напрежението над Егейско море продължава вече два дни, през които турските изтребители F-16 извършиха 12 прелитания над островчетата Инусес, Панагия и Ро. По време на традиционната  годишна пресконференция руският президент Владимир Путин заяви, че съжалява, че СССР вече не съществува. Той обяви като най-лошите моменти от управлението си терористичните актове в Беслан и \"Норд Ост\". Руският президент призна още, че не е успял да реши проблема с бедността до край.    Немскоезичният всекидневник Neue Zürcher Zeitung, издаван в Швейцария, се опитва да намери отговор на въпроса откъде идват амбициите на Слави Трифонов, който основа партия през октомври и в същото време твърди, че не се интересува от властта. Интензивното отделение в детската педиатрия заработва до 20 януари, обеща здравният министър Кирил Ананиев. Парламентът изслуша министъра относно спирането на спешния прием в Детската болница в София. Призивите за закриване на Националната служба за охрана (НСО) са напълно несъстоятелни. Трябват промени в закона, който влезе в сила преди 5 години, заявява бригаден генерал Красимир Станчев в обръщение към служителите на НСО. ", "date": "2019.12.19", "title": "Новините: Най-важното за деня, 19 декември"}
{"url": "https://www.actualno.com/america/dannite-na-milioni-potrebiteli-na-facebook-sa-iztekli-v-mrejata-news_1417436.html", "text": "      Личните данни на над 267 милиона потребители на Facebook са изтекли в интернет, пише агенция Тасс, цитирана от БГНЕС.      Британската компания за проучвания и изследвания Comparitech съобщи, че достъп до данните е имал всеки с интернет връзка, като не са му били необходими потребителско име и парола.\r\nТече разследване какво е довело до изтичането на данните, но се смята, че е в резултат на хакерска атака от Виетнам.\r\nИнформацията може да се използва за изпращане на спам на потребителите или за фишинг атаки.  Смята се, че пробивът е станал на 4 декември, като данните са били свободно достъпни поне до 14 декември.\r\nКъм днешна дата (19 декември) базата данни вече не е достъпна.\r\nПовечето потребители, за които е изтекла информация, живеят в САЩ.     ", "date": "2019.12.19", "title": "Данните на милиони потребители на Facebook са изтекли в мрежата "}
{"url": "https://www.actualno.com/analysis/ankara-naliva-maslo-v-ogynja-v-konflikta-s-atina-i-nikozija-news_1417322.html", "text": "      Напрежението над Егейско море продължава вече два дни, през които турските изтребители F-16 извършиха 12 прелитания над островчетата Инусес, Панагия и Ро.      В същото време турският президент Реджеп Ердоган обяви ускоряването на всичко, предвидено в споразумението за морска граница между Анкара и Триполи, което нарушава гръцкия суверенитет и бе осъдено от Европейския съюз, Това пише гръцкото издание \"Катимерини\" в материал, цитиран от агенция БГНЕС.   „Ще ускорим процеса между Турция и Либия. Ние им казахме, че винаги сме готови да помогнем, ако имат нужда. От военното сътрудничество и сътрудничеството в областта на сигурността до стъпките, предприети по отношение на нашите морски права: готови сме“, заяви Ердоган пред репортери в Женева след събитие, организирано от Върховния комисар на ООН за бежанците. Той отправи коментара си само часове, след като турският премиер Фуат Октай заяви, че Анкара може да изпрати сили в Източното Средиземноморие.\r\nЕрдоган също се позова на Анкара, която изпрати дрон в окупирания от Турция Северен Кипър в понеделник, като отбеляза: „ние сме в процес на увеличаване на техния брой, ако е необходимо“.  Това, което би могло да увеличи напрежението още повече с Атина и Никозия, е статия на проправителствения вестник „Йени Шафак“, в която се казва, че Анкара обмисля възможността да използва летище в Северен Кипър като база за изтребителите си F-16 „ако е необходимо\". В отговор на последната обвинителна реторика, гръцкият външен министър Никос Дендиас коментира в сряда от Абу Даби, че „Турция напоследък е свикнала да отправя заплахи“.\r\n„Със заплахи и подобно поведение доказвате на международната общност нещо, което искаме да не е вярно - че Турция е проблемът в този регион“, каза той и добави, че „Турция прави голяма грешка, ако смята, че това поведение може да донесе ползи за нея\". „Мисля, че тя следва път, който не води до щастлив резултат“, отбеляза още Дендиас.    ", "date": "2019.12.19", "title": "Анкара налива масло в огъня в конфликта с Атина и Никозия "}
{"url": "https://www.actualno.com/plovdiv/plovdiv-sred-gradovete-s-naj-mrysen-vyzduh-v-evropa-dnes-news_1417412.html", "text": "      Отровна мъгла се стеле над Пловдив тази вечер, според резултатите от измервателните станции на РИОСВ. Проблемът не е само природен - индексът за замърсяване с фини прахови частици е направо рекорден. Показателите, които са в десет и повече пъти от допустимото, поставят Пловдив наред със Стара Загора и Сараево в челните места на мрачната европейска класация за замърсен въздух.      Най- високи са показателите в район \"Тракия\" и \"Източен\", при норми от  50 ug/m3, там те са 500. Най-замърсен е въздухът в Северната индустриална зона, там показателите са над 20 пъти по-високи от допустимите.    ", "date": "2019.12.19", "title": " Пловдив сред градовете с най-мръсен въздух в Европа днес"}
{"url": "https://www.actualno.com/crime/tejka-katastrofa-kraj-popovo-7-dushi-sa-raneni-news_1417357.html", "text": "      Седем души са пострадали при челен удар в Поповско. Тежката катастрофа между микробус и лека кола е станала днес малко преди 14 часа, съобщиха от Областната дирекция /ОД/ на МВР в Търговище, предаде Нова тв..      Инцидентът е станал на пътя на моста преди село Зараево. По първоначални данни се касае за челен удар между микробус, превозващ пътници от Попово за селата Зараево, Садина и Захари Стояново, и движещ се в противоположна посока лек автомобил с търговищка регистрация. На мястото на инцидента са пристигнали екипи на Районното управление в Попово, на \"Спешна помощ\" и на Пожарната служба в Търговище.   По предварителна информация за преглед в болнично заведение са откарани седем души. Най-тежко са пострадали мъж и жена, пътуващи в лекия автомобил, които са с фрактури.\r\nПредстои оглед на местопроизшествието. Участъкът от пътя в района на инцидента е временно затворен за движение. Преминаващите оттам моторно-превозни средства се пренасочват от полицейски екипи през село Ломци.   ", "date": "2019.12.19", "title": "Тежка катастрофа край Попово, 7 души са ранени "}
{"url": "https://www.actualno.com/curious/dneven-horoskop-za-20-dekemvri-news_1417326.html", "text": "       Овен       В края на работната седмица ви очаква успех, за който не сте и мечтали. Запретнете ръкави, за да може да се похвалите с продължителни резултати. Телец Днес ви предстои завръщане към красиви спомени. Дайте им малко време и след това бързо се върнете в реалността, където ви очакват още хубави моменти.   Близнаци Днес може да се окажете в центъра на събитията. Не проявявайте излишна скромност. Заслужили сте всички аплодисменти. Рак     Това е ден, в който може да останете в нечия сянка, но вашата роля няма да остане незабелязана. Вечерта ви очаква романтично признание. Лъв Това е ден, в който ще може да си отдъхнете от голямо задължение. Не бързайте да се товарите отново. Помислете за сериозна почивка. Дева Това е ден, в който ще получите заслужени овации. Все пак не се борете за централното място. В случая ще е важно да сте част от екипа.   Везни Днес ще може да се поздравите с добре свършена работа. Заслужавате всички похвали и положителни последици от действията ви.    Скорпион Денят може да ви изненада с връщане на дълг. Помислете дали и вие не дължите нещо на някого, за да сте спокойни, че сте с чисти сметки. Стрелец Днес може да ви бъде поверена изключително отговорна задача. Освен, че ще сте поласкани помислете дали ви е нужно подобно натоварване. Козирог    Днес не отхвърляйте идея за пътешествие през предстоящите празници. Време е да разчупите традицията и да опитате нещо ново. Водолей Това е ден, в който ще завършите успешно даден проект. Има защо да се гордеете със себе си. Следователно трябва да се почерпите и да се поглезите подобаващо. Риби Днес ще имате невероятния шанс да преминете на едно ново ниво на развитие. Дали сте много от себе си, но можете и повече - не го забравяйте. ", "date": "2019.12.19", "title": "Дневен хороскоп за 20 декември "}
{"url": "https://www.actualno.com/europe/velikobritanija-zakriva-ministerstvoto-za-brexit-sled-31-januari-news_1417359.html", "text": "      Обединеното кралство планира да закрие министерството, отговарящо за излизането от Европейския съюз, след крайния срок за развода на страната с общността, който е определен за 31-ви януари, обяви в четвъртък говорител на британското правителството.      \"Министерството за ще бъде закрито, след като Великобритания напусне ЕС на 31 януари. Днес това беше заявено на служителите на министерството. Много сме благодарни за тяхната работа и ще помогнем на всеки тях да намери подходяща нова роля\", посочи правителственият говорител пред телевизия Sky News.   Според местните медии, някои от функциите на ведомството могат да бъдат прехвърлени на , което трябва да продължи преговорите с официалните европейски представители в Брюксел след Brexit относно сключването на двустранна търговска сделка. ", "date": "2019.12.19", "title": "Великобритания закрива министерството за Brexit след 31 януари"}
{"url": "https://www.actualno.com/europe/ancheloti-ochakva-razdjalata-si-s-napoli-za-da-poeme-novija-si-klub-news_1417375.html", "text": "      Бившият наставник на Наполи Карло Анчелоти се очаква в скоро време ще разтрогне официално споразумението си с италианския клуб. Наставникът бе уволнен, но все още има договорни отношения с неаполитанците.      Той е изпратил в Неапол своя адвокат, който трябва да оформи нужните документи на среща с ръководството на Наполи, съобщава сайтът на журналиста Джанлука Ди Марцио.   Страните вече са постигнали устна договорка и скоро всичко ще стане официално. Очаква се Анчелоти в някой от следващите дни да подпише контракт с английски клуб.    ", "date": "2019.12.19", "title": "Анчелоти очаква раздялата си с Наполи, за да поеме новия си клуб"}
{"url": "https://www.actualno.com/society/ombudsmanyt-da-otpadne-taksata-za-hrana-v-preduchilishtnite-grupi-news_1417356.html", "text": "       изпрати до министъра на образованието Красимир Вълчев искане да отпадне таксата за хранене за децата, включени в задължителното предучилищно образование.      В момента то обхваща 5- и 6-годишните деца, а намеренията на просветното министерство са в обхвата му от .   Според Ковачева отпадането на таксите ще подкрепи родителите и общините и ще гарантира равен достъп на всички деца до детски заведения.\r\nПрипомняме, че преди дни министърът на образованието каза, че от следващата година предучилищната подготовка може да стане задължителна и за 4-годишните деца. Той обаче направи уговорката, че все още се работи по текстовете: „Ще търсим разумни изключения, може да има 2 години гратисен период, в който общините да решат дали да се включат в мярката. Така че не говорим за задължително повсеместно идната учебна година“.  Отдавна се говори колко важно е за децата предучилищното възпитание, особено за тези чийто говорим език в семействата не е български, допълни той. „Предучилищната възраст е периодът, в който в най-голяма степен се формират когнитивните социално-емоционалните, най-вече езиковите способности. В най-голяма степен тогава се формират нагласи за учене, създават се най-много мозъчни връзки, които формират интелигентността, езиковите способности. Лишаването на децата от образователна среда в този период може да има отрицателни последствия“, каза тогава министър Вълчев.\r\nСпоред обаче е абсолютно невъзможно в София , така че да няма недостиг. „За последните 10 години са строени детски градини – около 100, но това не са цялостни сгради. Няма нито една година, в която да са построени 10 нови детски градини, а темпът на строене е изключително бавен“, казват от комитета. В момента в групите в София има по 30-40 деца по списък, въпреки че има наредба на министерството на образованието, според която не могат да бъдат повече от 25, но това се заобикаля със съгласието на Регионалното управление на образованието.    ", "date": "2019.12.19", "title": "Омбудсманът: Да отпадне таксата за храна в предучилищните групи"}
{"url": "https://www.actualno.com/education/vylchev-do-edin-mesec-shte-ima-pari-za-nacionalnata-hudojestvena-akademija-news_1417386.html", "text": "      Един месец може да се преодолее недостигът на средства за заплати в Националната художествена академия. Това каза министърът на образованието Красимир Вълчев, в интервю за предаването „Още от деня“ по БНТ. „Анализиран е бюджетът на Националната художествена академия, вероятно ще съберем пари за ноемврийските заплати и по-голямата част от декемврийските. Следващият месец ще получат една част от декемврийските заплати. Като цяло до един месец горе-долу може да се преодолее недостигът. Стечение на няколко негативни фактора са довели до това и лошо финансово управление, по-скоро планиране на бюджета“, каза още министърът.      Красимир Вълчев е категоричен, че във висшето училище няма злоупотреба със средства. „Имаме в рамките на правилата лошо планиране и приоритизиране на други разходи пред тези за заплати. Всеки един управленец трябва първо да плати заплатите“, допълни още той.    ", "date": "2019.12.19", "title": "Вълчев: До един месец ще има пари за Националната художествена академия"}
{"url": "https://www.actualno.com/europe/neizvesten-otkri-ogyn-v-centyra-na-moskva-news_1417380.html", "text": "      Неизвестен откри огън в сградата на ФСБ в Москва, съобщават Известия и РЕН ТВ.      Инцидентът е станал на Кузнецкий мост.\r\nПо предварителни данни няколко души са ранени в резултат на инцидента.\r\nМъжът е стрелял с автоматично оръжие, предаде БГНЕС.  Според Центъра за организация на движението (DPC) трафикът в района на „Голяма Лубянка“ е блокиран.\r\nПо последни данни на Федералната служба за сигурност нарушителят е неутрализиран.\r\nВ момента органите на реда установяват самоличността на нападателя.     ", "date": "2019.12.19", "title": "Неизвестен откри огън в центъра на Москва "}
{"url": "https://www.actualno.com/society/vsichko-tova-pochti-se-sluchi-v-bylgarija-prez-2019-g-news_1417319.html", "text": "       .      1. България остана член на ЕС и НАТО;\r\n2. Страната не влезе в Шенген или в преддверието на преддверието на еврозоната, макар че малко се доближи до тях;\r\n3. Членството в банковия съюз се отложи за по-нататък;  4. Не напреднахме дотолкова, че да ни поканят в клуба на най-развитите държави - Организацията за икономическо сътрудничество и развитие (ОИСР);\r\n5. Новината за смъртта на мониторинга по Механизма за сътрудничество и проверка се оказа преувеличена - той всъщност оцеля;\r\n6. Постигнахме един от най-високите растежи на икономиката в ЕС, който обаче не е достатъчен, за да догоним Румъния или държавите от Централна Европа;    7. Бедността продължи да намалява, но недостатъчно, за да се откъснем от последното място в ЕС;\r\n8. Цените на водата и тока също продължиха умерения си прогрес;\r\n9. Перник остана почти без капка вода;\r\n10. Реализацията на интерконектора с Гърция понапредна, но изграждането му остана за близкото бъдеще;\r\n11. Продължихме да плащаме васален данък на Русия - този път под формата на строеж на тръби, които са необходими на нея, но не и на нас;   12. Президентът Радев почти разбра този факт;\r\n13. Построихме тръбите почти навреме, заради което Русия може пак да ни съди и да получи обезщетение;\r\n14. Volkswagen почти построи завод в България;\r\n15. Други автомобилни гиганти направиха същото;\r\n16. АЕЦ “Белене” продължи да се води като “актив” на енергийните ни предприятия;\r\n17. Стратегически инвеститор за АЕЦ “Белене” почти се намери, но всъщност нещата изглеждат така: просто много фирми поискаха да си продадат техниката, горивото и експертизата за евентуална наша централа;\r\n18. В резултат опасността да строим АЕЦ “Белене” с наши пари и на собствен риск не само остана, но и се задълбочи;\r\n19. “Патриотизацията” на страната почти достигна естествените си граници - трите морета на хулиганизма (Сидеров), алкохолното опиянение (Джамбазки) и непремерените приказки (Симеонов);\r\n20. Закупихме осем самолета F-16;\r\n21. Бойко Борисов се срещна с Доналд Тръмп и установи топли дружески отношения на езика на тялото;\r\n22. В комюникето от срещата се говореше за други неща - например за необходимостта от продължаване на борбата срещу корупцията в България, като дипломатично се премълчаваше кой и срещу какво точно трябва да се бори;\r\n23. Борисов изтълкува това като американска подкрепа за него, а опонентите му - като одобрение на техните критики срещу Борисов;\r\n24. И двете страни бяха почти прави;\r\n25. БСП почти стана опозиция, но накрая гласува (наполовина) избирането на Сотир Цацаров за шеф на КПКОНПИ, заедно с управляващите, и не се противопостави на избора на Иван Гешев за главен прокурор;\r\n26. ДПС почти станаха официално управляващи. Запазиха медийната си империя и се сдобиха с пристанище към ТЕЦ-а, който вече бяха получили. Плюс още 200 милиона държавна инвестиция в него, в допълнение към вече дадения им “студен резерв\";\r\n27. „Обединените патриоти\" останаха почти обединени - и станаха почти излишни като смокинов лист на реалната коалиция между ГЕРБ и ДПС;\r\n28. „Демократична България\" почти се наложи като потенциално парламентарно представена партия на следващите избори. ДБ взе всички кметски места в центъра на София и почти не взе гласове в страната;\r\n29. СДС почти се претопи в ГЕРБ;\r\n30. Слави Трифонов почти регистрира своята партия и направи една почти телевизия;\r\n31. Мая Манолова почти стана кмет на София;\r\n32. Медийните почти-монополи се запазиха. БНТ беше почти овладяна от подставените лица на тези почти-монополи;\r\n33. Пламен Георгиев почти стана главен прокурор и почти събори подобренията на терасата си;\r\n34. Цветан Цветанов почти стана опозиция на ГЕРБ, но съвсем целокупно оглави мозъчен тръст;\r\n35. „Артекс\" почти построиха небостъргача си в Лозенец, след това строежът им бе почти обявен за незаконен, а накрая почти отново получиха правото да строят;\r\n36. През зимата в София почти можеше да се диша;\r\n37. “Консервативният обрат” придоби почти налудни форми и стана невъзможно да се приемат нормални закони за социални грижи - заради страх от “джендъри” и НПО-та;\r\n38. Почти постигнахме политическа стабилност;\r\n39. Държавната субсидия за партиите беше почти отменена и почти беше въведен “американският отворен модел” на финансиране;\r\n40. Протестите срещу избора на Гешев за главен прокурор почти успяха;\r\n41. Президентът Радев почти спря избора на Гешев;\r\n42. Самият Гешев почти доказа, че става за този пост;\r\n43. Почти беше въведен механизъм за разследване на главния прокурор;\r\n44. Сотир Цацаров изкара почти пълен мандат преди да бъде прехвърлен в КПКОНПИ;\r\n45. Мандатът му като главен прокурор беше почти успешен;\r\n46. България си остана почти правова държава.   ", "date": "2019.12.19", "title": "Всичко това почти се случи в България през 2019 г."}
{"url": "https://www.actualno.com/europe/trima-dushi-sa-zaginali-pri-strelbata-v-moskva-news_1417404.html", "text": "      Трима души са загинали при стрелба близо до сградата на Федералните служби за безопасност (ФСБ) на Русия. Според центъра за връзки с обществеността на ФСБ стрелецът е бил неутрализиран и в момента се установява неговата самоличност, пише руското издание ”Известия“, цитирано от \"Фокус\".      Според информацията нападението е било извършено около 18 часа московско време (17 часа българско време). Съобщава се, че неизвестен атентатор е открил огън в приемната на сградата на ФСБ, след което излязъл на улица „Болшая Любянка“ и се барикадирал в съседна сграда. Малко по-късно се появи информация, че стрелецът не е бил сам, но тази информация не е потвърдена.   Според официалните данни на ФСБ, стрелбата е била открита на адрес „Болшая Любянка“ 12 (сградата в съседство до централата на ФСБ). Освен това официалната информация съобщава, че има загинали, но не уточнява техния брой. Според източник на ”Известия“ техният брой е трима, като всички те са били служители на ФСБ. Други трима са били ранени. Според министерството на здравеопазването на Русия двама служители на ФСБ са получили тежки наранявания.\r\nБлагодарение на бързата реакция на силите на реда няма пострадали цивилни, които бързо са евакуирани от мястото на произшествието. Според информация на местния център по движението по пътищата района на инцидента е отцепен за автомобили, а автобусите временно се движат по различен маршрут.  Според говорителя на Кремъл Дмитрий Песков инцидентът вече е докладван на руския президент Владимир Путин.\r\nСледственият комитет на Русия започна наказателно дело по член 317 от Наказателния кодекс на Руската федерация, за посегателство върху живота на служителите на реда. ", "date": "2019.12.19", "title": "Трима души са загинали при стрелбата в Москва"}
{"url": "https://www.actualno.com/society/referendum-sreshtu-insineratora-iskat-ot-demokratichna-bylgarija-news_1417406.html", "text": "      Искането си за референдум срещу строежа на инсинератор в София обявиха в декларация представителите на Демократична България в Столичния общински съвет. Те се обявяват категорично против \"инвестиция от стотици милиона лева за съоръжение, което ще разпръсква над 12 тона фини прахови частици годишно в центъра на София, според Доклада по оценката на въздействието върху околната среда (ДОВОС)\".      В декларацията си групата на Демократична България в СОС заявява, че не желае да бъде съорганизатор на фестивала “София НЕ диша”.\r\n\"Нашата група от 12 търси тринадесети общински съветник, достатъчно смел, че да остави партийните си или други зависимости на заден план и да се присъедини към искането ни за референдум срещу строежа на инсинератор в София\", заявяват общинските съветници от Демократична България. Те са убедени, че , в който са въвлечени всички жители и гости на столицата, е не само събитието на сезона и събитието с най-масово участие на софиянци в историята на София, но и е резултат на досегашното управление на града. На какво се дължи неговият успех, общинските съветници посочват в декларацията си, представяйки с какво разполага София:   \"•\tИмаме осъждане от Европейския съд в Люксембург за трайно лошото качество на въздуха в София.  •\tИмаме кмет, който призовава гражданите да не горят отпадъци, за да се отопляват, но пък подкрепя проекта за инсинератор, с който ще горим отпадъци, за да се отопляваме. В центъра на град в котловина, в която температурната инверсия често задържа дни наред натрупващата се във въздуха мръсотия.\r\n•\tИмаме годишни цели за рециклиране, зададени от Европейски съюз и нямаме никакъв шанс да ги изпълним. Имаме 1 жълт контейнер за 750 софиянци, който осигурява не повече от 4% дял на разделното събиране при източника, но по мистериозен начин този процент набъбва 10-15 пъти, докато стигне до отчетите за пред Брюксел.\r\n•\tИмаме общинско предприятие, задлъжняло с над 750 милиона лева – “Топлофикация София” ЕАД. На „добрите“ управленци на това предприятие, които пред комисии обясняват, че редовно погасяват текущите задължения, а след това от официални писма се разбира, че това изобщо не е така, Столична община, иска да повери 310 милиона лева. Каква ще е съдбата им? Справка – Вальо Топлото.       •\tИмаме инвестиция от стотици милиона лева за съоръжение, което ще разпръсква над 12 тона ФПЧ годишно в центъра на София, според Доклада по оценката на въздействието върху околната среда (ДОВОС). В същото време поръчваме 2000 филтъра за комини с единична цена 3950 лева, които ще ловят няколко десетки грама ФПЧ годишно от кюмбетата в крайните квартали.\r\n•\tИмаме община, която, въпреки че е осъдена от Върховния административен съд, все още не е разкрила пълната информация за строящия се в София завод за изгаряне на отпадъци. Проект, който заплашва да влоши сериозно бездруго нетърпимото състояние на въздуха.\r\n•\tИмаме укриване на информация, която вероятно ще докаже зависимости между Топлофикация София и една банка и енергийни босове с дългосрочни интереси в нерегламентираното изгаряне на отпадъци. Нека направим една проста сметка: Столичното предприятие за механично третиране на отпадъци произвежда около 50-60 000 тона RDF на  година. За работата на инсинератора с пълна натовареност, с каквато е смятан бизнес планът му, са необходими 180 000 тона годишно. Ако не достави нужното гориво, т.е. 180 000 т, Софийска община ще трябва да плаща неустойка. Освен ако не го достави от другаде. От Италия например.\r\n•\tИмаме администрация, която – заседание след заседание – не отговаря на питанията на общинските съветници, засягащи темата за въздуха. Администрация, която признава, че няма капацитет да партнира на общинските съветници, когато те, от своя страна, работят с пълния си капацитет.\" ", "date": "2019.12.19", "title": "Референдум срещу инсинератора искат от Демократична България"}
{"url": "https://www.actualno.com/balkani/skopie-makedonskijat-ezik-e-fakt-sporovete-sa-izlishni-news_1417353.html", "text": "      Съществуването на е факт, международно проверен от световната лингвистична наука. Ето защо считаме всяка дискусия по този въпрос за безсмислена и противоречаща на духа на взаимно сътрудничество между Македонската академия за науките и изкуствата (МАНИ) и БАН“, заяви МАНИ, цитирана от МИА, предава БГНЕС.      В изявлението се отбелязва, че председателството на МАНИ проведе днес заседание, за да обсъди по отношение на македонския език.   На заседанието стигнали до заключението,  че правителството трябва да даде по-голямо значение и финансиране на проектите за .\r\n„ Използваме тази възможност да апелираме към правителството на Република Северна Македония за необходимостта проектите за научно изследване на македонския език, по които работят Македонската академия на науките и изкуствата и други съответни институции, в бъдеще да получат приоритет и по-значителна финансова подкрепа от правителството“, заявяват от МАНИ.   ", "date": "2019.12.19", "title": "Скопие: Македонският език е факт, споровете са излишни  "}
{"url": "https://www.actualno.com/europe/ep-s-rezolucija-sreshtu-zakon-za-chujdite-agenti-v-rusija-news_1417306.html", "text": "      В четвъртък, 19 декември, Европейският парламент прие резолюция, която прави оценка на ситуацията с правата на човека в Русия, съобщават от ЕП.      Евродепутатите призовават руските власти незабавно да отменят закона за \"чуждестранните агенти\" и да приведат действащото законодателство в съответствие с конституцията и задълженията на Русия съгласно международното право.   Този закон от 2012 г. задължава руските неправителствени организации да се регистрират в Министерството на правосъдието като \"организации, изпълняващи функциите на чуждестранни агенти\", ако получават чуждестранно финансиране и участват в дейности, които неясно са описани като \"политически\".\r\nРезолюцията също осъжда приетите изменения в закона за \"чуждестранните агенти\", които значително разширяват неговия обхват и предоставят възможност отделни лица да бъдат дискредитирани и обозначени като \"чуждестранни агенти\". Тази мярка често се използва срещу представители на гражданското общество, членове на партии от опозицията, блогъри и независими журналисти.  Законът също налага специфични изисквания за регистриране, осчетоводяване и квалифициране на публикациите и неспазването му се превръща в престъпление, с възможност за санкциониране с тежки административни глоби или лишаване от свобода до две години.\r\nТекстът припомня, че по този закон около 80 НПО се считат като \"чуждестранни агенти\", включително на практика всички водещи НПО в областта на правата на човека в Русия. Към момента, 49 руски НПО са внесли жалби пред Европейския съд по правата на човека с аргумента, че \"законът за \"чуждестранните агенти\" нарушава редица права на човека, включително правата на свобода на изразяване и на сдружаване\".   Евродепутатите категорично се противопоставят на методите, които държавната власт използва за потискане на свободата на изразяване на мнение и свободата на словото и съответно за насаждане на страх в обществото. Те призовават руските власти да подкрепят безпристрастността на медиите и да подобрят безопасността и работната среда на журналистите в Русия.    Целият текст на резолюцията можете да намерите     ", "date": "2019.12.19", "title": "ЕП с резолюция срещу Закон за \"чуждите агенти\" в Русия"}
{"url": "https://www.actualno.com/europe/neue-zrcher-zeitung-slavi-trifonov-iska-da-nauchi-politicite-da-se-strahuvat-news_1417230.html", "text": "      Немскоезичният всекидневник , издаван в Швейцария, се опитва да намери отговор на въпроса откъде идват амбициите на , който основа партия през октомври и в същото време твърди, че не се интересува от властта.      \"Слави Трифонов изглежда като политик по време на вечерната си телевизионна програма, когато приема гостите си, облечен с костюм и с вратовръзка. През той обикновено носи  спортни панталони и черни тениски със сюжети от рок сцената. Но Слави също така не иска да бъде политик, поне не обикновен. И въпреки това  е привлечен от политиката - сега дори със собствена партия или, както той го нарича, политически проект. Партия за него  звучи твърде много като нещо установено\", коментира изданието в анализа си, цитиран от БГНЕС.\r\nСпоред Neue Zürcher Zeitung Станислав Тодоров Трифонов е институция на българската сцена. Той се изявява от 19 години като рок музикант, изпълващ най-големите стадиони в страната, и като водещ. Досега са излъчени близо 4200 издания от неговото шоу, което е проектирано в стила на американско вечерно предаване и често постигаше иначе мечтани от други оценки.   Вестникът отбелязва и темата с референдума за реформа на избирателната система и финансирането на партиите, която според Трифонов насърчава злоупотребата с власт. \"Благодарение на своята популярност, той с лекота осигури необходимите подписи. 80 процента гласуваха за неговото предложение. Но тъй като избирателната активност беше твърде ниска, решението не беше обвързващо. Парламентът го игнорира\", пише още авторитетното издание.\r\nСпоред ежедневника макар да не е парламентарно представен, се смята, че  Трифонов има подкрепа на  до 10 процента от избирателите. В парламента неговата партия може да бъде балансьор между дясната коалиция на консерваторите и ултранационалистите и посткомунистическата опозиция.\r\nПодчертава се твърдението на Трифонов: „Не ме интересува властта, това ме отличава от Владимир Зеленски и Бепе Грило - и от Доналд Тръмп“. „Искам да променя системата и да върна справедливостта“. Редакцията на изданието вижда в стратегията на новия проект на Слави популизъм.    Neue Zürcher Zeitung констатира също така автентичността на възмущението на Tрифонов от положението с медиите в България: „Когато започнах шоуто си, България беше 32-та в индекса за свобода на печата, а днес е 111-та“, обяснява той.\r\nНай-важните радио- и телевизионни оператори се контролират от предприемача и политик Делян Пеевски. Олигархичните структури също доминират. Независимото информиране  е  предимно в интернет, пише вестникът. Публикацията припомня и последните засега признаци на злоупотреба с власт. „През пролетта бе обявено, че многобройни топ политици получават луксозни апартаменти с отстъпка. Финансирането на партиите е друг пример“.\r\nПризивът на за ограничаване  на властта на предразположения към корупция елит е популярен, констатира още швейцарското издание. С промяната към мажоритарна система, както иска Трифонов, значимостта на отделните кандидати се увеличава, а тази на партиите намалява. А така и без това вече силната персонализация на българската политика би нараснала, категорични са от Neue Zürcher Zeitung.    ", "date": "2019.12.19", "title": "Neue Zürcher Zeitung: Слави Трифонов иска да научи политиците да се страхуват"}
{"url": "https://www.actualno.com/society/bdj-s-nad-28-000-dopylnitelni-mesta-vyv-vlakovete-za-koleda-i-nova-godina-news_1417317.html", "text": "       ще осигури над 28 000 допълнителни места за предстоящите Коледни и Новогодишни празници. Ще бъдат увеличени с допълнителни вагони съставите на някои влакове, които пътуват по основните направления в страната. Националният железопътен превозвач се стреми да гарантира удобното придвижване на своите клиенти по време на празничните дни, съобщиха от БДЖ.      От утре (20-и декември) до 6-и януари включително, с увеличени състави ще пътуват някои влакове по следните маршрути: София-Варна-София; София-Бургас-София; София-Пловдив-София; София-Свиленград-София; София-Горна Оряховица-София; София-Русе-София; София-Лом-София; София-Видин-София; София-Благоевград-София; София-Петрич-София; Пловдив-Варна-Пловдив.   От началото на седмицата в билетните каси е в ход и за седящи места във всички бързи влакове, които ще пътуват през празничния период. Обичайният срок за предварителната продажба на билети за седящи места в билетните каси е 5 дни, но националният железопътен превозвач има практиката да удължава този срок, в случаите когато предстоят по-дълги празници. Така „БДЖ-Пътнически превози” ЕООД дава възможност на своите клиенти да планират предварително пътуванията си, както и своевременно да закупят билет и резервация за седящо място за предпочитания от тях влак.\r\nКлиентите на националния железопътен превозвач могат да закупуват билети за своето пътуване и онлайн, като системата позволява 30 дневна предварителна продажба. Онлайн системата за продажба на железопътни билети е достъпна на официалната интернет страница на БДЖ - www.bdz.bg, както и на електронен адрес - https://bileti.bdz.bg/.  „БДЖ-Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена в зависимост от различните търговски оферти на дружеството. ", "date": "2019.12.19", "title": "БДЖ с над 28 000 допълнителни места във влаковете за Коледа и Нова година "}
{"url": "https://www.actualno.com/europe/germanija-shte-moje-da-vkarva-v-zatvora-politici-za-bezdejstvie-sreshtu-zamyrsjavaneto-news_1417307.html", "text": "      Германия ще може да вкарва в затвора официални лица и ръководители на провинции за това, че не са наложили забрани на замърсяващи превозни средства в рамките на градовете. Това ще стане само съгласно специфично законодателство, което зачита пропорционалността, постанови днес, предава AFP, цитирана от БГНЕС.      От германската правосъдна система ще зависи дали тези политици ще бъдат изправени пред затвор, постанови съдът, след като беше помолен да се произнесе по дългогодишен спор между екологичните активисти и правителството на Бавария.   От 2012 г. екологичната група “Deutsche Umwelthilfe“ (DUH) се опитва да принуди баварското правителство да приложи мерки срещу в столицата на провинцията Мюнхен. Както активистите, така и съдебната власт твърдят, че правителството на Бавария грубо игнорира решение на съда в Мюнхен от 2014 г., изискващо план за действие за въдворяване на градска забрана за .\r\nСтановището на Съда на ЕС днес, макар да не е правно обвързващо, може да има последици за водещите политици от баварската сестринска партия на управляващите християндемократи на канцлера Ангела Меркел.  Съдът заяви, че всяка присъда за затвор ще изисква „национално правно основание, което е достатъчно приемливо, точно и предвидимо при прилагането му“. Той добави, че такова наказание трябва да бъде \"пропорционално\".\r\nГлавният адвокат на съда заяви през ноември, че в Германия не съществува такова правно основание.   Баварският висш административен съд насочи случая към Европейския съд през ноември 2018 г., като заяви, че „високопоставени политически фигури ясно са дали да се разбере, както публично, така и пред съда, че няма да изпълнят своите отговорности“. Заплахата от глоба в размер на 4 000 евро (4 450 долара) се оказа \"неефективна\". Затова съд в Бавария помоли магистратите в Люксембург да осигурят правно основана заплаха на депутатите със затвор.    В днешното си решение Съдът на ЕС припомни, че „изискващият решение съд е установил, че разпореждането за финансови санкции не може да доведе до промяна в поведението, тъй като глобата ще бъде кредитирана като доход за Бавария и по този начин„ няма да доведе до икономическа загуба“. Той заключи, че до лишаване от свобода трябва да бъде прибягвано, \"само когато при липса на по-рестриктивни\" мерки като например по-строги, подновими глоби, чието плащане в крайна сметка не е от полза за бюджета, от който са финансирани\". ", "date": "2019.12.19", "title": "Германия ще може да вкарва в затвора политици за бездействие срещу замърсяването "}
{"url": "https://www.actualno.com/showbusiness/kakva-e-istinskata-prichina-za-smyrtta-na-karl-lagerfeld-news_1417300.html", "text": "      Десет месеца след смъртта на Карл Лагерфелд, бившият му телохранител Себастиен Жондо проговори за причините, довели до неговата кончина. Жондо иска да се чуе истината , съобщава БГНЕС.      2019 година е белязана с много смъртни случаи. Освен музиканти и звезди от малкия екран като Мари Лафоре и Ариана Карлети, Франция изгуби модна икона в лицето на Карл Лагерфелд. Артистичен директор на марката Chanel повече от 30 години, той беше емблематична фигура на Седмицата на модата в Париж.\r\nЛагерфелд, когото феновете му смятаха за безсмъртен, почина на 19 февруари на 85-годишна възраст. И въпреки че мнозина твърдят, че е починал от рак на панкреаса, действителността се оказва съвсем друга. Поне така твръди дългогодишният бодигард на Кайзера на модата Себастиен Жондо пред \" \".   \"Карл страдаше от рак на простатата. Не от рак на панкреаса\", споделя той пред списанието. 44-годишният мъж помни много добре деня, в който научил за болестта му.  Някои го игнорират, но Карл Лагерфелд знаеше за болестта от 4 години. Едва на 5 юни 2015 г. менторът на Баптист Джабикони научава ужасната новина.\r\n\"Бяхме в Сен Тропе. Бях на плажа с приятел. Карл не излизаше следобед, той работеше вкъщи. Изпрати ми спешно съобщение. Позвъних му при второто.\", разказва той пред изданието.\r\n\"Имам проблем, не мога да пикая\", казва дизайнерът.       Паникьосаният Себастиен Жондо успява да намери двама професори по урология, които да му направят изследвания.\r\nМалко след като излязоха резултатите: \"показателите бяха тревожни\", припомня си човекът, който придружаваше Кайзера до последния му дъх. Бившият бодигард каза, че никога не го е виждал \"толкова зле, толкова притеснен\".\r\nБлизкият до известния с култовите си фрази Лагерфелд Себастиен Жондо преживя тежко болестта на своя ментор. До такава степен, че нощем не може да спи.\r\n\"Вътре в мен е като бойно поле\", казва той. Десет месеца след кончината на Карл Лагерфелд Жондо все още не се е възстановил. \"Имам пристъпи на тревожност всяка вечер между 17 или 18 часа\". ", "date": "2019.12.19", "title": "Каква е истинската причина за смъртта на Карл Лагерфелд?"}
{"url": "https://www.actualno.com/burgas/morskite-hora-na-burgas-otbeljazaha-nikulden-po-star-stil-news_1417351.html", "text": "      Всяка година по традиция, рибарите от селището край Бургас празнуват на 19 декември. И днес селището посрещна празника украсено за коледните празници и с развети знамена. Сигналните флагове на флота се веят на различни места, което по морските закони означава, че е празник.       Димитър Янчев е председател на сдружение \"Морски сговор\" и един от най-активните участници в живота на моряшкото селище. За той каза: \"Ние сме староверци и затова празнуваме днес. Поканихме всички служби от които зависи животът на рибаря, особено когато е в морето. На нашия празник посрещнахме представители на Военоморските сили, Гранични войски, Морска администрация, ИАРА и още много гости.\r\nПоздравиха ни и се веселихме. А ние им подарихме книги, защото в селището живее и писател. Това е Георги Йочев. В неговите книги се чувства духът на селището.Само от общината не можаха да дойдат, защото има сесия\".   Задъжителната рибена чорба и много видове морски деликатеси са част от празничната трапеза на рибарите. Веселбата с тях е гарантирана, заради големите им морски души, завинаги свързани с морето. На този ден те забравят проблемите, които от години съпътстват статута на мястото в което живеят, загърбват факта, че къщите им не са узаконени и че са чули много обещания по темата.     Пълните мрежи с риба, веселбите и моряшките истории обаче, се оказаха по-силни от бита. Сигурно това е причината рибарите да ги има, да продължават да обитават любимото за тях място и да държат високо своя моряшки дух. ", "date": "2019.12.19", "title": "Морските хора на Бургас отбелязаха Никулден по стар стил"}
{"url": "https://www.actualno.com/crime/16-godishen-bylgarin-razmahva-mech-v-tramvaj-vyv-viena-news_1417320.html", "text": "      В полицията във Виена е получен сигнал за инцидент в трамвай на Маргаретен-Гюртел, съобщава сайтът „ое24”. Според информацията, 16-годишен български гражданин е 38-годишен пътник.      Двамата пътници са свалени от трамвая и в хода на изясняването на фактите е открит меч с дължина около 40 см, скрит в метална тръба.   Заподозреният е арестуван и отведен в затвора.\r\nСъобщава се, че никой не е пострадал.   ", "date": "2019.12.19", "title": "16-годишен българин размахва меч в трамвай във Виена "}
{"url": "https://www.actualno.com/politics/ahmed-dogan-prehodyt-zapochva-otnachalo-news_1417397.html", "text": "      Ахмед Доган произнесе традиционното си слово пред елита на ДПС на тържество по случай настъпването на новата 2020 година в \"Бояна\". Поне с времето този тип изказвания са станали характерни с три неща. Първото, че са единствените по-дълги, които Доган от години си позволява, особено след като стана почетен председател на партията. Второ, че са смесица от философски термини, исторически справки, радикални идеи, на места странни безсмислия, намеци към определени партии, а и неговата собствена. Трето, че в близките до властта медии предизвикват обикновено възторг, а в далечните от тях предизвикват това и което ще направим: просто да публикуваме текста и да оставим читателят да прецени кое е важното от него.      Ето какво каза Доган:\r\n\"Разбираемо е, че тази година е особен маркер в нашето политическо съществуване, защото тя бележи един цикъл в развитието на страната и на Движението: 30 години Преход - 30 години ДПС.\r\nНо преди всичко искам да ви поздравя за успешното представяне на МИ-2019. Безспорно е, че ДПС утвърждава и разширява присъствието си в местната власт. На всички ви е ясно, че това е надстроен капацитет за по-добро представяне на следващи парламентарни избори. В този контекст има неудачи и проблемни ситуации в някои региони, но се надявам, че след прецизни анализи ще предприемете мерки и стратегии за тяхното преодоляване.  Фразата „30 години Преход - 30 години ДПС“ се произнася сравнително лесно. Но започнеш ли да я осмисляш в реални измерения като мотивация, модели на политическо поведение с действия и противодействия, имаш чувството, че по-скоро се занимаваш с драматургия, а не с политика. Затова от моя гледна точка няма необходимост да се прави ретроспективен анализ на генетичната политическа връзка на Прехода с появяването на ДПС в социалното пространство, защото субективното изместване на ролевата значимост в този процес ще бъде неизбежно.\r\nКато прелиствам различни страници с анализи и лични спомени на участници в Прехода за сетен път се убеждавам, че ретроспективното изместване е проклятието и достойнството на историята, когато е третирана с „лично участие” и от близка дистанция. Оказва се, че в някои случаи да пишеш История е равносилно, дори по-значимо, от това да правиш История.\r\nТемата за Прехода като че ли е на път да се превърне в „ историческа реалност” и формално е предметна област на изследване от анализатори и историци. Но тъкмо заради „близката дистанция” и „личното присъствие” реалността на Прехода е от хибриден тип с явно доминиране на политическото над историческото. Затова оценките за Прехода като правило си противоречат, дори взаимно изключват. Но тази привидна обективна неопределеност на ценности, позиции и оценки за 30-годишен период от най-новата история на страната е нормален феномен в условията на демокрация. Проблемът е, че се появи ново поколение, което възприема реалността на Прехода с изкривени оценки и позиции или като незавършен процес без котва.    Разбира се, една от важните предпоставки за това е обстоятелството, че значителна част от начинателите  и потърпевшите от Прехода актуално присъстват в политическия спектър на публичното пространство. В емблематичен смисъл това са БСП-СДС-ДПС, които са далеч от постигане на съгласие за действителните им роли в този процес.\r\nНо фундаменталният въпрос, който виси в публичното пространство, е не толкова кой каква роля има в Прехода, а:\r\nКакво ни дадоха тези 30 години от началото на демократичните промени в България?\r\nСложен и труден въпрос, който няма еднозначен отговор.\r\nАко има категоричен позитивен или негативен отговор с изреждане на постиженията и „щетите“ като в имотен регистър, ще бъде погрешно, защото няма да издържи на очевидните екзистенциални реалности  и на тестването на времето.   Едно е сигурно, като система на отчитане на постигнатото и изпортеното, от днешна гледна точка Преходът ни даде възможност за демократични промени, но без програмирана визия за технологията на реформите: кое, как, доколко и с каква скорост да се извършат във времето.   Вместо визия бяха внесени отвън различни модели и нормативни реалности, които имаха над 200-годишна история. А нашата социално-икономическа система и колективният субект, в лицето на основните институции и на родените от Прехода политически партии на Демокрацията, не можаха да намерят оптималната политическа мяра на взаимодействие на импортираните с наличните реалности вътре в страната. Несъвместимостта на „външното” и „ вътрешното” изкривиха опциите за преобразуване на възможното в действително, създавайки мътна политическа среда, което впоследствие започна да продуцира дефектирани социално-икономически и политически реалности.\r\nКогато след 30-годишна история говорим за дефектиране на демократичните правила, норми и реалности, това най-малкото е тревожен сигнал в обществото. Но няма как да си затворим очите пред очевидни и очевадни политически реалности. Опорочаването на изборния процес се превърна в епидемия, която обхвана всички политически формации и това рефлектира върху нормалното възпроизвеждане на демокрацията и поставя под съмнение нейната легитимност. Обективно погледнато политическата система на обществото се връща в изходното си положение на стартиране на Прехода, когато правехме избори под надзора на външни наблюдатели, включително и от Сената на САЩ.\r\nНашата демокрация е представителна. Всеки кандидат за „ представител” на гражданите по правило трябва да се състезава с други като него и да предложи ясна визия за обслужване на гражданите, които го избират и пред които той би трябвало да се отчита като техен представител във властовата система. Тази „визия” постоянно трябва да се обновява, съобразно потребностите на обществото. Проблемът е, че точно това не се прави. Липсата на визия се подменя с абстрактни политически реторики на европейски теми, което е индикация, че не се познават реалните проблеми на хората. Изправени сме пред сериозен дефицит на реформаторски идеи, защото стремежът към властта и властовата система на обществото се превърна в самоцел за елита със силата на опиат. Подобна социално-политическа ситуация поражда умора, апатия и демотивация в обществото, а по правило политиците се превръщат в гръмоотводи на цялата натрупана негативна енергия в национален и международен мащаб.\r\nСпоред мен една от основните причини за избуяването на национализмите и популизмите, както и на техните спонтанни противодействия в европейски мащаб, е умората от инерцията и рутинността на демократичната система на управление.\r\nВ това състояние на социума, като че ли „автоматично” се задейства защитната система на демокрацията. Впечатляващ най-нов пример за този защитен механизъм на демокрацията е „Движението на сардините” в Италия: никому неизвестни четирима млади хора за няколко седмици изкараха над триста хиляди граждани на улицата, за да протестират ”срещу културата на омразата и разделението”, за „отговорни избори”, за „ утвърждаване на демокрацията”, „да събудят италианската политика”…   Тази ситуация упорито напомня за легендарния „ефект на пеперудата” за динамичното балансиране на времето и живите системи в природата: при определени условия едно спонтанно микроколебание на въздуха може да породи буря в другия край на света.\r\nДемокрацията е като Природата, тя има вътрешна необходимост постоянно да е в режим на самоорганизираща се система. Но докато Природата рестартира нарушения си динамичен баланс с катастрофични явления, а понякога дори с „ един вирус”, то в едно цивилизовано общество не би трябвало да се допусне такъв радикализъм. Въпреки че подобни феномени се превърнаха в политическо ежедневие на нашата цивилизация.\r\nВ този социално-политически контекст по всичко изглежда, че рестартът на демократичния модел, съчетан с моралния императив, е нежният, но неизбежен изход от тази ситуация. Кога и как ще се получи това, зависи от зрелостта на политическия елит и на гражданското общество.\r\nКогато говорим за цикличност във включването на защитната система на демокрацията не трябва да се фокусираме само върху политическите реалности в България, дори не бива да се възприема изцяло като европейско явление. Характерен политически синдром на цикличността е появяването на политическия терен на  неочакван, „неопитен”, нетипичен с харизматичен профил политически субект. Така се получи в САЩ с президента Тръмп.\r\nЦикличността предполага, че е време за промяна на парадигмата на властовата система, понякога полюсно, съобразно историческите традиции на властовата система, манталитета на гражданското общество и „ градуса” на международната среда. Европа има най-богат опит в коригирането или преобразуването на полюсите на властовата система, подходящо дозирани с леви, десни и центриски идеи. Последният пресен пример е Brexit, който поставя на изпитание самата идея за обединена Европа.   От тази гледна точка на този етап либералната идея се намира в състояние на историческа пауза, тъкмо поради това нейните приоритети са да противодейства на всичко, което застрашава демокрацията. Либерализмът сериозно трябва да си адаптира визията за устойчив политически и икономически ред в света. След възхода и кризата на неолиберализма, явно е необходимо да се реформира самия модел за либерална визия за развитие на света. Защото основните ѝ постулати и практики са от времето на модернизма и класическия капитализъм.\r\nДруг важен цикъл, който тепърва предстои да се разгърне, е дисхармонията на цикъла на натрупване с този на разпределение и преразпределение. Това, разбира се, не е от сантимент към „социалната идея”, а от увеличаването на рисковите фактори за предизвикване на рецесия, вследствие на прекалено широко отворената ножица между бедни и богати.\r\nВсички партии ще станат малко по-социални и ще заговорят за социалния вектор на обществото. Това безспорно е нов политически портал за левите партии в Европа, но доколко те са готови да се възползват от преобразуването на парадигмата за стабилността на финансовата система и тази на властовата система, е друга тема.\r\nВ този ред на мисли, към днешна дата в политическия спектър на България няма нито желание, нито готовност за предсрочни парламентарни избори. Всяка политическа сила се надява за нормално приключване мандата на управляващото мнозинство с очакване максимално да се възползва от парламентарното време за прелегитимиране, позициониране и евентуално за конструиране на нетипични коалиционни формати. Целта им е гарантирано участие във властовата система на държавата.  И тъкмо затова, ако волята им за власт надделее  над идеята за собствената им сигурност като политически партии, предсрочни парламентарни избори са възможни.\r\nПолитическата необходимост от рестартиране на политическия модел на обществото в една или друга степен се осъзнава, но сравнително по-малко се изговаря или се отлага във времето. Защото рисковите фактори за продуциране на „ критичната точка“ на хаоса в партийните структури се явява проблемният възпиращ фактор за подобно радикално решение. Тъкмо поради това решаващият фактор за рестарта в случая е зрелостта и готовността на гражданското общество!\" ", "date": "2019.12.19", "title": "Ахмед Доган: Преходът започва отначало"}
{"url": "https://www.actualno.com/business/bylgarija-pregovarja-s-5-kompanii-za-aec-belene-news_1417330.html", "text": "      България ще води преговори с пет компании за евентуалното строителство на втората ядрена централа в Белене. Това обяви пред депутатите ресорният министър Теменужка Петкова. Това са руската \"Атоменергопром\", която е дъщерна на гиганта \"Росатом\", френската Framatom, Китайската държавна ядрена корпорация (CNNC), Корейската хидро-атомна корпорация, и американската General Electric.      Френската и американската отдавна обявиха, че проявяват интерес към доставката на оборудване. Framatom е обявила желание за финансира изграждането на системите за сигурност, а General Electric - производство на турбини и друго оборудване.   До пет компании са сведени кандидатите от общо 13, обяви още Петкова, като те ще имат 6 месеца, за да изготвят обвързващи оферти, съобщиха от Министерството на енергетиката.\r\nКомпаниите са избрани заради техния опит в изграждането на ядрени мощности и финансовата им стабилност, обясни Петкова.  Министърът напомни за интереса на Република Северна Македония и участието в проекта с изкупуване на енергия. \"Това на практика дава възможност ние да реализираме концепцията за изграждане на този проект като регионален. Знаете, че това беше и основната цел на премиера Борисов – да се гарантира енергийната сигурност не само на България, но и на Балканите\", подчерта Петкова, цитирана от БГНЕС.\r\nОчакванията ѝ са до края на април – началото на май 2020 г. да бъдат подадени и обвързващите оферти.   До края на януари предстои да се подпише споразумение за конфиденциалност с избраните, с което да им се даде достъп до информационната стая с документацията за проекта.    Всяка една от компаниите може да влезе в преговори с останалите в кратката листа. Отделно заявленията за придобиване на миноритарен дял ще бъдат предоставени на потенциалните стратегически инвеститори, за да влязат в преговори и да финализират целия модел на проекта, обясни Петкова.\r\nМинистърът напомни, че България е твърда в позицията си и ще участва с блокираща квота, т.е. от началото до края на строежа ще участваме с опция да взимаме решения. Тепърва ще се уточнява с какъв дял ще участваме, всичко е въпрос на преговори, намекна министър Петкова. За момента става дума за участие в диапазона от 30-34%. ", "date": "2019.12.19", "title": "България преговаря с 5 компании за АЕЦ \"Белене\""}
{"url": "https://www.actualno.com/europe/putin-mychno-mi-e-za-sssr-njama-da-pipame-tjaloto-na-lenin-news_1417303.html", "text": "      По време на традиционната  годишна пресконференция руският президент Владимир Путин заяви, че съжалява, че СССР вече не съществува. Той обяви като най-лошите моменти от управлението си терористичните актове в Беслан и \"Норд Ост\". Руският президент призна още, че не е успял да реши проблема с бедността до край. По думите му дейността му ще бъде оценена от новите поколения. В началото пресконфренцията беше прекъсната от българска реч. Оказа се, че това е Атанас Стефанов от \"Булпрес\", който размахваше икона в знак на руско-българската дружба.  Ето и отговорите на други важни въпроси, отправени към него от журналистите.       Журналист на РИА Новости попита руския президент за срока му на управление:\r\n\"Ще станат 20 години, откакто сте начело на страната. Не трябва ли да се разформироват част от пълномощията? Има ли конкуренция в ?\"  Не трябва да се приема нова Конституция, убеден е Путин. \"Първата глава в Конституцията е неприкосновена\", допълни още той. \r\n\"Зная за дискусиите, виждам, чувам. Разбирам логиката на тези, които предлагат. Това е свързано с разширяването на правата на парламента\", каза още Владимир Путин и допълни, че това може да се направи, но внимателно. Той уточни и че може да се отмени уговорката за двата последователни мандата.\r\nПутин напомни, че в Русия има 54 партии, 4 от тях са в ликвидация, а 12 действат на федерално ниво. \"Смятам, че това напълно съответства на изискванията за политическата конкуренция.\", каза още руският президент.     Русия е заинтересована в подобряването на отношенията със САЩ. Готови сме да удължим СТАРТ-3 още утре. Но засега няма отговор на нашите предложения. Ако го няма СТАРТ-3, няма да има нищо в света, което да спре надпреварата във въоръжаването.\", каза руският президент.\r\nТой допълни, че импийчмънтът на американския президент се основава на „измислени\" твърдения, като добави, че не вярва процедурата да сложи край на мандата му.\r\n„Все още (импийчмънтът) трябва да премине през Сената, където републиканците имат мнозинство\", припомни Путин, след като Камарата на представителите на САЩ подкрепи отстраняването от власт на Тръмп.\r\n„И едва ли е вероятно те да изтласкат от длъжност представител на собствената си партия на основания, които са абсолютно измислени\", добави Путин.   Путин определи събитията в американския Конгрес като „обикновено продължение на вътрешнополитическа борба\" между демократите и републиканците. Руският президент дори упрекна журналиста, който зададе въпроса, че „говори за Тръмп, сякаш е приключило\" управлението му.\r\nДържавният глава на Русия подчерта, че т. нар. украинска сага е само предлог, използван от демократите, за да бъде задействана процедурата по импийчмънт на Тръмп, след като са се провалили в опитите да убедят американците, че Москва се е намесила в президентските избори през 2016 г.\r\n„Демократите обвиниха Тръмп в заговор с Русия и след това се оказа, че няма нищо такова. Това не може да бъде в основата на импийчмънт. Тогава те измислиха историята с Украйна\", заяви Путин. Путин сподели тревогата си от изявлението на украинския президент Владимир Зеленски относно възможността за преразглеждане на \"Киев се нуждае от пряк диалог с Донбас, а такъв няма\", подчерта Путин. Според държавния глава на Русия срещата в нормандския формат през април ще бъде уместна, ако има положителни промени.\r\nПутин отговори и на въпрос за газовата война с Украйна, като припомни за дълга на Киев към Москва.\r\nСтопанинът на Кремъл посочи, че по силата на решение на лондонски съд, Украйна дължи на Русия 3 млрд. долара, които обаче така и не е върнала.\r\n\"Отгоре на всичко тя иска от Москва да ѝ изплати същата сума – решение, което бе постановено и от Стокхолмския арбитраж\".\r\nВ същото време руският лидер отбеляза, че това решение е „някаква глупост“, взето въз основа на тежката икономическа ситуация в Украйна. Това не е аргумент и показва, че решението е политическо, подчерта още държавният глава на Русия.\r\nПри това той увери, че Москва е готова да доставя газ в Украйна с отстъпка. Първият въпрос, на който държавният глава на Руската федерация Владимир Путин отговори на 15-ата голяма пресконференция, бе за промените в климата и Парижкото споразумение.   „Никой не знае причините за климатичните промени. Лек наклон на оста може да причини драматични последици. Невъзможно е да се изчисли как съвременното човечество влияе на климата, но не бива и да не се прави нищо“, подчерта Владимир Путин в ефира на двете големи агенции РИА Новости и ТАСС.\r\nРуският президент припомни, че по данни на ООН САЩ заемат първото място по емисии, след това - Китай, страните от ЕС. Русия е на четвърто място. Темпът на растеж на температурата в страната е два и половина пъти по-висок от средния за света, допълни Путин, обръщайки внимание, че държавата се разпростира на няколко ширини. \"Ако ледът в мразовите ѝ части започне да се топи, последствията ще бъдат много сериозни\", отбелязва още стопанинът на Кремъл. В отговор на въпрос дали неприемането на закона за домашното насилие няма да е последният пирон в ковчега на демографската политика Путин заяви:\"Аз съм срещу всякакъв вид насилие. Това е признак за много ниско ниво на култура.\" Президентът допълни, че в момента руското законодателство има мерки срещу актовете на насилие. Журналистът уточни, че 70% от руснаците са \"за\" приемането на Закон за домашното насилие, на което руският президент отговори:\r\n\"Аз не разбирам тези 70% за Закона ли са или срещу насилието. Законопроектът за домашното насилие трябва да се обсъди спокойно в обществото, а след това да се вземе окончателно решение.\"    Путин определи отстраняването на като \"несправедливо\" и допълни, че руснаците се наказват втори път за едно и също нещо. По думите му повечето спортисти са чисти, а се наказват всички\"\r\n\"Момичетата във фигурното пързаляне се състезават съвсем млади, още като деца, какво отношение към допинга имат? Никакво, те скачат, правят по четири оборота, което никой в женското пързаляне не прави. Ето може да се изчистят и да ги махнат от леда във фигурното пързаляне. Може ли? Защо? Това от полза ли ще е за развитието на световния спорт? Мисля, че не.\". В отговор на въпрос на журналист от в. Коммерсант дали ще бъде изнесено тялото на Ленин, за да се погребе Владимир Путин отговори:\r\n\"Според мен това не трябва да се пипа. Във всеки случай, до тогава, докато има, а у нас има много хора, които свързват с това собствения си живот, своята съдба, постиженията на съветските години.\" Според Путин не трябва да се задълбава в темата, а да се върви напред и да се \"развива активно.\"    Делото на е засекретено, заяви руския президент и допълни, че от работа са отстранени петима души. Те са уволнени и срещу тях са образувани наказателни дела. \r\n\"Чистки се правеха през 1937 година\", припомни още руският президент и призна, че системата трябва да се усъвършенства, но като цяло системата за безопасност работи добре. Думите му са в отговор на въпрос на журналист защо до момента не е ясно кои са виновните за незаконното задържане на Голунов и дали не е дошло време за разчистване в силовите органи. Прессекретарят на Кремъл Дмитрий Песков подчерта, че Путин винаги се подготвя предварително за срещата с представителите на медиите. И този път президентът на Русия няколко дни преди събитието е разговарял с министри, вицепремиери, ръководители на федерални агенции – с цел да се осведоми за социално-икономическата ситуация в страната.\r\nЖурналистите са подготвили въпроси на различни социални и политически теми. Също така му донесоха подаръци, сред които ботуши, мармот и духов инструмент от брезова кора. Много представители на медиите са с плакати, които накратко описват темата на техния въпрос.\r\nПървата среща на Путин с репортери се състоя през 2001 г. Тя стана най-късата - 1 час 35 минути. Пресконференцията през 2008 г. беше най-дълга - 4 часа 40 минути . От 2004 г. всяка пресконференция продължава поне три часа. ", "date": "2019.12.19", "title": "Путин: Мъчно ми е за СССР, няма да пипаме тялото на Ленин"}
{"url": "https://www.actualno.com/pernik/radan-kynev-pita-ek-za-krizata-s-vodata-v-pernik-news_1417344.html", "text": "      \"С подкрепата на представители на ЕНП и други политически сили, но без нито един друг български представител, Радан Кънев (ЕНП, Демократична България) внесе днес в Европейския парламент необходимите подписи за въпрос с устен отговор до ЕК за водната криза в Перник\". Това съобщиха от пресцентъра на евродепутата.      \"Председателският съвет на ЕП следва да се произнесе за включване на дебат за водната криза в Перник в дневния ред на следващата пленарна сесия на ЕП (13 януари – 16 януари 2020). \r\nБългарският евродепутат Радан Кънев отправя към Европейската комисия следните въпроси: \r\nГотова ли е ЕК да проведе цялостен преглед на причините за водната криза?  Има ли готовност ЕК да осигури съдействие на българските институции за гарантиране на българските граждани на правото им на достъп до чиста вода?\r\nМоже ли ЕК да гарантира, че в следващия програмен период водните проекти, още на ниво планиране и проектиране, ще бъдат контролирани строго, за постигане на реални резултати? \r\nПри установяване на нарушения, ЕК ще сигнализира ли Европейската прокуратура за безотговорно изразходвани средства по водни проекти?       Сто и тридесет хиляди български граждани очакват Коледните празници без достъп до питейна вода и с непрекъснато затягащ се режим на водата. От утре в община Перник обявяват бедствено положение. \r\nИ това не е следствие на природно бедствие, а на дългогодишно източване на питейната вода на един от големите градове в България - Перник за индустриални нужди, независимо от непрекъснато намаляващите нива на единствения източник - язовир ”Студена”. \r\nСтотици милиони, в т.ч. значителни европейски средства, бяха инвестирани през последните години във водната инфраструктура в България. И въпреки това, проблемът в Перник съвсем не е изолиран. Гражданите на десетия по население град в страната - Шумен, от десетилетия живеят без достъп до питейна вода. Практически същото се отнася до Варна, третия град и център на туристическата индустрия. И за много други градове и села без достъп до прясна питейна вода. \r\nПрясната питейна вода е право на гражданите на ЕС. Нарушаването на това право и неефективното харчене на европейски средства не са проблем на Перник или дори само на България. Това е европейски проблем\", отбелязва в заключение Радан Кънев. ", "date": "2019.12.19", "title": "Радан Кънев пита ЕК за кризата с водата в Перник"}
{"url": "https://www.actualno.com/europe/njama-postradali-bylgari-pri-pojar-v-rajona-na-katedralata-sagrada-familija-v-barselona-video-news_1417341.html", "text": "       Няма данни за пострадали български граждани в следствие  на избухналия днес , Испания, съобщават от Министерството на външните работи.      26 души са пострадали при инцидента, един от тях е в тежко състояние. 13 души са откарани болница поради интоксикация.      Пожарът е избухнал на улица „Енаморатс“ №45 в ателие за ремонт на велосипеди. Огънят се е разпространил по вентилационните шахти и е засегнал жилищната сграда, намираща се в задната част на ателието.\r\nНа мястото на инцидента са пристигнали 12 пожарни коли. Улиците в района са били затворени до 13:00 ч. местно време, когато пожарът е бил напълно овладян, а движението  нормализирано. Тече разследване за  причините за инцидента.\r\nПри необходимост от съдействие български граждани могат да се свържат с Генералното консулство на Р България в Барселона на дежурен телефон за спешни случаи: 0034 619 217 097     ", "date": "2019.12.19", "title": "Няма пострадали българи при пожар в района на катедралата „Саграда Фамилия“ в Барселона (ВИДЕО)"}
{"url": "https://www.actualno.com/society/specprokuraturata-predade-na-syd-vylcho-i-marinela-arabadjievi-news_1417327.html", "text": "      Специализираната прокуратура внесе в Специализирания наказателен съд обвинителен акт срещу Вълчо (Ветко) и Маринела Арабаджиеви и останалите петима обвинени за участие в организирана престъпна група за данъчни измами, престъпно укриване на данъци и изпиране на пари.      Те ще отговарят за деяния, извършени от тях в различна форма на съучастие от началото на 2013 г. до 2018 г. Вълчо и Маринела Арабаджиеви са обвинени и в това, че в качеството си на лица, които осъществяват фактически действия и функции по управлението на търговски дружества, умишлено склонили представляващи въпросните дружества (също членове на групата) да избягват установяването и плащането на данъчни задължения в особено големи размери – при воденето на счетоводството да използват документи с невярно съдържание,  да потвърждават неистина в подадени данъчни декларации и да приспадат неследващ се данъчен кредит.   Това е ставало най-често като дружествата са декларирали и осчетоводявали доставки от фирми от типа „липсващ търговец“.  Впоследствие придобитите чрез данъчните измами средства били изпирани с поредица от транзакции, които е трябвало да скрият произхода им.\r\nЗа изпирането на пари обвинение е повдигнато на сина на Арабаджиеви – Вълчо (който не е обвинен като член на групата) в съучастие с родителите му и двама от участниците в групата.  Арабаджиеви бяха задържани в Барселона през март 2019 г. с европейска заповед за арест. Два месеца по-късно те бяха екстрадирани в България и им бяха предявени обвиненията.\r\nКомисията за противодействие на корупцията наложи запор на имущество на Арабаджиеви за над 310 милиона лева след получено уведомление от Специализираната прокуратура за привличането им към наказателна отговорност.    ", "date": "2019.12.19", "title": "Спецпрокуратурата предаде на съд Вълчо и Маринела Арабаджиеви "}
{"url": "https://www.actualno.com/smolyan/darenija-za-tri-siracheta-napraviha-slujiteli-na-mvr-ot-smoljan-news_1417323.html", "text": "      Служители на МВР от участъка в смолянския квартал Устово събраха и връчиха днес дарение от дрехи, лакомства и играчки на три сестрички от село Еленска, съобщи кметският наместник на селото Юлиян Нейков.      „Искам да благодаря за доброто дело! Нека да се знае за добрите дела и да има повече такива хора, които даряват на деца и възрастни, които се нуждаят от подкрепа. Винаги има на кой да се помогне, стига да имаш желание\", каза Нейков.\r\nТрите сестрички - на 9, 11 и 12 години остават без майка преди 5 години. Отглеждат ги бащата и бабата.\r\n\"Много добре ги гледат, изцяло са отдадени на децата. Но никога не е излишно да получават още подкрепа\", каза Нейков.  Служителите на участъка в Устово увлекли в дарителската си акция и няколко магазина, от които пазарували неща за сирачетата. ", "date": "2019.12.19", "title": "Дарения за три сирачета направиха служители на МВР от Смолян "}
{"url": "https://www.actualno.com/society/zemedelskoto-ministerstvo-s-plan-sreshtu-chumata-po-svinete-news_1417343.html", "text": "      Министерство на земеделието, храните и горите изготвя проект на План за превенция, управление при кризи и предотвратяване разпространението на заболяването Африканска чума по свинете (АЧС) в България за 2020 г.  Това стана ясно по време на провела се двудневна конференция на тема: „Африканска чума по свинете - изводи, поуки и бъдещи действия“, съобщиха от пресцентъра на министерството на земеделието, храните и горите. Събитието е по инициатива на МЗХГ и в него участие взеха и експерти от Българска агенция по безопасност на храните, Центъра за оценка на риска по хранителната верига и други институции, имащи отношение по прилагане на плана, както и представители на научните среди и браншови организации в сектора      Планът за следващата година ще включва конкретни мерки и срокове за изпълнението им от отговорните институции и разпределение на дейностите между отделни държавни структури за борба с болестта. Проектът ще описва подробно организацията за оповестяване, информиране, реагиране и управление на силите и средствата на органите на изпълнителната власт при превенцията. Предмет са и процедурите с конкретни задачи и срокове към над 10 институции. Това са Министерство на земеделието, храните и горите (Българска агенция по безопасност на храните, Изпълнителна агенция по горите; Център за оценка на риска по хранителната верига), Министерство на вътрешните работи (Главна дирекция „Национална полиция“, Главна дирекция „Пожарна безопасност и защита на населението“, Главна дирекция „Гранична полиция“), Министерство на транспорта, информационните технологии и съобщенията (Държавно предприятие „Пристанищна инфраструктура“), Министерство на околната среда и водите („Национални паркове“, Регионални инспекции по околната среда и водите, Басейнови дирекции), Министерство на регионалното развитие и благоустройството (Агенция „Пътна инфраструктура“), Министерство на здравеопазването (Регионални здравни инспекции), Министерство на финансите (Агенция „Митници“), Министерство на туризма, Областните управители, Асоциациите от свиневъдния отрасъл, Български ветеринарен съюз, Националното сдружение на общините/местната власт, Ловно-рибарските сдружения и Националният статистически институт.Всички те ще поддържат постоянна връзка  за координационни действия.   Планът за следващата година включва и провеждане на мащабна информационна кампания. По ПРСР 2014-2020 г. в момента тече прием на проектни предложения по подмярка 1.1. „Професионално обучение и придобиване на умения“  за повишаване на знанията и уменията на земеделските и горските стопани, както и заетите лица в стопанствата им. По нея могат да кандидатстват висши училища, научни институти и Българска агенция по безопасност на храните (БАБХ). Процедурата е за провеждане на курсове и семинари, свързани с предотвратяване и/или преодоляване на усложнена епизоотична обстановка., включително и подобряване на биосигурността в стопанството.\r\nВъв връзка с констатираните слабости при прилагане на мерките срещу АЧС през 2019 г., МЗХГ инициира промени в нормативната уредба, касаещи облекчаване на режима за регистрация на обектите за отглеждане на животни за лични нужди. Те включват още подобряване на ветеринарномедицинското обслужване, завишаване на мерките за биосигурност в обектите, както и задълженията на собствениците и местната власт.  По време на конференцията бе изтъкната необходимостта от качествено и регулярно ветеринарномедицинско обслужване на всички животни на територията на страната, с цел ранно откриване на заболяването. Предвижда се по-добра координация между БАБХ и Българския ветеринарен съюз, която включва изпълнението на мерките от двете страни в случай на епизоотия. Осигуряване, организиране и провеждане на постоянен лабораторен контрол при домашни и диви свине,  с оглед ранно диагностициране и извършване на надзор за разпространение на болестта, е сред другите важни приоритети.\r\nЗасиленият граничен контрол на движението на живи животни и личен багаж на пътниците, пристигащи или транзитно преминаващи на/през територията на страната, ще продължи и занапред.   След като планът бъде изготвен, ще бъде утвърден от Централния епизоотичен съвет.     ", "date": "2019.12.19", "title": "Земеделското министерство с план срещу чумата по свинете "}
{"url": "https://www.actualno.com/society/zasajdat-23-hil-dekara-s-medonosni-vidove-prez-2020-g-news_1417354.html", "text": "      В индикативния график на Програмата за развитие на селските райони(ПРСР) през месец април 2020 г. е предвиден прием по подмярка 8.1 „Залесяване и поддръжка“. По него се предвижда да  бъдат залесени 23 хил. дка . Това обяви министърът на земеделието, храните и горите Десислава Танева в отговор на парламентарен въпрос относно опазването на пчелните семейства в страната, съобщиха от пресцентъра на министерството на земеделието. Тя допълни, че през 2019 г. пчеларите са получили 20 % повече средства за подпомагане от държавата в сравнение с предходната 2018 година.  Министър Танева припомни, че през 2019 г. на земеделските стопани, отглеждащи пчели, беше предоставено трикратно подпомагане под формата на държавна помощ от типа de minimis. „Бяха осигурени финансови средства в размер на общо 8 млн. 600 хил. лв.“, допълни още тя.      Десислава Танева подчерта, че Националната програма по пчеларство за периода 2020-2022 г. е разработена с широкото и активно участие на браншовите организации в пчеларския сектор. Тя е одобрена от ЕК, а за изпълнението ѝ е определен общ бюджет за трите години от прилагането ѝ в размер на 19 199 412 лева, който надвишава с 35% този за предходния тригодишен период.   Тя припомни, че има създадена работна група и към момента продължават обсъжданията за изменение и допълнение на Наредба № 13 от 2016 г. Предвижда се забрана за използване на продукти за растителна защита със знак SPe8, който означава „опасни за пчели“ през светлата част на денонощието. „Предвижда се също така земеделските стопани, използващи продукти за растителна защита да са преминали съответно обучение и да ползват консултанти, преди употребата им“, каза още Танева.\r\nЗемеделският министър припомни, че последната дерогация от страна на Република България относно забраната за използване на неоникотиноиди, водещи до повишена смъртност на пчелните семейства, е от 2017 г. През 2018 и 2019 години тези продукти не са използвани.  Десислава Танева допълни, че с цел осигуряване на информираност и прозрачност, на сайта на БАБХ има публикуван Регистър на издадените разрешения за прилагане на продукти за растителна защита чрез въздушно пръскане, както и Списък на разрешените за пускане на пазара и употреба продукти за растителна защита по съдържащи се в тях активни вещества. „Има публикуван списък на разрешените за употреба инсектициди, където в отделна колона със знак SPe8 са означени, всички опасни за пчелите продукти, които изискват и допълнително внимание при употреба“, уточни тя.\r\nЗемеделският министър каза още, че са предприети стъпки за по-лесна регистрация на биопестицидите и всички , тъй като стандартната процедурата по регистрация на нов продукт е дълга  и скъпа.   „Считано от 15 март 2020 г., в областните дирекции по безопасност на храните ще има , включително в почивните дни, които ще са на разположение при сигнали за нерегламентирани третирания с продукти за растителна защита. Предприети са мерки по създаване на електронна платформа за оповестяване на предстоящи третирания на земеделските площи с продукти за растителна защита. Това е едно от основните искания на пчеларите. Именно така ще се подпомогне и официалният контрол, във връзка със спазване на изискванията на Наредба №13 от 2016 г.“, подчерта Десислава Танева.    Има оборудвана държавна лаборатория, в която да се изследват проби от умрели пчели за наличие на остатъци от пестициди. „В момента текат процедури по акредитация на лабораторията в Българска служба по акредитация“, уточни министър Танева ", "date": "2019.12.19", "title": "Засаждат 23 хил. декара с медоносни видове през 2020 г.  "}
{"url": "https://www.actualno.com/society/nad-30-ot-bylgarite-shte-otdeljat-do-100-lv-za-praznicite-news_1417242.html", "text": "      87% от българските граждани ще празнуват Коледа. Тези, които заявяват, че няма да празнуват са най-вече представители на религиозните общества. За 35% от хората Коледа е по-важен празник от Нова година, но най-голям дял (43%) смятат, че двата празника са еднакво важни.      Това се посочва в редовното проучване на „Тренд“ по поръчка на вестник „24 часа“, посветено на нагласите на българите спрямо предстоящите коледни и новогодишни празници. Проучването е реализирано в периода 29 ноември - 9 декември 2019 г. чрез пряко полустандартизирано интервю „лице в лице“ сред 1006 души на възраст 18+. Проучването е представително за пълнолетното население на страната.   69% от анкетираните декларират, че ще купуват подаръци за предстоящите празници. Малко над една пета (21%) пък споделят, че не възнамеряват да купуват. Основната група от тези, които няма да купуват подаръци, са хора над 70 г.\r\nПрез 2017 г. делът на възнамеряващите да отделят между 21 и 50 лева за подаръци е най-голям – 23%. През 2019 г. регистрираме положителна тенденция в това отношение – най-големи дялове се отчитат при планиращите да отделят между 81-100 лв. и 101-200 лв. за подаръци – по 19%.  Най-голям дял (33%) планират да отделят до 100 лв. за коледните и новогодишните празници. 72% спазват традициите на Бъдни вечер, но само 13% спазват коледните пости, като сред постещите най-голям дял са хората над 60 години.\r\nБлизо три четвърти (74%) са тези, които украсяват дома си с коледна украса, а 25% пък не украсяват домовете си.   Само 1% от българите ще празнуват Коледа в чужбина, а 79% ще празнуват в населеното място, в което живеят. За сравнение, през 2017 г., деклариращите, че ще прекарат Коледа в населеното място, в което живеят са 84%.    12% ще посрещнат новата година в дома на близки, роднини или приятели, а близо две трети (60%) ще празнуват вкъщи. Само 6% ще прекарат новогодишната нощ в заведение в града, в който живеят, а 4% в заведение в друг град в България. Общо 2% - както през 2017 г., ще бъдат в чужбина – при близки или на почивка.\r\nЗа повече от половината български граждани (55%) е най-важно времето със семейството и приятелите, което ще прекарат, когато става дума за коледните празници. 6% пък споделят, че за тях най-значими са почивните дни покрай коледните празници, а за 7% това са спазването на традициите. ", "date": "2019.12.19", "title": "Над 30% от българите ще отделят до 100 лв. за празниците"}
{"url": "https://www.actualno.com/society/nachalnikyt-na-nso-trjabvat-promeni-v-zakona-ne-zakrivane-na-slujbata-video-news_1417205.html", "text": "       Призивите за закриване на Националната служба за охрана (НСО) са напълно несъстоятелни. Трябват промени в закона, който влезе в сила преди 5 години, заявява бригаден генерал Красимир Станчев в обръщение към служителите на НСО.      Само преди няколко дни в столицата се случи тежък пътен инцидент с участието на автомобил на държавната охрана, при който пострада дете. Момчето е , вече му е направена операция, предстои му втора.   Катастрофата още по-категорично постави въпроса за състоянието и функциите на Националната служба за охрана. От години експерти призовават за стесняване на кръга от лица, които службата да охранява. Промяна, която беше въведена именно с новият закон преди 5 години.\r\n\"Делян Пеевски не трябва да бъде охраняван от НСО. Същото се отнася и до председателя на Антикорупционната комисия, както и за Ахмед Доган.\" , който ръкововди НСО 12 години. От службата обаче отказват да назоват още . Друг проблем на службата, според експерта, е текучеството в службата. По думите му, по негово време НСО е имала бюджет от 12 млн. лева, а сега той е 40 млн. лева. Генерал-лейтенант Димитър Владимиров е категоричен, че бюджетът расте, но не и заплатите, което е една от причините за кадровия проблем.  В същото време след катастрофата лидерът на Атака Волен Сидеров поиска службата да се закрие.\"Искам службата УБО, сега НСО, да се закрие! През 2019 г. 40 млн. лв. от парите на българските данъкоплатци отидоха за шофьори и охрана на държавните випове. За какво се харчат тези милиони? Какво прави тази служба, освен да блъска неудобни репортери и да гази деца по улиците? Това се посочва в , разпространена до медиите от пресцентъра на партията.       \"Необходимо е да започне дебат за промени в Закона за Националната служба за охрана, пет години след влизането му сила. Тези промени трябва да концентрират функциите и дейността на НСО до същността на една мотивирана и с висок обществен авторитет държавна охранителна служба\", заявява в отговор началникът на НСО във видеообръщение към служителите в навечерието на Коледните и Новогодишни празници. През 2019 г. НСО отбеляза и 140 години от полагане основите на държавната охранителна дейност в България.\r\n\"Не е достатъчно една специална служба да има свой закон. Този акт трябва да отразява обективните условия на специализираната дейност за целите на националната сигурност, която нито една друга служба или държавна структура не може да изпълнява\", категоричен е началникът на НСО, цитиран от БГНЕС.\r\n\"Поехме удари от различни страни върху доброто име, престижа и достойнството на Националната служба за охрана. Чухме отново и напълно несъстоятелни призиви за закриване на НСО. Поехме тези удари, но запазихме добрия тон и професионалното си достойнство\", посочва в обръщението си началникът на НСО.\r\nКрасимир Станчев подчертава, че НСО не може да си позволи да се лиши от нито един свой служител. \"Затова и занапред ще положа всички усилия, за да ограничим текучеството на опитни и кадърни специалисти. Трябва да запазим наличния потенциал, да привлечем и да обучим нови служители\", посочва бригаден генерал Станчев.\r\nВ обръщението си началникът на НСО откроява устойчивото кариерно израстване, възнагражденията на състава, условията за обучение и усъвършенстване на уменията, материално-техническото осигуряване и състоянието на автомобилния парк като само част от предизвикателствата, които стоят пред охранителната служба.      \"Общо предизвикателство е повишаването на обществения аворитет на НСО и на публичното доверие в нашата работа. Не можем вече да отричаме, че професионализмът, съвестта и лоялността на служителите на НСО не са достатъчен аргумент за обществена подкрепа\", подчертава още началникът на НСО.\r\nПред служителите на Националната служба за охрана Красимир Станчев поема ангажимент промените да се случват плавно, защото „в основата на всяка промяна стоят хората“. \"Поемам ангажимент те да се случват плавно, защото в основата на всяка промяна винаги стоят хората. Промените не могат да се случват само „отгоре“. Длъжни сме да се приспособяваме към новите условия и да отчитаме обществените очаквания към нашата работа\", категоричен е бригаден генерал Красимир Станчев и се обръща с думи на благодарност към служителите на НСО за тяхното доверие, търпение и всеотдайност.\r\nСледващото видео е цялото видеообръщение на бригаден генерал Красимир Станчев.  ", "date": "2019.12.19", "title": "Началникът на НСО: Трябват промени в закона, не закриване на службата (ВИДЕО)"}
{"url": "https://www.actualno.com/interview/hayes-y-2019-e-naj-uspeshnata-ni-godina-dosega-news_1417325.html", "text": "       Отдавна следим развитието на българската група Hayes Y и определено момчета се справят повече от добре. Песните им се радват на голям успех у нас и зад граница. И ако сте им фенове, съвсем скоро, на 28 декември, ще имате възможност да ги чуете на живо в клуб Music Jam. Ние си поговорихме с членовете на инди-рок бандата, за да разберем повече за музиката им, а и какво да очакваме от тях на концерта им в София.       Опишете Hayes Y с 3 думи. 12 години работа. Вие сте една от най-прогресиращите български групи. На какво според вас се дължи успехът ви, както у нас, така и в чужбина?   Винаги следваме целенасочено плановете си и си поставяме задачи, които гоним здраво - това ни дърпа напред. Разбира се, това важи и за песните ни, стремим се всяка следваща да е стъпка нагоре и в правилната посока. Успяхме да изградим стил на бандата, който е разпознаваем и се надяваме да продължаваме да стигаме до все повече хора. В момента живеете в Манчестър, как реагират англичаните, когато разберат, че всъщност сте българи? Обикновено доста положително, понякога не се и разбира, че не сме оттук. Музиката ни говори вместо нас, така че не отделяме толкова голямо внимание на този факт, а когато можем го използваме и в наш плюс.     Кои са музикантите, които най-много са ви повлияли? В различни периоди сме имали различни вдъхновения, много са изпълнителите, които са оказали влияние върху бандата ни -  The 1975, Parcels, The Police, Tame Impala и много други. Наскоро издадохте нов сингъл \"Disaster\", разкажете ни повече за него. Имахме песента от известно време и на всеки наш концерт публиката реагираше изключително добре на нея, затова решихме и да я запишем. Парчето е по-китарно, по-агресивно от предишните ни сингли, но в същото време успяхме да запазим стила на групата и сме много доволни от финалния резултат. С изключение на барабаните, отново записахме песента (а и клипа към нея) в апартамента ни в Манчестър, вече свикнахме на този начин на работа, който ни осигурява нужното спокойствие и възможност да изпипаме всеки детайл.    подготвяте най-големия си до сега концерт в София. Какво да очакваме от вас? За първи път свирим в Music Jam, клубът предлага страхотни възможности откъм звук и мултимедия, ще се възползваме максимално от тях. Отново залагаме на изцяло авторски сет и очакваме това да е най-мащабният и посетеният концерт на Hayes Y до момента - не го пропускайте! Кои са нещата, които обичате да правите заедно, когато не се занимавате с музика? Обичаме да ходим по концерти и да обсъждаме идеи за бандата, гледайки други музиканти и групи. Вече от над 3 години живеем заедно в Манчестър, споделяме голяма част от ежедневието си, което ни помага и в създаването на музика. 2019 е към своя край, с какво ще запомните тази година? Най-успешната ни година досега, песните ни достигат до все повече хора, което може само да ни радва. Имахме и множество концерти, този на остров Св. Анастасия в Бургас определено се откроява и беше прекрасно изживяване. И какво да очакваме от вас през 2020? Много нова музика и още по-амбициозни проекти и изяви на живо.  ", "date": "2019.12.19", "title": "Hayes"}
{"url": "https://www.actualno.com/actualno/vyprosite-s-koito-ivan-geshev-ne-se-sblyska-news_1417253.html", "text": "      Вчера, 18 декември, Иван Гешев официално встъпи в длъжност като главен прокурор на България. За тази длъжност се предполага, че заемащият я трябва да има високи нравствени и морални качества – не за друго, а защото моралът е източникът на правото т.е. основата му, това се учи в първи урок по \"Основи на правото\". И че трябва да е успешен професионалист.      Разбира се, да си неморален не значи да си нарушил закона – защото моралът е източникът, но не е конкретиката на правото. Законът е. Но животът е пъстър и границите не могат да бъдат начертани в черно/бяло, колкото и да им се иска на мнозина – особно когато се отнася за някой друг, не за тях. Затова и законите постоянно се променят, за да се адаптират към промените, включително в морала. И все пак има граници извън законите, които се усещат според това кой как е бил възпитаван, как е бил учен да гледа на света – това са точно границите на морала.\r\nОт моята гледна точка изключително лош сигнал точно за морала е първото интервю на новия главен прокурор да е пред агенция ПИК. Причината е проста – това е \"медията\" (кавичките, който има акъл в главата, ще се сети защо са), която е била най-често осъждана за клевета, откакто съществува! Факт, не субективен поглед върху редакционната политика.\r\nПродължаваме нататък – нито ПИК, не че някой е очаквал точно от тях, , която обаче е телевизията, съществуваща с парите на всички нас, данъкоплатците, зададоха на г-н Гешев много съществени въпроси, свързани с морала. И те са за деяния на семейството му – такива, които са съмнителни:  1. За бащата на г-н Гешев – Стоимен, и , която изглежда доста съмнителна. Този случай лъсна на база официални документи – решение на Софийски градски съд, нотариални актове, справка в Имотния регистър, три справки в Службите по вписванията. Говорим за документи, които не бяха оспорени публично по никакъв начин от засегнатата страна – не за някакви си слухове! Да, тези документи бяха извадени на бял свят от осъдената на първа инстанция на 15 години затвор зам.-кметица \"Младост\" Биляна Петрова, но самият Иван Гешев в двете цитирани по-горе интервюта подчерта, че всеки е невинен, докато не бъде осъден окончателно от съда. А дори и осъдените могат да говорят истината, смятам аз! Та г-н Гешев как вижда тази история – има ли основание да се води производство? Или вече не може, защото е изтекла давност? А може би такова е водено и е приключено без да се стига до съд, но не стана широко известно? И какво мисли като цяло за ситуацията - редно ли е главен прокурор да става човек, който поне публично не е поискал пълна проверка на такъв случай и то от структура, върху която той да няма никакво методическо влияние?\r\n2. Въпросът с имотното положение на жената до Иван Гешев – Детелина Ханчева. на над двойно по-ниска цена от данъчната оценка на жилището - пак показано документално и отново без това да бъде оспорено! Освен това има косвена връзка на продавача с Александър Ваклин – основният свидетел по делото срещу Десислава Иванчева. И тук въпросите са – трябва ли г-жа Ханчева да бъде разследвана заради подозрително изгодната сделка? (този въпрос се отнася за всички участници в скандала \"Апартаментгейт\") Ако не трябва конкретно тя – защо? Може ли да бъде разследвана – минала ли е давността? Или се разследва в момента, но не е обявено публично в интерес на коректността на разследването? - не откри той да е въздействал на продавача за формиране на цената по сделката или ниската цена да е някакъв резултат от връзка между Иван Гешев и Александър Ваклин, която да повлияе на показанията на Ваклин по делото \"Иванчева\". Проверката беше направена след като Иван Гешев вече не беше ръководител на Специализираната прокуратура, а беше зам.-главен прокурор. Още един въпрос - принципно, би ли могъл той да повлияе с методически указания в случая и какви? Общо казано от двете изброени по-горе интервюта, г-н Гешев застъпва тезата, че всеки прокурор, поел някакъв сигнал, действа на първо място по вътрешно убеждение и събрани доказателства - така ли беше при тази проверка, според г-н Гешев?    \"Само по времето на Сталин се е носила отговорност за действия на роднини, близки и т.н.\", коментира Иван Гешев по времето, когато двете истории излязоха на бял свят. Абсолютен факт – абсурдно е Иван Гешев да носи единствен и цялата отговорност пред закона и пред морала за действия на баща си и/или жена си. Факт обаче е и, че той не поиска публично проверка на своите роднини за двата случая, което щеше да е морален акт! Този морал, който се гледа, за да станеш главен прокурор. Морал, който не значи, че си нарушил обезателно в лично качество закона или дори че роднините ти са го направили, но който многократно е водел до политически последствия - невъзможност да останеш на някой публичен пост дори само заради съмнения!\r\nИ преди г-н Гешев да възрази, че политиката е нещо съвсем друго, извън прокуратурата и правото – защото той наблегна на това в медийните си изяви покрай встъпването си в длъжност, ще си позволя да възразя и аз. Политиката е термин, който се употребява и обозначава процес, при който група хора, чиито интереси са първоначално различни, достигат до колективни решения за действие, които най-общо се смятат за обвързващи за групата - така че да е добре за всички. Политиката е форма на взаимоотношение. Политиката и правото са спояващите елементи на едно общество и го държат като общество, а не отделни групи хора, които постоянно са в конфликт. И ако се опитваме да разделим тотално политиката и правото, това води до обществен разпад. Така че моралните проблеми се отнасят и до магистратската сфера като израз на политика т.е. на инструмент за достигане на колективни решения, които да се спазват от всички. Затова и въпросът с морала - от гледна точка на способността да имаш желанието да се справяш адекватно в бъдещата си работа, се оказа толкова гореща тема при избора на Иван Гешев за главен прокурор – и той не получи задоволителен отговор по мое мнение. А това е обществен проблем – точно толкова, колкото и: \"Да не гледаме по телевизията как се убиват възрастни хора, дали живота си и труда си за държавата\"! Колкото и липсата на кристално изясняване на професионалните качества на г-н Гешев - например публикувана на сайта на ВСС подробна статистика в ясни числа колко дела е водил като прокурор, колко от тях са били по по-тежки обвинения, предполагащи по-сериозни присъди (влизане в затвора), колко са приключили с осъдителни присъди и какви присъди (максимално възможните според закона или не). Казано просто - какъв е процентът му на успеваемост като прокурор. Защото всеки работодател първо гледа CV-то на бъдещия служител - е, колко български граждани, които са работодателите на държавните органи, какъвто е прокуратурата, и на държавните служители си изградиха впечатление как се справя в числа г-н Гешев с работата си? Автор:   ", "date": "2019.12.19", "title": "Въпросите, с които Иван Гешев не се сблъска"}
{"url": "https://www.actualno.com/curious/hotel-ukrasi-koledna-elha-sys-zlato-i-diamanti-snimki-news_1417308.html", "text": "      Хотел от веригата „Кемпински“ в Испания украси най-скъпата коледна елха в света, съобщава американското издание New York Post.      Коледното дърво, поставено във фоайето на хотела, е високо почти 6 метра и е украсено с розови, червени, бели и черни диаманти, най-скъпият от които бе оценен на 5,5 млн. долара. Елхата е украсена също и с редица ръчно изработени орнаменти като люспи и мъниста, изработени от истински диаманти и 24-каратово злато от луксозни производители.  Една от най-екстравагантните декорации на елхата са коледните топки на стойност 100 000 долара и фалшивите банкноти от 1 милион долара, покрити с 24-каратово злато на стойност 1,3 милиона долара.  Коледното дърво е проектирано от известната британска дизайнерка Деби Уингъм, която само преди няколко години привлече вниманието като автор на най-скъпата сватбена торта, оценена на 75 милиона долара, предаде \"Фокус\".  Уингъм създаде и най-скъпите обувки на токчета, които декорира с розови и сини диаманти на стойност 17 милиона долара.    От редакцията изчисляват, че стойността на орнаментите на това дърво може да осигури през целия живот доставка на чиста вода за цял един град в африканската държава Танзания например. За сравнение, едно от най-известните коледни дървета в света – това пред центъра на Рокфелер в Ню Йорк, струва 74 000 долара. ", "date": "2019.12.19", "title": "Хотел украси коледна елха със злато и диаманти (СНИМКИ)"}
{"url": "https://www.actualno.com/pleven/okonchatelno-slujitelite-v-obshtina-pleven-se-namaljavat-s-51-dushi-news_1417291.html", "text": "      С 30 гласа „за“ и 6 гласа „въздържал се“ плевенският Общински съвет днес прие предложението на кмета Георг Спартански да се актуализира структурата на общинската администрация, а щатовете в нея да се намалят с 51. До 2 януари градоначалникът трябва да утвърди длъжностното разписание, а до 22 януари - да приведе администрацията в съответствие с приетата структура и численост, съобщиха от Общинския съвет.      Новата структура предвижда общинската администрация да има 439,5 щатни бройки вместо досегашните 490,5 бройки. Дирекциите стават 11, вместо 10, отделите – 29 вместо 27, секторите – 2 вместо 4, заместник- кметовете ще бъдат трима вместо досегашните пет. Процентно предвиденото съкращение на щатове е 10,39 на сто.   Пред общинските съветници Георг Спартански е посочил, че целта на предложената актуализация е да се подобри управлението и да се повиши ефективността му. ", "date": "2019.12.19", "title": "Окончателно: Служителите в община Плевен се намаляват с 51 души"}
{"url": "https://www.actualno.com/plovdiv/angel-kodinov-e-sportist-na-plovdiv-za-2019-godina-snimki-news_1417249.html", "text": "      Кануистът Ангел Кодинов е Спортист на годината на Пловдив. Той бе обявен за номер едно на церемония, която за първи път се проведе в зала „Колодрума“.      През изминалата година Ангел Кодинов спечели сребърен медал от Световното за мъже в Сегед. Втори остана плувецът Йосиф Миладинов, а трета е една от най-големите надежди на българския спорт – лекоатлетката Александра Начева. Десетката допълват каратистите Валери Димитров и Иванка Попова, един от най-добрите ни тенисисти Димитър Кузманов – Мико, джудистът Янислав Герчев, Галин Генов от отбора по фехтовка, Антонио Папазов – спортна аеробика и големият талант в спортната стрелба Кирил Киров.   Двама от призовата тройка бяха отличени и с още награди. Йосиф Миладинов и Алекс Начева получиха стипендии на стойност 4000 лева. Самата Начева не можа да присъства на церемонията и от нейно име чека получи Тезджан Наимова. Освен тях бе стимулирана и Валерия Ватова, която според мнозина ще се превърне в едно от новите златни момичета в художествената гимнастика.     С почетен знак на Пловдив пък бяха удостоени волейболната легенда Ана Узунова, Манчо Бонев, Светла Цолова и младият състезател по спортна стрелба на клуб Тракия – Кирил Киров.На церемонията не бяха забравени и клубовете на хората с увреждания, които развиват усилена спортна дейност. За доброто настроение на всички по време на връчването на отличията се погрижиха мажоретките от СУ \"Любен Каравелов\", Ансамбъл \"Иглика\", Ансамбъл \"Куклици\" със състав „Родопчани“ и балет \"Ера\". На церемонията присъстваха кметът на града Здравко Димитров, областният управител Дани Каназирева, зам.-кметът Георги Титюков, началникът на специалните сили генерал-майор Явор Матеев, районни кметове, общински съветници, изявени спортисти от миналото и десетки граждани. ", "date": "2019.12.19", "title": "Ангел Кодинов е Спортист на Пловдив за 2019 година (СНИМКИ)"}
{"url": "https://www.actualno.com/europe/bivshijat-syvetski-lider-gorbachov-otnovo-v-bolnica-news_1417332.html", "text": "      Бившият съветски президент е хоспитализиран с белодробно възпаление, съобщава РИА Новости.      Горбачов е влязъл в болница след прекарана пневмония, но лекарите обещават, че ще бъде изписан скоро.   През лятото 88-годишният бивш лидер на СССР заяви, че е подложен на обстойно лечение в болница. Той отбеляза, че работи по книгата си, докато е хоспитализиран. ", "date": "2019.12.19", "title": "Бившият съветски лидер Горбачов отново в болница "}
{"url": "https://www.actualno.com/europe/shotlandija-iska-nov-referendum-za-nezavisimost-ot-velikobritanija-news_1417265.html", "text": "      Първият министър на Шотландия Никола Стърджън в четвъртък очерта , като аргументира, че сега има ясен \"конституционен и демократичен случай\" за ново гласуване.      Нейната Шотландска национална партия спечели смазващо мнозинство на изборите в Обединеното кралство миналата седмица, като си осигури 47 от 59 места.   Този резултат и  мнозинствата на ШНП на предишни общи избори през 2015 и 2017 г. направиха случая с поредния референдум „неоспорим“, каза тя на пресконференция в Единбург. спечелиха мажоритарно мнозинство в цялата страна, но загубиха повече от половината от местата си в Шотландия след кампания срещу нов вот за независимост.  \"Шотландия даде да се разбере много ясно миналата седмица, че не иска правителство на торите, ръководено от Борис Джонсън, да ни изведе от Европейския съюз\", каза Стърджън пред репортери.\r\n„Това е бъдещето, пред което сме изправени, ако нямаме възможност да обмислим алтернативата на независимостта“.\r\nШотландците гласуваха против независимостта с 55 процента през 2014 г. в това, което беше описано като гласуване  „веднъж в поколение“, за да се определи бъдещето на страната.       Привържениците на независимостта заявиха, че няма да търсят друго гласуване, освен ако няма „съществена промяна в обстоятелствата“ в отношенията на Шотландия с останалата част от Обединеното кралство.\r\nНо тъй като Джонсън е готов да изведе Великобритания от ЕС до края на следващия месец, националистите твърдят, че Brexit е тази промяна, тъй като шотландците гласуваха с мнозинство да останат в блока през 2016 г.\r\nБъдещето, което шотландците избраха преди три години, , каза Стърджън. \"Това не е съюз, достоен за името и не е между равни\", добави тя.\r\nТя призова британското правителство в Лондон да прехвърли правомощия, позволяващи на делегираната администрация в Единбург да проведе така наречения \"indyref2\" (втори референдум за независимост – бел. ред.).\r\nСтърджън по-рано заяви, че ще поиска от британското правителство формално разрешение за провеждане на още един референдум преди края на тази година.      Освен това тя посочи, че иска този референдум да се проведе през 2020 година. ", "date": "2019.12.19", "title": "Шотландия иска нов референдум за независимост от Великобритания "}
{"url": "https://www.actualno.com/europe/evropejskijat-syd-airbnb-ne-e-agent-po-nedvijimite-imoti-news_1417270.html", "text": "      Airbnb спечели победа срещу френските хотелиери в Европейския съд, съобщава АФП, цитирана от БНР.      Магистратите преценили, че платформата за краткосрочно отдаване под наем на частни жилища не може да бъде принудена да се съобразява с правилата за агент по недвижимите имоти.\r\nСъдът определя, че дейността на Airbnb не може да се квалифицира като на агент по недвижимите имоти, а трябва да се определя като \"услуга на информационното общество\".\r\nДелото беше заведено от Асоциацията за настаняване и професионален туризъм във Франция, според която платформата трябва да се съобразява и подчинява на законите, касаещи туризма, защото оперира като агент заотдаване под наем на недвижими имоти.  През 2018 година беше внесен иск срещу Airbnb в регионален съд за това, че платформата не спазва местните разпоредби за регистрация на имоти, използвани за отдаване под наем.\r\nГрадските власти заявиха тогава, че 20 000 жилищни имота са пренасочени за туристически и други цели от 2013 година, а това е увеличило натиска върху жилищния пазар за местните жители.\r\nAirbnb твърди, че като дигитална платформа, чиято централа е в Ирландия, услугите й за свързване на отдаващи и наемащи жилища се регулират от законите, защитаващи свободното движение на услуги в ЕС.    Тогава Парижкият съд се обърна към Европейския съд за разяснение дали случаят е такъв.\r\nЮридически съветник на Европейският съд в Люксембург подкрепи през април становището на Airbnb, като направи заключение, че платформата \"не упражнява контрол върху съществени процедури на предоставянето на услугите, предлагане от потребителите на платформата и затова предлаганата услуга се определя като \"услуги на информационното общество\", припомня БНР. ", "date": "2019.12.19", "title": "Европейският съд: Airbnb не е \"агент по недвижимите имоти\""}
{"url": "https://www.actualno.com/politics/bsp-obvini-gerb-za-ogromni-zagubi-ot-aec-belene-i-ndsv-zaradi-dunav-most-2-news_1417252.html", "text": "      „Сегашното управление в лицето на ГЕРБ е евтино на брашното и скъпо на триците. За пореден път виждаме как се леят крокодилски сълзи за 20 млн. арбитражно дело загубено от България и се забравят 600 млн. евро загубени от България заради недалновидното решение на ГЕРБ да прекрати АЕЦ „Белене\" .      Това отговори депутатът от БСП Таско Ерменков в декларация от в отговор на тази на Александър Ненков от ГЕРБ за „Дунав мост“ 2.    за осъдително решение на Международния арбитражен съд в Париж, вследствие на което България е принудена да плати близо 25 млн. лв. на строителя на \"Дунав мост 2\". БСП призовава управляващите да спрат да ровят в миналото и да търсят оправдание, че са некадърни да управляват, допълни още Ерменков.   Отношение по казуса \"Дунав мост 2\" взе и друг червен депутат Манол Генов, който в процедура по начина на водене, изтъкна вина и на НДСВ за провалянето на проекта.\r\n„Искам да припомните вие конкретно много обстоятелства по строителството на „Дунав мост“ 2. Припомнете на г-н Ненков тези обстоятелства, че това беше тотално провален проект от правителството на НДСВ“, каза Генов.     Думата му бе отнета от председателя на парламента Цвета Караянчева с мотив, че излиза от рамките на процедурата по начина на водене.      ", "date": "2019.12.19", "title": "БСП обвини ГЕРБ за огромни загуби от \"АЕЦ Белене\" и НДСВ заради \"Дунав мост 2\""}
{"url": "https://www.actualno.com/crime/marinov-7-dushi-sa-arestuvani-zaradi-boj-v-kv-filipovci-news_1417329.html", "text": "      7 души са арестувани заради бой в кв. „Филиповци“. Това каза министърът на вътрешните работи Младен Маринов пред журналисти, предаде репортер на Агенция „Фокус“. Той поясни, че става въпрос за поредната битова история. Министър Младен Маринов благодари на колегите си, че са се намесили бързо, за да предотвратят разрастването на опасността.      „Към момента имаме 8 души, които са преминали през болнично заведение. 4 или 5 от тях са останали за лечение, като един е с черепно-мозъчна травма и опасност за живота“, каза Маринов. Той уточни, че засиленото полицейско присъствие там остава.    ", "date": "2019.12.19", "title": "Маринов: 7 души са арестувани заради бой в кв. \"Филиповци\""}
{"url": "https://www.actualno.com/crime/otkriha-nad-10-kg-zlatni-nakiti-skriti-v-hladilni-chanti-news_1417208.html", "text": "      Митнически служители от Главна дирекция „Митническо разузнаване и разследване“ откриха 10 034 грама златни бижутерски изделия, укрити в шест хладилни чанти. Чантите са били поставени на различни места между личен багаж в салона на микробус с пътници, съобщиха от Агенция „Митници”.      На 30.11.2019 г., митническите служители селектират за щателна митническа проверка в района на ГКПП Дунав мост – Видин  напускащ страната пътнически автомобил  „Мерцедес Спринтер“ с унгарска регистрация, който е пътувал от Гърция. Шофьорът и пътуващите в микробуса трима пътници, всички унгарски граждани, са заявили, че не пренасят нищо за деклариране.   При последвалата митническа проверка, митническите служители откриват на различни места между личния багаж на пътниците в салона на микробуса 6 хладилни чанти с храна и напитки, за които установяват, че изолацията им е премахната. След изваждане на вътрешните контейнери на чантите,  митническите служители откриват на дъното на външните контейнери под листове хартия- пликове с бижутерски изделия от жълт метал. От всяка от хладилните чанти са извадени между 1276 и 2080 грама накити с общо тегло 10 034 грама. Шофьорът на микробуса е заявил, че всички бижутерски изделия в хладилните чанти са негова собственост.\r\nСпоред  резултатите от извършената експертиза, задържаните 10 034 грама изделията са изработени от злато с обща стойност  481 000 лева.  По случая е образувано досъдебно производство по описа на ГД МРР, което се провежда под надзора на Окръжна прокуратура Видин. ", "date": "2019.12.19", "title": "Откриха над 10 кг златни накити, скрити в хладилни чанти"}
{"url": "https://www.actualno.com/sciencelogy/a1-demonstrira-robotizacija-prez-pyrvata-v-stranata-5g-samostojatelna-standalone-mreja-v-mall-of-sofia-mejdu-19-i-23-dekemvri-news_1417261.html", "text": "      Днес в партньорство със ZTE започна поредна демонстрация на приложенията на 5G, като изгради първата в България и втората в Европа самостоятелна (standalone) мрежа от пето поколение в своя магазин в Mall of Sofia. Демонстрацията продължава до 23 декември и се извършва чрез 5G робот, който се управлява от човек, посредством специални сензори и 5G мрежа. Роботът показва приложенията на 5G технологията в сфери като автоматизацията и роботизацията в обществото и индустрията.      За демонстрацията A1 е изградила временна 5G мрежа от самостоятелен тип, с оборудване на ZTE, която ще работи на тестовите честоти, предоставени от Комисията за регулиране на съобщенията. Според текущата архитектура операторите могат да избират от два типа мрежи: смесена (Non-standalone - NSA) и самостоятелна (standalone - SA). NSA мрежите позволяват бързо разгръщане на 5G мрежа, която може да поддържа съществуващите на пазара 5G устройства и да предлага високи скорости. Тя дава възможност на телекомите да използват съществуващите си 4G мрежи, а не да изграждат изцяло нова 5G такава. Въпреки това дългосрочното развитие на 5G мрежите и внедряването им в сфери като автоматизацията изисква използването на самостоятелна или SA мрежа.\r\nИменно SA мрежите ще разгърнат пълния потенциал на 5G. За разлика от NSA, те позволяват създаването на отделни логически разрези, с които могат да се реализират различни типове услуги със съответните качествени параметри. Това ще доведе до пестене на време и разходи както за бизнеса, така и за крайния потребител. в А1 България.  По време на демонстрацията A1 ще използва специален робот, който се контролира от разстояние чрез 5G SA мрежа. Роботът се управлява от човек, който носи сензори на ръцете си и чрез тях контролира действията на ръцете и пръстите на робота. 5G свързаността позволява роботът да възпроизвежда действията на човека в рамките от 6 до 10 милисекунди или почти 5 пъти по-бързо в сравнение с възможностите на 4G и Wi-Fi мрежите.\r\nПосетителите на Mall of Sofia ще могат да видят как роботът се управлява чрез 5G мрежа в симулирана среда на индустриално производство и автоматизация. В тези сценарии от изключително важно значение е ниското времезакъснение на връзката между сензорите на човека и робота, така че техните движения да съвпадат, а не да се разминават. допълни Вошиц.    С разгръщането на 5G ще станем свидетели на масова автоматизация във всички сфери на живота. Първите стъпки в тази посока вече са направени с решения като приложението , дигиталния портфейл и различни IoT проекти.\r\n5G SA мрежата в Mall of Sofia е последното за годината от серията изпитания на приложенията на 5G, които А1 реализира от 1 юли. Компанията започна първа изпитанията на 5G като пусна работеща 5G базова станция от смесен тип (NSA) и демонстрира едно oт нaй-гoлeмитe пpeдимcтвa нa 5G мpeжaтa нa пoтpeбитeлcĸo нивo – cyпepбъpз мoбилeн шиpoĸoлeнтoв дocтъп, чpeз ĸoйтo ce пocтигa знaчитeлнo пo-виcoĸa cĸopocт пpeз мoбилнa мpeжa. През лятото и есента А1 проведе тестове с крайни устройства и направи демонстрации на 5G в гейминга, като организира първия 5G финал по Counter-Strike:GO на финалите на A1 Gaming League, част от изложението Aniventure Comic Con.\r\n5G зоната на А1 ще бъде отворена за всички желаещи в магазина на компанията в Mall of Sofia на 19 и 20 декември между 17:00 и 21:00 часа и на 21, 22 и 23 декември от 12:00 до 21:00 часа. Всички посетители на демонстрациите ще могат да се снимат с робота и да получат скреч карта, която ще им даде шанс да спечелят малък подарък от А1.           ", "date": "2019.12.19", "title": "А1 демонстрира роботизация през първата в страната 5G самостоятелна (standalone) мрежа в Mall of Sofia между 19 и 23 декември"}
{"url": "https://www.actualno.com/starazagora/kazanlyshkite-syvetnici-prieha-merkite-na-galina-stojanova-za-mladite-semejstva-news_1417254.html", "text": "      Трите предложения на кмета Галина Стоянова за по-социална политика, която тя обяви още с встъпването си в третия мандат, бяха приети на заседание на общинския съвет днес.      „В първия мандат наблегнахме най-много на инфраструктурата, във втория по-голямата част от бюджета бе за реконструкция на училищата, детските градини и детските ясли. В този мандат основно средствата трябва да са в сферата на социалната политика, да поработим по-усилено в тази посока, защото сега наистина бюджетът позволява.“, заяви кметът пред общинските съветници. В бюджета за 2020 година община Казанлък ще стимулира на отговорното родителство, както подчерта Стоянова.   За всяко новородено дете казанлъшките млади семейства ще получават едногодишна финансова помощ с ваучер на стойност от 500 лева, с които ще могат да купуват памперси и храна. „С ваучера ще бъдем сигурни, че е закупено най-необходимото.“, отбеляза Галина Стоянова, която обясни, че тези пари са резултат от възможностите на приходната част бюджета. \r\nС това облекчение ще се насочат грижите към отговорните, законосъобразните родители, които ще могат да кандидатстват с него, ако отговарят на редица изисквания. Поне единият родител трябва да е регистриран по постоянен адрес за последните поне 3 години, двамата родители трябва да са пълнолетни, здравноосигурени, да са поне със средно образование, да се осигуряват и да не получават социални помощи. Ако имат по-големи деца - трябва да посещават детска градина или училище според възрастта, да са имунизирани по Националния имунизационен календар. Кандидатстването за еднократната финансова помощ ще се извършва през цялата година, а скоро ще бъде обявена процедура за избор на фирма изпълнител за изработката на ваучери по Закона за обществените поръчки.  Съветниците подкрепиха и другите две облекчения, които обеща кмета на община Казанлък. Наполовина - от 1 лев на 50 стотинки, беше намалена цената на купона за храноден на децата от 10-месечна до 3-годишна възраст в Детска млечна кухня и с 50% се увеличава стойността на един храноден на децата в детските ясли и градини за сметка на общинския бюджет, за да се гарантира още по-качествено, разнообразно и здравословно меню за децата от 3 до 7 години. \r\nНовите мерки, предложени от кмета Галина Стоянова са част от в визията й за по-социална политика в третия й мандат. Целта им е да се поощрява раждаемостта, да бъдат задържани на младите хора в училище до получаване на средно образование, образованите млади семейства да останат да живеят в община Казанлък и да бъдат привличани нови. ", "date": "2019.12.19", "title": "Казанлъшките съветници приеха мерките на Галина Стоянова за младите семейства"}
{"url": "https://www.actualno.com/asia/iran-iska-sytrudnichestvo-mejdu-musulmanite-sreshtu-ikonomicheskija-terorizym-na-sasht-news_1417278.html", "text": "      Президентът на засегнатия от  санкции призова мюсюлманските страни да си сътрудничат в борбата срещу при откриването на среща на върха, насочена към справяне с неволите на ислямския свят.      Стотици делегати присъстват на форума в Малайзия - включително държавните ръководители и религиозните лидери - но срещата е игнорирана от , която е дом на най-светите места на исляма.   Срещата на върха също е подложена на критика за подкопаване на Организацията Ислямска конференция (ОИК), базирана в Саудитска Арабия глобална организация, представляваща мюсюлмански нации и организации.\r\nВъпроси, включително тежкото положение на рохинджа в Мианмар и най-вече мюсюлманското уйгурско малцинство в Китай, могат да бъдат обсъждани, въпреки че с огромна китайска инфраструктура в много ислямски държави критиката може да бъде заглушена.  Във встъпителните си думи президентът на Иран Хасан Рухани заклейми .\r\n\"Американският икономически режим и доларизацията на националните и глобалните икономики предоставиха на Съединените щати възможност да разпростират хегемонията си под заплахата от санкции и икономически тероризъм\", каза той.\r\nМюсюлманският свят трябва да бъде спасен \"от доминирането на щатския долар и американския финансов режим\", добави той, призовавайки за по-голямо финансово сътрудничество между ислямските страни.       Съединените щати отново наложиха осакатяващи санкции срещу Иран през 2018 г., след като се оттеглиха от международна сделка, насочена към ограничаване на ядрената програма на Ислямскатарепублика.\r\nИранската икономика претърпя рязък икономически спад, като стремглаво падащата валута предизвика бум на инфлацията.\r\nГоворейки по-късно, заедно с други лидери, Рухани изброи области, в които мюсюлманските нации могат да работят заедно, от банковия сектор до туристическите индустрии.\r\nТой предложи централните банки на мюсюлманските държави да работят заедно за въвеждането на единна криптовалута. също предложи да се намали зависимостта от щатския долар, като призова мюсюлманските страни да \"освободят двустранната търговия от валутния натиск\".      \"Вместо да търгуваме с чуждестранна валута, бихме искали да извършваме външна търговия с нашите национални валути\", каза той.\r\n\"Опитваме се да разработим алтернативни платежни системи със страни като Русия, Китай и Бразилия.\"\r\nТурската лира се понижи през миналата година по време на силно напрежение със САЩ, което доведе до една от най-тежките икономически кризи, с които Ердоган се сблъска в своето дълго управление.\r\nВ приветственото си слово по време на събитието в Куала Лумпур, министър-председателят на Малайзия Махатхир Мохамад заяви, че мюсюлманските държави са \"в състояние на криза, безпомощни и недостойни за тази велика религия, която е предназначена да бъде добра за човечеството\".\r\nДоколкото на форума присъстват саудитските съперници Иран, Катар и Турция, анализаторите предположиха, че срещата може да бъде насочена към формиране на съпернически блок на ОИК.   Имаше признаци, че Рияд е разтревожен и пакистанският премиер Имран Хан се отдръпна от форума - според съобщенията след  натиск от саудитска страна. ", "date": "2019.12.19", "title": "Иран иска сътрудничество между мюсюлманите срещу „икономическия тероризъм“ на САЩ "}
{"url": "https://www.actualno.com/sofia/fandykova-testvaneto-na-novite-vlakove-za-metroto-moje-i-da-e-po-kratko-news_1417287.html", "text": "      Имам информация от инж. Братоев, че изкисванията на производителя са за по-дълъг период, но неговите заявки и заявките на производителя са, че той може да бъде по-къс. Това каза пред журналисти в СОС столичният кмет Йорданка Фандъкова, предаде репортер на Агенция „Фокус“.      Йорданка Фандъкова коментира и новата структура на екипа си, като посочи, че не предвижда смяна на някой от досега работещите зам. кметове на Столична община.   „Обновявам екипа си с трима опитни експерти в сферите, в които в своята програма, изведох като сериозен приоритет: инж. Божинов ще е заместник-кметът, който ще отговаря за строителството, г-н Кръстев за транспорта и Влади Данаилов съм поканила като зам.кмет по дигитализация, иновации и инвестиции“, обясни Фандъкова. ", "date": "2019.12.19", "title": "Фандъкова: Тестването на новите влакове за метрото може и да е по-кратко"}
{"url": "https://www.actualno.com/koledenduh/koi-sa-naj-predpochitanite-koledni-podaryci-za-deca-prez-2019-godina-news_1417272.html", "text": "      Наближават най-светлите и весели празници в годината. Настъпва истинско коледно настроение и е съвсем нормално, то да ни донесе и онази весела и щастлива тръпка, свързана с избирането на подаръци за най-скъпите ни хора. Без значение дали ще е нещо отдавна поръчано и намислено от получателя си, или ще е символичен жест, че на Коледа мислите за даден човек, подаръкът, безспорно ще направи празника по-красив и интимен, особено ако не е очакван.      Напоследък наблюдаваме тенденцията хората буквално да се изхвърлят за какви ли не скъпи коледни подаръци. Подаряват се безумно скъпи неща, в което на пръв поглед може и да няма нищо лошо, но е сигурно, че в повечето случаи е излишно. Защото Коледа е повече преживяваме, отколкото материализиране на искрени чувства към скъп човек. Нещо повече – ако се замислим и се върнем назад във времето, ще си спомним, че преди, подаръци получаваха основно децата. И реално спестяванията на хората отиваха именно за играчки, , лакомства и други подобни макар и малки, дългоочаквани от малчуганите изненади, уж оставени от добрия белобрад старец.\r\n За щастие, продължаваме да отделяме много по-специално внимание на детските коледни подаръци и до днешен. Направихме си собствено проучване по темата и стигнахме до извода, че идеята да се правят символични и не толкова големи и скъпи подаръци за децата за сметка на преживяванията започва да се връща и днес. Когато установихме кои са най-предпочитаните коледни подаръци за 2019 година намерихме съвсем нормални стоки и продукти, но всеки от тях бе придружен с обещанието от родителите „просто да прекараме времето заедно, като истинско семейство“. А междувременно, стигнахме и до още по-интересния извод, че… Родителите става практични и предпочитат да запасят детето си с най-важните за него продукти под формата на коледни изненади под елхата, а истинският подарък да бъде времето, прекарано с тях. Според 45% от младите родители Коледа е единственото време, когато съумяват да съберат цялата фамилия, както и да срещнат децата си със семейни приятели. В тази констатация има известна доза тъга, но поне можем да бъдем щастливи, че хората продължават да оценяват емоциите и връзката със семейството и приятели. Около 15% от българите пък споделят, че предпочитат да не харчат излишни пари за играчки за децата, а да инвестират събраните средства за Коледа в почивка на екзотично място или релаксиращо спа преживяване, на което да си почитан заедно като семейство. Едва 5% от младите родители споделят, че са готови да похарчат от 100 до 300 лева на дете за голям коледен подарък с идеята, че това е празникът, на който се правят наистина най-големите изненади за мъниците, често по-големи дори от тези за рождените им дни.  А вие какво смятате да подарите за Коледа на своите деца, внуци и племенници? Преживяване или огромна играчка? Дали наистина скъпият подарък радва детското око повече от емоцията, преживяна с най-близките…? ", "date": "2019.12.19", "title": "Кои са най-предпочитаните коледни подаръци за деца през 2019 година?"}
{"url": "https://www.actualno.com/balkani/sylzotvoren-gaz-ot-vlastite-pri-sblysyci-s-bejanci-na-ostrov-samos-news_1417299.html", "text": "      Полицейски служители използваха сълзотворен газ, за да разпръснат група от около 300 бежанци и мигранти, които излязоха на протест заради дългия им престой в препълнения лагер на гръцкия остров Самос. Това съобщава електронното издание на атинския ежедневник Kathimerini, цитирано от агенция \"Фокус\".      Протестиращите са унищожили преносими химически тоалетни, поставени пред лагера, и са хвърляли камъни срещу полицейските служители, пристигнали на място, уточнява местният новинарски сайт \"Samos 24\". В отговор правоохранителните органи са използвали сълзотворен газ.   Заради напрежението на острова местните власти са издали заповед за прекратяване на учебните занятия в две местни детски градини и едно основно училище.    ", "date": "2019.12.19", "title": "Сълзотворен газ от властите при сблъсъци с бежанци на остров Самос"}
{"url": "https://www.actualno.com/starazagora/taksa-bitovi-otpadyci-ostava-nepromenena-v-stara-zagora-news_1417276.html", "text": "      Няма да се променя досегашната такса битови отпадъци, реши на последното си заседание старозагорският общински съвет днес. С 47 гласа „за“ съветниците одобриха план-сметката за дейностите по чистотата през 2020 г., при това без да се впускат в дебати. Вероятно защото, аргументите им се изчерпана по време на 10-дневните изяви в медиите.      Без дебатиране и с мнозинство беше подкрепено и предложението на кмета Живко Тодоров за структурни промени в администрацията, които ще влязат в сила от 1 януари 2020 година. Както вече и actualno.com съобщи позициято на пети заместник-кмет в екипа ще бъде досегашният общински съветник Милена Желева, която ще поеме ресор „Култура, туризъм и младежки дейности”. членовете на местния парламент подкрепиха и учредяването на право на строеж за изграждане на сграда върху терена, на който се намираше съборната сграда, познато на старозагорци като „Стария съвет“. Началната тръжна цена на процедурата е 1,915 милиона лева без данък добавена стойност (ДДС). Точката предизвика доста дебати, защото е внесена два дни преди заседанието. Кметът Живко Тодоров обясни, че с приемането на предложението ще бъде гарантирана приходната част на бюджета за следващата година. \"Средствата ще бъдат  заложени в програмата за 2020 г., тъй като се отвори сериозен процент на дофинансиране на дейностите по чистота, а ще имаме нужда от приходи за инвестиционна програма, отговаряща на нуждите на хората“, разясни Тодоров.\r\nПрез май тази година за това място с най-висока оценка в конкурс по Закона за обществените поръчки беше отличено идейното предложение на архитектите Георги Чернев, Ива Алтънова и Петър Киряков. Заданието беше за „Създаване на обемно-пространствено решение за сграда в УПИ XV-679, кв. 1 по плана на гр. Стара Загора“. \r\nСъветници повдигнаха и въпроса за подземния паркинг под този терен. „Темата е сериозна. Опитваме се да придобием съоръжението, защото то е в тежко състояние. Има изготвена експертиза, консруктивно нещата не са добри\", обясни кметът Тодоров и допълни, че е ясно, че ремонтът на съоръжението не е по силите на собствениците. Цената, която искат за откупуването му обаче е твърде висока. „Затова предлагаме в рамките на този общински съвет, в комисията по общинска собственост да започнат разговори и да се търсят варианти, защото се вижда, че няма да бъде укрепено мястото от страна на собственика“, уточни още кметът. Той допълни, че администрацията има готовност и с остойностен план.  По време на заседанието на общинския съвет на второ четене бяха одобрени Наредба за организацията и дейността на клубовете на пенсионера на територията на община Стара Загора на второ четене и Наредба за изменение и допълнение на Наредба за определянето и администрирането на местните такси и цени на услуги на територията на първо четене. Подкрепена е и промяната в предназначението на съществуващ дългосрочен общински дълг и разширяване обхвата му за мостово финансиране на всички инвестиционни проекти, реализирани със средства от Европейския съюз по Оперативна програма „Региони в растеж“ и Оперативна програма „Околна среда“, при запазване на останалите параметри в договорените размери и срокове. Бяха избрани представители на общината в общите събрания на петте смесени дружества. \r\nПо време на сесията старейшините бяха поздравени за празниците от деца от детска градина „Ален мак“ е от детска ясла „Маргаритка“, които получиха лакомства и пожелания за здраве, палаво детство и усмивки. ", "date": "2019.12.19", "title": "Такса битови отпадъци остава непроменена в Стара Загора"}
{"url": "https://www.actualno.com/europe/sydyt-na-es-madrid-da-osvobodi-ot-zatvora-oriol-junkeras-news_1417260.html", "text": "      Намиращият се в испански затвор каталунски е член на Европейския парламент, макар да не е бил в състояние да заеме мястото си, и следователно се ползва с имунитет, който депутатският пост му гарантира. Това съобщи днес Съдът на Европейския съюз в Люксембург, предава БНР.      Решението на съда е победа за сепаратисткото движение в Каталуния и лично за Жункерас, който е в затвора от ноември 2017 година след провеждането на незаконен референдум в областта, отбелязва Ройтерс. Той излежава 13-годишна присъда за противодържавна дейност и злоупотреба с публични средства във връзка с референдума.   Върховният съд на Испания през юли поиска от Съда на ЕС да уточни въпроса за сферата на действие на неприкосновеността на бившия заместник-председател на каталунското правителство, който на последните избори за Европарламент (през май т.г.) бе избран за депутат. Испанският съд обаче не му позволи да отиде в Страсбург и да положи клетва като евродепутат.\r\nСпоред решението на съда в Люксембург човек, чието избиране в Европарламента е било официално обявено от съответния орган на страната членка на ЕС, придобива от този момент статут на депутат и съответно получава депутатски имунитет. Ако испанските власти са искали да не позволят на Жункерас да пътува до Европейския парламент, те би трябвало да поискат парламентът да свали имунитета му.  Веднага след оповестяването на решението на съда в Люксембург, партията „Републиканска левица на Каталуния“, чийто председател е Жункерас, поиска той да бъде освободен от затвора. „Ние настояваме да бъде признат за недействителен съдебният процес (над Жункерас) и той незабавно да бъде освободен“, се казва в съобщение на партията в Twitter, цитирано от ТАСС.\r\nРешението на съда на ЕС може да повлияе и на положението, в което се оказа , който избяга от Испания в разгара на кризата около незаконния референдум. Испания официално настоя пред Белгия той да ѝ бъде върнат. На последните избори Пучдемон също бе избран за член на Европарламента. Съд в Брюксел по-рано отложи за 3 февруари разглеждането на делото за екстрадиция на Пучдемон и на двама негови съратници.    ", "date": "2019.12.19", "title": "Съдът на ЕС: Мадрид да освободи от затвора Ориол Жункерас"}
{"url": "https://www.actualno.com/crime/edin-ot-postradalite-priboj-vyv-filipovci-e-v-reanimacija-news_1417280.html", "text": "      Един от пострадалите при масовия бой в столичния квартал \"Филиповци\" е настанен в реанимацията на \"Пирогов\" и е в критично състояние, научи Нова телевизия. 40-годишният мъж е с тежка черепно-мозъчна травма.      7 души са задържани за 24 часа. Конфликтът е започнал между деца, а след това към него са се присъединили и възрастни. Полицията определи случката като битов инцидент. А според местните не е имало сбиване, а \"спречкване\" между деца.   \"Брат ми се бори за живота си в \"Пирогов\". Боят е станал заради деца. Биха го с желязна бухалка\", разказа Пенка Бориславова.\r\n\"Бяха се приготвили 40 души с дървета, колове, железни прътове и ни нападнаха\", добави Методи Методиев, свидетел на случката.  Сигналът към телефон 112 е подаден в 21.25 часа в сряда. По информация на полицията скандалът е възникнал между деца, а след това са се присъединили и възрастни. В сбиването са участвали около 40 души.\r\nНа мястото са изпратени 2 линейки на Спешна помощ. Eдната откарва двама пострадали в Пирогов с разкъсно-контузни рани. Медиците от другата линейка преглеждат 5-ма души, Един е откаран в ИСУЛ с контузия на окото, а  друг е отказал хоспитализация.   По случая е образувано досъдебно производство. Към момента обстановката в квартала е спокойна.     ", "date": "2019.12.19", "title": "Един от пострадалите прибой във \"Филиповци\" е в реанимация"}
{"url": "https://www.actualno.com/society/podkrepete-smelija-ekipaj-na-hippocampus-news_1417201.html", "text": "      HIPPOCAMPUS e един необикновен проект, в който хора с нарушено зрение са намерили своето призвание като част от гребно-ветроходен екипаж на лодка в Панчаревското езеро.      HIPPOCAMPUS e социален проект, целящ да осигури условия за по-лесен достъп до работа на лица с увреждания в приветлива, артистична и споделена атмосфера, в която различията между хората се превръщат в нов опит и споделено позитивно преживяване. От февруари 2019 г. проектът осигурява  работни места за хора със зрителни увреждания, които участват в смесен ветроходен екипаж с виждащи капитани. Така те имат възможност да работят, за да си осигурят по-добър живот, предлагайки атрактивна туристическа услуга с гребно-ветроходна лодка на язовир Панчарево. С разходки на туристи в язовира екипажът събира средства за собствена лодка. Всеки е добре дошъл да преживее едно малко гребно или ветроходно пътешествие в смесения екипаж на HIPPOCAMPUS.\r\nПрез зимата екипажът на HIPPOCAMPUS остава в ателието и създава ръчно изработени лодки и сувенири, за да поддържа дейността си.\r\nКаним Ви да подкрепите смелия екипаж на HIPPOCAMPUS да продължи дейността си до сезон 2020 г. и да съберем средствата, необходими за поддръжка на екипировка, заплати и осигуровки на екипажа до пролетта.  Подарете на себе си или своите близки подарък от HIPPOCAMPUS - ръчно изработена лодка и незабравимо изживяване в магичния им свят - след пролетта на 2020, като закупите сега:\r\nПанорамен HIPPOCAMPUS тур - едночасова разходка с лодка из потайностите на Панчаревското езеро + ръчно изработена керамична лодка - 29 лв.\r\nСетивен HIPPOCAMPUS тур -  сетивна разходка, за да усетите езерото по нов начин + ръчно изработена керамична лодка - 45 лв.    Креативен HIPPOCAMPUS тур -  посещение на таен остров и творчески игри + ръчно изработена керамична лодка - 63 лв.\r\nHIPPOCAMPUS фен група - билет за HIPPOCAMPUS тур за 4 човека + ръчно изработена керамична лодка - 100 лв.\r\nПодкрепете ни, като станете HIPPOCAMPUS патрон и ще получите брандиране на платното на лодката за един месец срещу сума от 4500 лв. \r\nВижте как      ", "date": "2019.12.19", "title": "Подкрепете смелия екипаж на HIPPOCAMPUS!"}
{"url": "https://www.actualno.com/showbusiness/rodnite-zvezdi-koito-otkazaha-mesoto-snimki-news_1417204.html", "text": "      В наши дни навсякъде по света вегетаринството набира все повече привърженици. Въпреки, че са обвинявани много често, че просто следват тенденциите, те имат своите доводи - някои здравословни, другите често - етични. причини.      Определено можем да кажем, че вегетаринството е нещо повече от мода. Вече не са малко и отказалите се от месото родни знаменитости. Те рядко парадират с избора си, но са убедени - без месо е по-добре! Кои са най-популярните вегетарианци у нас - това ни представя каналът \"VIP Virals\" във vbox7.    Актрисата и модел не консумира месо от години. Ако качи килограми, спира въглехидратите. Запалила се в началото покрай гадже, но вече се чувства по-добре без месо.      Примата не е точно вегетарианка. Не яде месо, защото не е сигурна в произхода му. Затова предпочита млечни продукти и яйца, които купува директно от фермите.  Певицата е запалена вегетарианка, но и чревоугодник. Обича сурова храна и вярва, че това е бъдещето.     Килата отслабна изключително много, спирайки месото. Това се случи една преди година, но от тогава той е изключително стриктен и дори е веган.  Съвсем наскоро певицата обяви, че не консумира месо, което е довело до 12 свалени килограма. Освен това се и храни здравословно. Също така е спряла и цигарите.  Певицата от малка не яде месо. Предпочита тиквички, ориз, марули, броколи... Необходимите вещества си набавя от ядките и морските дарове, които са неразделна част от диетата ѝ. ", "date": "2019.12.19", "title": "Родните звезди, които отказаха месото (СНИМКИ)"}
{"url": "https://www.actualno.com/healthy/ananiev-dade-srok-za-otvarjane-na-detskata-bolnica-grajdani-i-opozicija-s-prizivi-news_1417181.html", "text": "       Интензивното отделение в детската педиатрия заработва до 20 януари , обеща . Парламентът изслуша министъра относно спирането на спешния прием в Детската болница в София.      Пред депутатите здравният министър за пореден път повтори факта, че през последните години състоянието на педиатрията в България е незадоволително. Сред причините е липсата на многопрофилна детска болница.\r\nКирил Ананиев отчете, че към деветмесечието болницата няма просрочени задължения. В лечебното заведение са разкрити 248 щатни бройки, освободени са 35 души и има 26 незаети места.\r\nВ момента текат предизвестия с четирима лекари – двама педиатри и двама анестезиолози. Проверката на „Вътрешен одит“ е препоръчала на болницата спешно да пристъпи към привличане на специалисти.   Ще се търсят оптимални варианти да се компенсира недостигът на кадри с лечебното заведение, но какви не стана ясно. Депутатът Лъчезар Иванов от ГЕРБ заяви, че управляващите са в дълг към обществото, защото не са съумели да изградят детско лечебно заведение. От опозицията заявиха, че очакват от министъра конкретни мерки, а не да чете известни вече цифри и статистика.     Системата на здравеопазването има нужда от координиращата роля на Министерството, а не то само да е проверяващо, отчете депутатът от левицата Георги Йорданов.\r\n\"Повод за искането ни за изслушване е  Причината за системните проблеми в българското здравеопазване, бележещи отрицателна тенденция. На първо място липсата на комуникация и съгласуваност с дейността на отделните структурни звена в здравеопазването, спешна помощ, извънболнична и болнична помощ, между отделните многопрофилни и извънболнични заведения“, изброи още Йорданов. Той посочи, че всичко това се е отразило на случая с тригодишното дете.\r\nСлучаи като този представлява най-яркото опровержение на тези здравни апологети, които в началото на прехода считаха, че приватизацията е панацеята и че се формира един пазар на медицински услуги, който ще формира всички отношения в здравеопазването“, каза още доц. Йорданов.\r\nДруг депутат от БСП проф. Георги Михайлов отчете, че липсва държавническа визия в здравеопазването.   След като министърът на здравеопазването е стигнал лично да търси двама анестезиолози значи нещата в системата са изключително зле поставени, отчете от своя страна  д-р Нигяр Джафер от ДПС.\r\n\"Уважаеми колеги, не знам г-н министър дали знаете, но да ви съобщя, че в обявения държавен прием по специалността \"Анестезиология и реанимация\" няма нито едно място, което държавата ще плати за такава специализация. Има криза с анестезиолозите, с педиатрите и държавата не обявява нито едно място за такава специализация за следващата година с държавна поръчка \", каза още д-р Джафер. Тя посочи още, че . Припомняме, че детската болница „Проф. Иван Митев” спря приема на спешни случаи до 5 януари 2020 година заради липса на достатъчно специалисти. Причината е напускането на анестезиолози и педиатри след трагичния случай с починалия 3-годишен Алекс.\r\nСпешният прием на деца, при които е необходимо провеждането на интензивно лечение и дихателна реанимация, се осъществява от  „Пирогов“, „Александровска“ и Национална кардиологична болница.\r\nМеждувременно, в , граждани призовават \"спрете обществената поръчка за превръщане на изоставен стар строеж в национална детска болница\".    Публикуваме позицията без редакторска намеса Уважаеми г-н Радев,\r\nУважаема г-жо Караянчева,\r\nУважаеми г-н Борисов,\r\nУважаеми госпожи и господа,\r\nСпрете обществената поръчка за превръщане на изоставен стар строеж в национална детска болница!   Ние, представители на българските родители, лекари и медицински специалисти, архитекти, инженери и данъкоплатци, се обръщаме към Вас с призив за отговорно отношение към здравето на децата.\r\nЗадължение на държавата е да осигури възможно най-високия достижим стандарт на здравни грижи за всички деца. България е единствената държава в Европейския съюз, която няма специализирана национална детска болница. Това закъснение струва години изпитания за болните деца, техните семейства и лекуващи лекари. Днес можем да използваме натрупания световен опит и да създадем съвременно лечебно заведение, което отговаря на нуждите и стандартите за най-добра грижа за здравето на децата от цяла България – само през 2019 г. през Специализираната болница за активно лечение на детски болести са преминали 5569 деца, от които 2223 – от София, и 3346 – от страната.\r\nВместо това Министерството на здравеопазването обявява обществена поръчка за довършване на рушащия се строеж на територията на Александровска болница и определя цена за изпълнение въз основа на експертиза с данни отпреди 12 години. Министерството на здравеопазването предлага на обществото ни: -          полуразрушен строеж, изоставен преди повече от 30 години и определен за премахване от Столична община през 2011 г.;\r\n-          сграда,  която противоречи на изискванията за земетръсна безопасност и на европейските стандарти за строителство;   -        минимални или липсващи изисквания за аварийна безопасност, функционалност, енергийна ефективност и енергийна независимост, климатизация, инфраструктура, достъпност, оздравителна среда за пациентите;\r\n-          обединяване на уникални за страната ни детски клиники в пространства, които не позволяват родителите да останат до болните си деца по време на тяхното лечение;\r\n-          разход от над 90 млн. лв. от нашите данъци за болница, която е морално и физически остаряла и негодна още преди да бъде построена. Довършването на стария строеж ще погълне повече ресурси от построяването на нова сграда. Условията на обществената поръчка предрешават скъпо и лошо изпълнение, ремонти на ремонтите и още по-голямо оскъпяване, високи разходи за издръжка на болницата в бъдеще и опасна среда за пациентите и медиците.\r\nИзискванията на Министерството на здравеопазването противоречат грубо на интереса на държавата като възложител. Противоречат грубо на обществения интерес.\r\nОбществената поръчка представлява недопустим компромис с детското здравеопазване и злоупотреба с общественото доверие.\r\nОчаква се консорциумът, избран да изпълни тази поръчка, да бъде обявен на 20.12.2019 г., петък.   Спрете обществената поръчка!\r\nБългарските деца не заслужават стара, неудобна и опасна сграда вместо нова болница!\r\nНастояваме определените средства да бъдат вложени в изграждането на модерно лечебно заведение, отговарящо на стандартите за съвременна детска медицина и специфичните нужди на страната ни.\r\nНастояваме за нова обществена поръчка и за конкурс с ново задание, за чието изготвяне да бъдат привлечени компетентни и опитни професионалисти от гилдиите на архитектите и инженерите, лекарите, медицинските специалисти и медицинските технолози като гаранция за прозрачност на процеса и качество на проекта, както и да се вземе предвид мнението на самите деца и родители като крайни ползватели на инвестицията.\r\nЕдинствено така държавата ще потвърди декларираната загриженост към здравето на децата.\r\nНастояваме държавата да изгради нова, истинска детска болница, осигуряваща цялостна, комплексна, съвременна и пълноценна грижа за децата на България за поколения напред.\" ", "date": "2019.12.19", "title": "Ананиев даде срок за отваряне на детската болница, граждани и опозиция с призиви"}
{"url": "https://www.actualno.com/politics/rumen-radev-konsultaciite-ne-sa-publichen-linch-sreshtu-geshev-i-cacarov-news_1417281.html", "text": "      Днешните консултации не са и председателя на КПКОНПИ . Ако някой е дошъл тук с намерение за персонални нападки към Гешев и Цацаров, мястото му не е в днешния дебат.       не целят унищожаването на българската прокуратурата, не обслужват политически партии, нови политически проекти и нови избори. Те не са и основното предизвикателство пред мандата на новия главен прокурор.   Това каза президентът Румен Радев в началото на консултациите с и професионални сдружения на магистрати, чиято цел е да посочат дали са необходими промени в Конституцията, предаде БГНЕС.\r\n„Ако каузата на Гешев е за обективна, независима и ефективна прокуратура, той би следвало да се възползва от тези консултации, защото те целят именно това. Една прокуратура може да се самоунищожи и самообезличи, ако не води ефективна борба с корупцията по високите етажи на властта и ако не преследва с еднакво настървение всички олигарси“, заяви Радев и каза, че консултациите при него не са от безполезно занимание.  Радев коментира, че трябва да се даде възможност на Гешев и Цацаров да работят спокойно и да имат подкрепата на обществото.\r\n„От новия главен прокурор се очаква да убеди обществото, че брани закона, а не управляващите и определени олигарси. Пред новия председател на КПКОНПИ стои предизвикателството да превърне този орган от пасивен, чакащ и разчитащ на грешно попълнени декларации и подаден сигнал, в истински ефективен орган за борба с корупцията по високите етажи на властта, каквато е и неговата изразена амбиция“, заяви държавният глава.\r\nТой подчерта, че това са трудни задачи в страна, в която корупцията е държавна политика, цитирайки думите, изречени от предишния главен прокурор.       Радев посочи, че ако те не навлязат в епицентъра на корупцията и престъпността, общественият натиск ще нарасне, защото обществото е все по-чувствително по отношение на корупционни скандали.\r\nРадев се обърна към гостите си с въпроса дали има нужда от промени в конституцията, за да гарантират силни, ефективни и независими съд и прокуратура и ако има какви трябва да са те и по какъв начин трябва да се случат.\r\n„Има ли място за промени в нашата конституция, които да гарантират реално разделение на властите, които и да сложат бариери пред колективната безотговорност, пред ерозията на държавността, пред възможностите за авторитаризъм, пред паралелната власт, работеща зад фасадата на демократичните институции“, попита президентът.\r\nСпоред него промяната е належаща и тя може да стане по два начина – чрез диалог и чуваемост между институциите и гражданското общество и чрез дебат в българския парламент.\r\n„Аз ще предложа по силата на тази конституция нейната промяна. За мен е важно това предложение да има широка обществена основа“, добави още държавният глава и подчерта, че обществото започва да излиза от апатията и да се отърсва от страха, да изразява по-свободно своето мнение и да показва, че има енергия за промяна.       ", "date": "2019.12.19", "title": "Румен Радев: Консултациите не са публичен линч срещу Гешев и Цацаров"}
{"url": "https://www.actualno.com/curious/4-te-zodii-s-naj-golemi-pretencii-news_1417222.html", "text": "                   - Тези хора са много уверени в себе си, имат висока самооценка. Лъвовете знаят, че заслужават най - доброто и не биха направили компромис с това. Не биха се примирили с нещо обикновено и не достатъчно перфектно за тях. Изискванията им са прекалено високи и поради тази причина много трудно намират човек, който да ги впечатли. Представителите на този зодиакален знак третират себе си като истински кралски особи и търсят човек, който да прави същото. Искат партньорът им да е лоялен, умен, мил и всеотдаен. За нищо на света не биха се примирили с нещо по - малко от това.    - Това са едни от най - сериозните и уравновесени представители на зодиака. Козирозите тръсят сериозни връзки и не биха губили времето си с човек, който тръси само флирт. Трудно се доверяват на хората, които се появяват в живота им. Не биха загубили времето си с човек, който търси краткотрайна и несериозна афера. Представителите на този знак буквално ненавиждт този тип отношения. Имат нужда от амбициозен и уверен в себе си партньор, с когото могат да се чувстват сигурни. Козирозите търсят човек, който може да им помогне, когато имат нужда. Търсят стабилност и сигурност. Не биха направили компромис с това, предпочитат да останат сами, вместо да имат несериозна връзка.         ", "date": "2019.12.19", "title": "4-те зодии с най-големи ПРЕТЕНЦИИ"}
{"url": "https://www.actualno.com/pleven/plevenski-rokeri-otnovo-gotvjat-blagotvoritelna-moto-koleda-news_1417237.html", "text": "      Плевенски рокери отново готвят благотворителна акция „Мото Коледа“, за да зарадват деца в нужда. Те са поставили на различни места в Плевен над 20 кутии за събиране на дарения. Организирали са и благотворително парти и благотворителен концерт. Събраните средства ще бъдат предоставени на дом „Майка и дете“ и децата от социалните центрове в областния град.      Кутия за дарения бе поставена днес и в зала „Гена Димитрова“, където заседава плевенският Общински съвет. Председателят на местния парламент Мартин Митев призова колегите си да се включат в дарителската кампания, за да подкрепят благородната кауза на организаторите.\r\nПо традиция на 25 декември десетки рокери, облечени като Дядо Коледа, правят мото-шествие по централните улици и по кварталите на Плевен. Тази година атрактивното шествие ще тръгне от паркинга пред магазин „Практикер“ и ще финишира на площад „Възраждане“ с голямо коледно хоро. ", "date": "2019.12.19", "title": "Плевенски рокери отново готвят благотворителна Мото Коледа "}
{"url": "https://www.actualno.com/society/api-s-organizacija-na-dvijenieto-za-praznichnite-dni-news_1417301.html", "text": "      От направихме подготовка за очаквания засилен трафик по празниците. Той се очаква да започне още утре. Това каза инж. Иван Досев от Управителния съвет на Агенция \"Пътна инфраструктура\", пред БГНЕС.      Във връзка с трафика сме подготвили забрани за движение на тежкотоварни автомобили. Те ще бъдат спирани в петък от 16 до 20 ч, а в събота от 20 до 23 ч. Всичко това се прави заедно с колегите от \"Пътна полиция\", като се очаква да постигнем една по-висока степен на пътна безопасност и по-спокойно и комфортно пътуване, каза Досев.\r\nПо думите му при поява на климатични условия, които предизвикват необходимост от обработване и почистване на определени участъци, от АПИ имат нагласа да затварят участъци.\r\nАгенция „Пътна инфраструктура“ апелира шофьорите да тръгват на път с автомобили подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и да не използват аварийните ленти по автомагистралните участъци за по-бързо придвижване. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата.  Утре - 20 декември, от 16:00 ч. до 20:00 ч. и в събота - 21 декември, от 8:00 ч. до 11:00 ч. ще се ограничи движението на тежкотоварните камиони над 12 т в направленията с очакван засилен трафик. Това са:\r\n• АМ „Тракия“ - в участъка от София до Пловдив в двете пооки;\r\n• АМ „Хемус“ - в участъка от София до пътната връзка при кръстовището с път I-4 (при 87-ми км) в двете посоки;    • АМ „Струма“ - в участъка от София до Симитли за пътуващите към ГКПП „Кулата“ и от Сандански до Кресна за пътуващите към София;\r\n• АМ „Марица“ - за пътуващите от Харманли до АМ „Тракия“;\r\n• път I-1 с. Ребърково - Ботевград в двете посоки;\r\n• път I-1 – от етапна връзка на лот 2 на АМ „Струма“ при Благоевград до Кресна в двете посоки;\r\n• път I-4 – от п. в. „Коритна“ през Велико Търново до Шумен в двете посоки;   • път I-5 Русе - Бяла в двете посоки;\r\n• път I-8 ГКПП „Калотина“ - София в двете посоки;\r\n• път I-9 Варна - Бургас в двете посоки;\r\n• път II-18 Околовръстен път на София в двете посоки;\r\n• път II-99 Бургас - Царево в двете посоки.\r\nНа 23 декември, последният работен ден преди Бъдни вечер, от 16:00 ч. до 20:00 ч. ще бъде ограничено движението на камионите над 12 по следните участъци от републиканската мрежа:\r\n• автомагистралите;\r\n• път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;\r\n• път I-1 - от Благоевград до ГКПП „Кулата“;\r\n• път I-4 п. в. „Коритна“ - Велико Търново - Шумен;\r\n• път I-5 Русе - Велико Търново;\r\n• път I-8 ГКПП „Калотина“ - София;\r\n• път I-9 Варна - Бургас;\r\n• път II-18 Околовръстен път на град София;\r\n• път II-99 Бургас - Царево.\r\nТежкотоварните превозни средства ще бъдат спрени и в последния почивен ден 26 декември (четвъртък) от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nВ пиковите часове, когато много хора тръгват на път, е възможно на АМ „Хемус“ в района на тунел „Витиня“ да има по-бавно предвижване. Движението в тръбата за Варна е двупосочно, поради ремонт на тръбата за София. Алтернативен маршрут на АМ „Хемус“ в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград.\r\nЗа улеснение на трафика през Владая и повишаване на пътната безопасност на 26 декември ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“. ", "date": "2019.12.19", "title": "АПИ с организация на движението за празничните дни "}
{"url": "https://www.actualno.com/football/fenomenalnijat-gol-na-ronaldo-kojto-vidjaha-dori-ot-kosmosa-video-news_1417231.html", "text": "       се отличи с впечатляващо попадение, което отново ще накара футболните специалисти и запалянковци да се преклонят пред способностите му. Това се случи по време на двубоя от Серия А между Ювентус и Сампдория.      34-годишният португалец получи подаване от Алекс Сандро, а за да го оползотвори, като го превърне в гол, се задържа във въздуха за няколко секунди, след което насочи топката без да остави никакви шансове на стража на Сампдория. С попадението Роналдо възстанови преднината за своя отбор точно преди края на първото полувреме.    Това е 10-и гол за петкратния носител на \"Златната топка\" в Серия А за този сезон, като той се намира в страхотна форма - това е пети двубой поред за него, в който се разписва. В последния - срещу Удинезе, дори съумя да го направи на два пъти.    ", "date": "2019.12.19", "title": "Феноменалният гол на Роналдо, който видяха дори от Космоса (ВИДЕО)"}
{"url": "https://www.actualno.com/burgas/zapada-biznesyt-s-jivi-koledni-elhi-snimki-news_1417189.html", "text": "      Коледни елхи от различни краища на страната се доставят в Бургас за празниците. Местата, на които се продават в града, се ползват за това от години и хората знаят къде да отидат, когато започнат подготвят домовете си за Коледа. Репортер на посети две от местата, където по традиция се предлагат само живи коледни дръвчета.      Срещаме се с Георги Димитров, който продава елхи от години. Според него бизнесът запада, а тази зима продажбите са изключително слаби . Това обаче не е причина специалистите от Регионална дирекция по горите да не наблюдават процеса, точно обратно. Проверките са засилени и редовни: „Днес отново ни провериха от РДГ. Това е втората проверка, само за няколко дни. Гледат редовни ли са билетите за отсечените дървета, бройките, марките дали съответстват на номерата. Ние сме изрядни по всички показатели“. Георги показва документите, които са обект на проверка и обяснява, че борчетата са от Вресово, а живите елхи и елите от Равногор, има дръвчета и от разсадника в Брацигово.   Цените са от 25 лева до 50 лева за големите борове, като те се отнасят за отрязаните дръвчета. Ако купувачът реши да си вземе дръвче без пънчето, което държи елхата изправена, цената пада. За съжаление, хората предпочитат пластмасови елхи, констатира продавачът на жива стока. Това е причината продажбите да намаляват драстично спрямо минали години. Въпреки това до 24 декември всеки, който не харесва изкуствени елхи, може да посети мини пазара.     Намираме живи дръвчета, засадени в саксии и на второто място, което посещаваме. И там оборотът не е голям. Изкуствената украса може да замени истинската, но не и по уникалната миризма на борово дръвче, единодушни са купувачи и продавачи. Хубавото е, че има организации, чиито инициативи са насочени към засаждането на дръвчетата след празниците. Така, част от тях ще бъдат върнати в природата и ще могат да продължат живота си.  ", "date": "2019.12.19", "title": "Запада бизнесът с живи коледни елхи (СНИМКИ)"}
{"url": "https://www.actualno.com/society/chetiri-koteta-chakat-svoeto-koledno-chudo-news_1417211.html", "text": "      Четири малки котета търсят своя стопанин. На снимката позират три от тях, но най-вероятно четвъртото не отстъпва по красота от братчетата и сестричетата си.      Обявата е публикувана от Симеон Симеонов във Facebook, а животните се намират в Тетевен.     ", "date": "2019.12.19", "title": "Четири котета чакат своето коледно чудо"}
{"url": "https://www.actualno.com/europe/es-kritikuva-cherna-gora-zaradi-lipsata-na-politicheski-dialog-news_1417229.html", "text": "      Европейският съюз изрази съжаление, че поради липсата на политически диалог в не са гласувани законите за изборната реформа. От Брюксел на помнят, че бойкотът не е добро решение, съобщава МИА, цитирана от БГНЕС.      Страната е пропуснала възможността да възобнови политическия диалог в парламента, да преразгледа изборното законодателство, да повиши доверието преди парламентарните избори следващата година и да постигне междупартийно споразумение по редица важни критерии в контекста на европейската интеграция на Черна гора. Особено сериозно се отнася това до глави 23 и 24, свързани с , подчерта говорителят на Европейската служба за външни дейности Петер Стано.   Европейският съюз очаква диалогът да се проведе в парламента и да бъде поставен край на бойкота, който не може да бъде решение, „особено за държава, която преговаря за членство в ЕС”. ", "date": "2019.12.19", "title": "ЕС критикува Черна гора заради липсата на политически диалог "}
{"url": "https://www.actualno.com/crime/katastrofa-na-am-trakija-dvijenieto-e-ogranicheno-news_1417195.html", "text": "      Катастрофа между лек автомобил и камион стана тази сутрин на автомагистрала \"Тракия\", близо до Пловдив. Движението е ограничено.      Според първоначалната информация при удара гориво е изтекло на пътното платно. До почистването се налага ограничаване на движението и в двете посоки на магистралата - от км 133 до км 150. Обходният маршрут е през пътен възел \"Войводиново\" и пътен възел \"Белозем\".   Екипи на Пътна полиция регулират движението. ", "date": "2019.12.19", "title": "Катастрофа на АМ \"Тракия\", движението е ограничено"}
{"url": "https://www.actualno.com/europe/mashtabna-operacija-sreshtu-italianskata-mafija-aresti-i-v-bylgarija-news_1417213.html", "text": "      При операция срещу са издадени 334 заповеди за арест. Част от заподозрените са заловени в България, Германия и Швейцария, съобщава германският сайт RDN, позовавайки се на италиански информационни агенции.      В акцията са участвали 2 500 полицаи. Конфискувана е стока на обща стойност 15 млн. евро. Операцията е концентрирана в областта Вибо Валентина в Калабрия, но е била проведена и в други региони на Италия, съощава БГНЕС.\r\nЗаподозрените са обвинени в изнудване, убийства, пране на пари и участие в мафиотска организация. Сайтът припомня, че операциите срещу мафията са обичайна практика в Италия, но сегашната е изключително мащабна.\r\n\"Ндрангета\" се смята за най-мощната мафиотска организация в международната търговия с наркотици и от години има стабилно ядро и в Германия.     Не за първи път се говори за връзки на италианската мафия в България. Преди година Die Welt публикува обширна статия, в която разви тезата как мафиотската групировка \"Ндрангета\" действа активно в .\r\nМафията е в състояние да оказва влияние и върху избори, твърдеше прокурорът-антимафиот Никола Гратери от Калабрия. Още през 2008 година председателят на Комисията за борба с мафията в римския парламент Франческо Форджоне представя подробен доклад за международната експанзия на \"Ндрангета\".\r\nКалабриецът Франческо Форджоне, автор и на книгата \"Износ на мафия\", предполага, че експанзията на италианската мафия към Източна Европа започва веднага след падането на Берлинската стена. Показателни в това отношение са думите на един бос на мафията, казани от него на съдбоносната дата 9 ноември 1989 година: \"Стената падна. Тръгвайте веднага към Берлин и купувайте на Изток всичко, което се продава\", заповядва той в подслушан от полицията разговор.    \"Организациите на италианската мафия отдавна са се настанали във всички страни на Източна Европа – преди всичко в България и Румъния\", казва Форджоне, цитиран от „Die Welt“. Интересите на мафията са \"едни и същи навсякъде по света\", допълва експертът: \"Мафията иска да печели от всевъзможни финансови транзакции, пране на пари, инвестиции и нелегална търговия от всякакъв характер\". Гигантските парични суми от международната търговия с наркотици, оръжия и опасни отпадъци се влагали в сделки с недвижими имоти или на борсата - това е най-простият начин за пране на пари\", твърди Франческо Форджоне и допълва: \"От нашите разследвания знаем, че мафията е замесена в скандалите за отровните отпадъци в Румъния и че е разпростряла пипалата си чак до Газпром\". Факт е например, че кланът \"Казалези\" - една от най-успешните бандитски групировки на Камората - има консолидирани интереси в Румъния, а кланът на \"Корлеоне\" беше замесен в скандали с нелегални отровни отпадъци.\"   Как мафията печели от бежанци можете да прочетете в В последно време апетитите на мафията са насочени и към структурните фондове на ЕС, средствата от които бавно се пренасочват от южния фланг на Европа към източноевропейските членки на ЕС. За \"Ндрангета\", която разполага с огромни средства, е като детска игра да си купи и политическо влияние в тези страни, обяснява Форджоне.\r\nПредполага се, че мафията направлява своя източноевропейски бизнес от територията на Германия, където нейните престъпни структури са пуснали корени от десетилетия насам. „Мафията навлезе едно време в Германия заедно с гастарбайтерите и дълго време остана незабелязана, защото властите в страната имаха достатъчно проблеми с други организации – например с могъщата руска мафия“, обясни Форджоне.   \"Фактът, че мафията разширява своя бизнес в Източна Европа, си личи и по това, че търговията на наркотици и оръжия се завръщат в България, Румъния, Албания и Черна гора. Страните от Източна Европа, включително и членуващите в ЕС, често предлагали \"сигурен терен\" за нелегални сделки, защото законодателството, методите на издирване, както и сътрудничеството в борбата срещу организираната престъпност са далеч по-слабо развити, отколкото в Италия и страните от Западна Европа\", заключава Франческо Форджоне. Кои са най-големите мафиотски структури, действащи в Европа, вижте в  ", "date": "2019.12.19", "title": "Мащабна операция срещу италианската мафия, арести и в България"}
{"url": "https://www.actualno.com/europe/goljam-pojar-v-barselona-news_1417219.html", "text": "      Осемнадесет души пострадаха в резултат на в Барселона, съобщи РИА Новости, позовавайки се на информация от службата за спешна помощ в града.      Огънят е избухнал в една от , а димът се е разпространил към съседните улици.   На място работят 12 противопожарни екипа. Голяма част от улиците в района на инцидента са затворени. ", "date": "2019.12.19", "title": "Голям пожар в Барселона "}
{"url": "https://www.actualno.com/sofia/fandykova-lyja-e-che-sofija-e-osydena-za-kachestvoto-na-vyzduha-news_1417223.html", "text": "      Вече се превърна в стил на вашата работа манипулациите, внушенията и спекулациите особено с тежките проблеми на града, това не е почтеният подход. Тежка манипулация е, че от Европейския съд в Люксембург е осъдена София. Това заяви столичният кмет Йорданка Фандъкова по време на заседание на СОС в отговор на обвиненията на председателя на Групата на „Демократична България“ Методи Лалов, че София е осъдена за , предаде репортер на Агенция „Фокус“.      „Такова нещо няма, но вие го казахте. Това освен, че е лъжа, е заблуждение за гражданите на София. Манипулация, и то тежка манипулация и знак за равенство между изграждането на модерна екологична инсталация за оползотворяването на RDF гориво, каквито инсталации съществуват в едни от най-чистите градове в Европа, с горенето на отпадъци в кварталите – нещо, с което аз се боря и получавам подкрепа от много от политическите сили, включително в парламента. Само от тези два примера става ясно, че в голяма част от вашата декларация има тежки манипулации“, допълни Фандъкова.   Тя посочи, че проблемът със замърсяването на въздуха е сериозен и не се решава с политически декларации и манипулации, а с работа.\r\n„Решава се със сериозна работа и обсъждания. СОС има приети вече две работещи програми, които, макар и бавно, дават резултат. Истинското решение и сериозното намаляване на дните с превишения можем да имаме тогава, когато с ваша помощ, приемем, включително непопулярни мерки, за ограничаване на движението на автомобили в части на София, когато очакваме такива дни. По мое настояване беше направена наредбата на Министерство на транспорта, за да можем ние, които вече сме определили нискоемисионната зона в града, да можем да имаме право да спираме автомобили, които замърсяват. И другият тежък проблем с битовото отопление – решението му е промяната в отоплителните инсталации. Резултат до този момент е защитени два проекта, подготовка на безплатната и безвъзмездна промяна. Не става за два и три дни и не става с декларация със сигурност“, добави още столичният кмет.  Припомяме, че и днес, 19 декември, официално има проблеми с качеството на въздуха в София, за което . Това личи от съобщение на официалния общински сайт Air.Sofia.bg - за превишено ниво на фини прахови частици (ФПЧ). ", "date": "2019.12.19", "title": "Фандъкова: Лъжа е, че София е осъдена за качеството на въздуха"}
{"url": "https://www.actualno.com/starazagora/uvelichiha-taksa-smet-v-kazanlyk-news_1417224.html", "text": "      Общинският съвет на Казанлък прие предложението на администрацията за увеличаване на такса битови отпадъци. За Казанлък от 2 тя става 4 промила върху данъчната оценка на имота, а за останалите населени места промилите от 3 стават 6.      Общо за дейностите по сметосъбирането, сметоизвозването, депонирането на отпадъците и издръжката на общинското звено трябва да се съберат 6 175 447 лева. Увеличаването на таксата ще позволи да се покрият и отчисленията на тон депониран отпадък към Министерството на околната среда и водите (МОСВ). 1,425 милиона лева трябва да плати общината за 2020 г. на екоминистерството, а тази сума най-голямото перо в план-сметката на общинското предприятие по чистота.\r\nС част от средствата за такса смет Общинското предприятие „Комунални дейности и поддръжка на инфраструктурата“ ще обнови техниката се, ще работи за повишаване на качеството на извършваните услуги по чистота, ще провежда информационни кампании за разделно събиране на боклук и за сепариране на боклука за намаляване на количеството на депонирания отпадък, с което ще се намалят и заплащаните отчисления.\r\nНа разширено заседание на Председателския съвет на общинския съвет представителите на всички политически групи са решили, че разходите на предприятието трябва да бъдат колкото приходите и да не се налага дефицитът за дейностите - около 1,5 милиона лева, да не се покрива от бюджета.  В община Казанлък такса смет не е променяна от 2012 насам. Макар увеличението й да е минимално на фона на други общини, то е наложително, защото за осем години разходите на предприятието са нараснали с 240 на сто - от 2,297 милиона на 5,096 милиона лева. С приемането на решението ще позволи по-безболезнено да се преодолее поетапното увеличение на таксата в близките години с промяна на законодателството през 2021 г. Тогава се очаква промяна на принципа на  заплащането на таксата и се очаква да се плаща на човек от домакинство според количеството генериран боклук. ", "date": "2019.12.19", "title": "Увеличиха такса смет в Казанлък"}
{"url": "https://www.actualno.com/crime/deloto-sreshtu-mitio-ochite-i-grupata-mu-trygva-na-20-januari-s-razpiti-news_1417227.html", "text": "      Съдебното дело срещу Димитър Желязков и участниците в групата му тръгва по същество на 20 януари 2020 година с разпит на свидетели. Това реши Специализираният наказателен съд на 18 декември след 8-часово разпоредително заседание.      В ръководената от Митьо Очите група участват 12 души. Те се занимавали с разпространение на наркотици, изнудвания и палежи, съобщава БГНЕС.   Съдебният състав отхвърли искането на защитниците за връщане на делото на Специализираната прокуратура, след като прие, че обвинителният акт изцяло отговаря на изискванията на закона и в него не са налице процесуални нарушения, които биха нарушили правото на защита на подсъдимите. Съдът отхвърли като неоснователни останалите искания на защитата и потвърди определените мерки за неотклонение на всички подсъдими.\r\nВ момента Димитър Желязков остава задържан под стража.   припомня, че той, заедно с още 12 души са обвинени за ръководене на организирана престъпна група за изнудване, принуда чрез заплахи, палежи и разпространение на наркотици. Групата действала от януари 2013 г. до 2 август 2018 г. на територията на Бургас, Ямбол, Несебър и Слънчев бряг. Останалите подсъдими по делото са дъщерята на Желязков - Станислава Желязкова, Карен Ованнисян, Йордан Въчев, Иван Найденов, Иван Пишиев, Калоян Колев, Радослав Николов, Венцислав Христов, Андрей Андреев, Пейко Янков, Пламен Петков и Юмер Мехмед. Последният беше обявен за общодържавно издирване от съда на 21 май. на Специализираната прокуратура срещу Димитър Желязков-Митьо Очите доведоха дотам съдът да го върне обратно през юли тази година. По думите на адвокат Захари Кирилов, който е един от защитниците на Желязков и общо 12-те подсъдими, включително дъщерята на Очите Станислава, съвсем скоро минават 8 месеца, в които държавното обвинение трябва да вкара обвинителен акт в съда, който да бъде признат. Ако не стане, задържаните в ареста .    ", "date": "2019.12.19", "title": "Делото срещу Митьо Очите и групата му тръгва на 20 януари с разпити  "}
{"url": "https://www.actualno.com/curious/naj-loshite-koledni-podaryci-za-jena-spored-zodijata-news_1417221.html", "text": "      Избирането на перфектния може да се окаже много трудна задача, особено ако дамата, за която търсите, си има всичко или пък е капризна. И макар да си мислите, че традиционните подаръци са идеален вариант за „отбиване на номера“, помислете пак. Ето кои са най-лошите неща, които бихте могли да подарите на всяка зодия.       Овен – гифт карта Жената, родена под знака на Овен, би предпочела да получи билети за концерт, кино или спа процедура. С две думи, някакво изживяване, на което можете да се насладите заедно.    Телец – сет с козметика   Сещате се за какво говорим – кошници или готови комплекти с душ гел, лосион за тяло и дезодорант, например. Ако все пак сте твърдо решени да подарите нещо в този стил, по-добре изберете селекция от деликатеси, шоколади или просто нещо вкусно.  Близнаци – бельо        Секси бельо, което си мислите, че е наистина страхотно попадение, определено не е мечтаният подарък на Близнаците. Жените от този знак по-скоро биха се зарадвали, ако под елхата намерят нещо топло и уютно, което може да се носи в зимното време – дебели чорапи, забавни пантофи или огромен шал. Рак – спортен екип Всички тематични подаръци, които намекват за фитнес или упражнения, ще накарат Раците да се чудят дали не криете някакво послание. Дори да тренира редовно, тази дама по-скоро би се усъмнила в теглото и добрата си форма, виждайки такъв подарък. Заложете на абонамент за любимо списание или кутия с козметични продукти.  ", "date": "2019.12.19", "title": "Най-лошите коледни подаръци за жена според зодията ѝ"}
{"url": "https://www.actualno.com/burgas/po-visoki-danyci-shte-plashtat-pritejatelite-na-stari-koli-v-burgas-news_1417220.html", "text": "      Увеличиха данъка на старите автомобилите. Решението е на Общински съвет Бургас. На последната за тази година сесия се реши притежателите на стари коли да плащат повече. Решението касае около 64 хиляди автомобила . Според някои съветници, именно те са причина за мръсния въздух в града. Съветникът Манол Тодоров смята, че това не е единственият начин по който общината трябва да реши проблема с чистотата на въздуха.      „Не знам как тази сума ще отиде точно за чистота на въздуха в Бургас, още повече, когато облагаме с данък най-уязвимата група наши съграждани“, допълни тезата си Тодоров.\r\nСпоред кмета Димитър Николов събраната сума от увеличения данък може да се използва за построяването на шумозащитна стена в Сарафово, за която са необходими 450 000 лева, или за засаждането на зелени пояси от дръвчета, за които са нужни 75 000 лева.\r\nПромените, които бяха приети с мнозинство, касаят автомобилите, които нямат или са с ниски екологични категории.  Беше даден следният пример - собственикът на кола произведена през 2004 година с мощност 92kw, без екологична категория, сега ще трябва да плати 182,16 лева вместо досегашните 166,98 .\r\nАвтомобил от 1999 с мощност 125kw, ЕВРО 3, който за 2019 е имал данък 253,00 лева, след промените той става 278,30 лева. ", "date": "2019.12.19", "title": "По-високи данъци ще плащат притежателите на стари коли в Бургас"}
{"url": "https://www.actualno.com/starazagora/uspeshna-godina-otchete-oblastnijat-upravitel-na-stara-zagora-news_1417097.html", "text": "      Като успешна и ползотворна определи отиващата си година областният управител на Стара Загора Гергана Микова на традиционната си среща с журналисти в навечерието на коледно-новогодишните празници.      „Наистина - бурна, динамична, понякога доста противоречива, но колко много успешно реализирани проекти оставяме зад гърба си. Затова можем да я наречем успешна“, коментира тя.   Изграждането на дигата в село Зимница, за което в предишни години не е имало средства, беше откроен от нея сред най-успешните проекти. Съоръжението ще осигурява спокойствието както на живеещите в региона, така и на хората от съседните области, през които преминава река Тунджа. Сред другите обекти, за които изрази задоволството си Микова са и няколко пътни участъка и информира в аванс, че през следващата година ще бъде обърнато внимание на още няколко.\r\nЧуждестранна фондация е отпуснала 180 хиляди долара за съхраняването и ремонта на така наречената Чиния - паметника на връх Бузлуджа. Благодарение на дарението са почистени фоайето и основният ринг на сградата. Има предпоставки за започване на работа по запазването на сградата след направеното конструктивно обследване и пълното й заснемане от дипломанти на Университета по архитектура, строителство и геодезия и експерти от немски университети, вече е изготвен и 3D-модел.  На партерния етаж на сградата на областната администрация през новата 2020 година ще бъде открита обща каса, където ще се продават билети за спектаклите на Операта, Кукления и Драматичния театър в Стара Загора - инициатива, която областната управа ще осъществи съвместно с Община Стара Загора.\r\n„Освен на Вас, благодаря и на екипа, с който работя, на всички общини. Смятам, че имаме прекрасен диалог, както с местната власт, така и с всички останали държавни институции, за което им благодаря“, каза още Гергана Микова и пожела на всички здраве и успешна 2020 година.    ", "date": "2019.12.19", "title": "Успешна година отчете областният управител на Стара Загора"}
{"url": "https://www.actualno.com/politics/gerb-atakuva-bsp-zaradi-dunav-most-2-i-dylg-ot-vremeto-na-oresharski-news_1417247.html", "text": "      \"Вчера Министерски съвет със свое решение гласува България да плати близо 25 млн. лв. на строителя на \"Дунав мост 2\" заради поредното осъдително решение на Международния арбитражен съд в Париж вследствие на безхаберното управление на правителството на БСП.      Това заяви заместник-председателят на ПГ на ГЕРБ Александър Ненков в декларация от името на група.   \"Често чуваме неоснователните тези на опозицията, че правителството харчи пари по непрозрачен начин, с цел да не ги въвеждаме в изкушение и този път да го направят, тук от високата трибуна от НС искаме пред народните представители и пред обществото да стане ясно и абсолютно прозрачно как се харчат парите на българския данъкоплатец\", посочи Ненков.\r\n\"През 2013 г. строителят на \"Дунав мост\" 2 заявява претенция за изплащане на допълнително близо 11 млн. евро, тъй като в хода на изпълнение на договора е възникнала необходимост от материал за насипи, който да бъде осигурен извън територията на обекта, а държавата се е забавила да осигури концесия.  Нито по договор, нито по законодателство държавата има подобен ангажимент. Въпреки това в свое писмо до управителя на компанията от 2014 г. вицепремиерът на правителството на Орешарски г-жа Даниела Бобева навярно не от свое име, а от името на правителството, признава претенцията към българската държава в размер на 10 млн. евро и съжаление, че правителството не може да плати тези суми, тъй като държавата няма необходимите средства за съответната година.\r\nБез по никакъв начин да потърси правата си, правителството на Орешарски абсолютно необяснимо признава дълга, който нито по закон, нито по договор българската страна следва да дължи\", допълни Ненков. ", "date": "2019.12.19", "title": "ГЕРБ атакува БСП заради Дунав Мост 2 и дълг от времето на Орешарски"}
{"url": "https://www.actualno.com/balkani/youtube-i-google-se-srinaha-news_1417198.html", "text": "      Най-голямата платформа за уеб търсене Google се срина. Сайтът, заедно с Youtube и всички други услуги, свързани с компанията, към момента изпитват сериозни затруднения при свързването.      При опит да се въведе каквото и да е търсене в Google.com, потребителите са посрещнати от сравнително дълго чакане, което завършва със съобщение \"502. That's an error The server encountered a temporary error and could not complete your request.\"   Проблемът е налице от около 9:30 ч. тази сутрин, когато започнаха първите оплаквания.\r\nКъм 10:09 ч. търсенето в Google е почти възобновено и въпреки леките забавяния, все пак е успешно. Услугата youtube обаче все още остава недостъпна.  Според информация на сайта \"Даундетектор\" сривът е обхванал големи части от България, Гърция и Турция. ", "date": "2019.12.19", "title": "YouTube и Google се сринаха!"}
{"url": "https://www.actualno.com/showbusiness/goljam-skandal-vyv-facebook-mejdu-iliana-raeva-i-daniel-petkanov-snimki-news_1417239.html", "text": "       Лют скандал в социалните мрежи се разрази между президентът на Българската федерация по художествена гимнастика Илиана Раева и водещият Даниел Петканов, който разказа виц за гимнастички и мутри на финала на \"България търси талант\" в неделя.        коментира Илиана Раева във Facebook.        написа той.           , написа президентът на Българската федерация по художествена гимнастика.  ", "date": "2019.12.19", "title": "Голям скандал във Facebook между Илиана Раева и Даниел Петканов (СНИМКИ)"}
{"url": "https://www.actualno.com/cite/nie-v-bylgarija-naistina-s-vydica-lovim-slon-no-otvreme-navreme-gi-hvashtame-news_1417159.html", "text": "      Това е казал новият главен прокурор Иван Гешев на среща с европейския прокурор Лаура Кьовеши във връзка с нормативната уредба в България и възможностите, които дава за работа на българската прокуратура.      Какво още каза Гешев пред БНТ - научете в !    ", "date": "2019.12.19", "title": "Ние в България наистина с въдица ловим слон, но отвреме-навреме ги хващаме"}
{"url": "https://www.actualno.com/cosmos/ucheni-registriraha-nov-vid-javlenie-na-slynceto-news_1417143.html", "text": "      Астрономи са регистрирали магнитна експлозия на повърхността на слънцето, различна от всичко, което са виждали досега. Въпреки че подобна експлозия първоначално е теоретизирана преди около 15 години, това е първото пряко наблюдение върху нея благодарение на обсерваторията за слънчева динамика на НАСА.      Новината за необичайното явление е публикувана в Astrophysical Journal.   Учените са станали свидетели на изригване на повърхността на изхвърляне на материал в слънчевата корона или горната атмосфера. Този изхвърлен материал е известен като протуберанс. След това протуберансът е паднал обратно към слънцето, но се е сблъскал с линии на магнитното поле, което е създало безпрецедентната магнитна експлозия, предаде БГНЕС.\r\nРазбирането на това явление може да помогне на астрономите да научат повече за атмосферата на Слънцето, както и да предскажат космическото време.  Това ново поведение е наречено принудително свързване. То се задейства от изригване, причинено от плазма или газ, които са изтласкани заедно с магнитните полета и ги принуждават да се свържат отново.\r\nПреди това учените са забелязали спонтанно повторно свързване между и Земята. Спонтанното повторно свързване се случва само в ситуации, когато плазмата слабо провежда електрически ток.   Линиите на магнитното поле на Слънцето са невидими, но те също се влияят от супер нагрятите заредени частици плазма наблизо. От години учените се опитват да разберат защо слънчевата корона всъщност е с милиони градуси по-гореща от самото Слънце. Соларната сонда на НАСА „Паркър“ проверява това, като в момента тя плътно обикаля около Слънцето.     ", "date": "2019.12.19", "title": "Учени регистрираха нов вид явление на Слънцето "}
{"url": "https://www.actualno.com/balkani/sblysyci-mejdu-policija-i-migranti-na-o-v-samos-news_1417246.html", "text": "      Гръцката полиция използва сълзотворен газ срещу мигранти на остров Самос, които замерваха органите на реда с камъни, предава БНР. В лагера „Вати“ са настанени 8000 души, като .      Според местните жители има рязко увеличение на престъпността. Кметът на острова затвори училищата в близост до лагера и отново предупреди ,че положението е извън контрол. Той каза, че полицията не може да овладее напрежението между самите мигранти.   Само преди дни мигрантите се опитаха да окупират центъра на острова и срещнаха недоволството на местните жители. Хората, които живеят на Самос заявиха пред медиите, че са готови да блокират пристанището и да спрат прилива на мигранти. , настояват местните жители.  Властите се страхуват да не се стигне до сблъсъци между гърци и мигранти на острова, което може да доведе до същата реакция на другите острови в Егейско море. ", "date": "2019.12.19", "title": "Сблъсъци между полиция и мигранти на о-в Самос"}
{"url": "https://www.actualno.com/asia/turcija-shte-oglavi-foruma-za-sytrudnichestvo-v-sigurnostta-na-osse-news_1417244.html", "text": "      През януари на Форума за сътрудничество в областта на сигурността, съобщи Анадолската агенция, цитирана от БГНЕС.      На церемония във Виена Рауф Енгин Сосял - представителят на Турция в , беше избран да поеме временното председателство на Форума за сътрудничество в областта на сигурността от представителя на Чехия.   Агенцията припомня, че след 18 години Турция отново ще оглави този Форум.\r\nФорумът за сътрудничество в областта на сигурността, който работи за повишаване на военната сигурност и стабилност в Европа, е един от двата основни .  Дневният ред на седмичните срещи във Виена включва диалози за сигурност, позволяващи на държавите, участващи в него, да обсъждат въпроси, свързани със сигурността.\r\nПредседателството на Форума се осъществява на ротационен принцип между държавите – участнички в ОССЕ, като всяка страна председателства в продължение на четири месеца.    ", "date": "2019.12.19", "title": "Турция ще оглави Форума за сътрудничество в сигурността на ОССЕ "}
{"url": "https://www.actualno.com/politics/denica-sacheva-deca-v-bylgarija-ne-se-otnemat-zaradi-bednost-news_1417163.html", "text": "      Деца в България не се отнемат заради бедност. Битовите условия не са основен фактор, става въпрос за ситуации, в които са застрашени здравето и живота на децата и това пречи на развитието им. Това обясни социалният министър Деница Сачева в коментар за оттегления (ЗСУ).      Тя припомни, че само в 15% от случаите социалните услуги се извършват от неправителствени организации (НПО), тъй като не винаги общините имат ресурса да се справят с тази дейност. Сачева припомни, че става въпрос за услуги в домовете за възрастни хора, дневните центрове за деца с увреждания:   \"Това се прави от самите родители и близки на нуждаещите се, които се обединяват в НПО, които в повечето случаи са недофинансирани\", обясни Сачева в интервю за bTV.\r\nПо думите ѝ се е създала психоза по отношение на отнемане на деца и антисемейни политики, които правителството не възнамерява да провежда.  Министърът обясни оттеглянето на Закона за социалните услуги с разколебаването на депутатите, макар преди да са подкрепили закона. \r\nДеница Сачева припомни още, че ЗСУ не се отнася до децата и семейните отношения, които се регулират от други закони, както и че не се въвежда нищо ново относно понятието \"дете в риск\", освен че от дефиницията се изваждат децата с увреждания.   Какво точно правят социалните работници може да видите      ", "date": "2019.12.19", "title": "Деница Сачева: Деца в България не се отнемат заради бедност"}
{"url": "https://www.actualno.com/america/zadyrjaha-kitajka-proniknala-v-rezidencija-na-trymp-snimki-news_1417152.html", "text": "      Задържаха жена, проникнала на територията на на САЩ Доналд Тръмп Мар-а-Лаго във Флорида. Тя е гражданка на Китай, съобщава Miami Herald.      Представител на полицейското управление в Палм Бийч заяви, че 56-годишната Дзин Лиу е забелязана в клуба и е помолена да напусне, предаде БГНЕС.  \"Тя се върна и започна да прави снимки. По това време полицейското управление на Палм Бийч реагира и я арестува\", заяви говорител на полицията. Жената е поискала адвокат, след като се е оказало, че пребивава в САЩ с изтекла виза.    Това е втората китайка, която се опитва да влезе в Мар-а-Лаго. В началото на април жена с два китайски паспорта, четири мобилни телефона и флаш памет със злонамерен софтуер незаконно влезе на територията на резиденцията.\r\nВ тази резиденция Тръмп прекарва по-голямата част от почивните си дни и понякога е домакин на главите на други държави, забавлявайки ги със съвместна игра на голф.     ", "date": "2019.12.19", "title": "Задържаха китайка, проникнала в резиденция на Тръмп (СНИМКИ)"}
{"url": "https://www.actualno.com/crime/advokatyt-na-bashtata-na-bebeto-ot-incidenta-s-mestan-ne-kaza-vajna-podrobnost-news_1417167.html", "text": "      Обвинение реално не е повдигнато към този момент, но е привлечен като обвиняем. Според твърденията на прокуратурата има нарушения от страна на моя клиент, според които той също носи вина за смъртта на неговото дете. Това заяви в интервю bTV адвокат Николай Димитров във връзка с това, че бащата на 6-месечното бебе, което загина при катастрофата с Лютви Местан, също се сдоби с обвинение.      Адвокатът обаче не пожела да отговори дали бебето е пътувало, съгласно изискванията на закона - в детско столче и с обезопасителни колани.   По думите му клиентът му се е опитал да избегне удара, но сблъсъкът е бил непредвидим и внезапен. Той добави, че все още не са получили достъп до експертизата от катастрофата, като дотук им е била отказано четири пъти.\r\n\"Дълбоко се съмнявам какви са изчисленията по досъдебното производство, но не може след осем месеца да се обяви, че вина има и моят клиент. Такова забавяне не е обичайно и се съмняваме в заложените изходни данни\", допълни юристът.  Припомняме, че според обвинението, бащата на загиналото бебе Юсеин Ахмед се е движел с и не е извършил правилната маневра, за да избегне сблъсъка с колата на Лютви Местан. Това е показала автотехническата експертиза.    ", "date": "2019.12.19", "title": "Адвокатът на бащата на бебето от инцидента с Местан не каза важна подробност"}
{"url": "https://www.actualno.com/politics/geshev-e-ubeden-che-se-tyrsi-kak-da-byde-otstranen-glaven-prokuror-kojto-ne-e-haresvan-news_1417157.html", "text": "      Дали трябва и дали ще бъде изменена Конституцията са две различни неща – само Народното събрание т.е. политиците могат да преценят какви изменения ще има в законите. В момента говорим за политически дебат – към момента не виждам нищо юридическо в тази тема. Така новият главен прокурор Иван Гешев коментира стартираната инициатива от президента Румен Радев за евентуална конституционна промяна във връзка с мястото на прокуратурата в държавата.      Според новия главен прокурор, преди да започне дебат трябва да се формулира темата, да се формулира проблемът. \"Към момента не съм чул рационални, юридически аргументирани идеи – започваме дебат, за да установим предметът на дебата\", каза той пред БНТ. И добави, че ако е за мястото на прокуратурата в съдебната система, той иска тя да си остане там. Ако прокуратурата отиде към изпълнителната власт, всеки ден ще има политически натиск, убеден е Гешев.   Според него, сега дебатът е предизвикан от \"един сегмент\" от политиците (няма да кажа \"десни екстремисти\" като миналия път, каза още Гешев), за да има механизъм за контрол и за отстраняване на главен прокурор, който не харесваш. \"Не се притеснявам от каквито и да е механизми за контрол\", подчерта обвинител номер едно. А за , който да контролира главния, Гешев коментира, че няма притеснения, защото не възнамерява да извършва престъпление. Според главния прокурор и сега обвинител номер едно може да бъде отстранен – за уронване на престижа на съдебната власт, а това е по-лесно, смята Гешев.\r\nТой даде и друг пример за това, че главният прокурор не е недосегаем - срещу него имало дело за клевета заради следния цитат: \"Едно лице, което вие, медиите, наричате Крокодила\". \"В никоя друга държава не може да се случи\", смята Гешев, който обясни как въпросния човек подал 860 жалби срещу най-различни хора и добави, че срещу него има и други дела - например от \"едно лице, носещо транспарант на \"Правосъдие за всеки\", като определи основанията за завеждане за делото за \"смешни\".  Иван Гешев даде и историческа препратка за механизма за отстраняване на конкретен главен прокурор, който не харесваш – случаят с Бойко Рашков от времето на Иван Костов, който станал ръководител на Национална следствена служба, но без да може да комуникира с окръжните следствия. \"Това е все едно главнокомандващият на армията да може да командва не поделенията си, а само щаба\", даде пример главният прокурор.\r\nЩо се отнася до \"независимия прокурор\", Иван Гешев го счита за потенциално неработещ, защото не смята да извършва престъпление, но смята, че може да бъде постигнат работещ компромис. И добави, че хората, които се хранят от грантове, никога няма да са доволни, освен ако могат да махнат този, който не харесват или чрез възможност за унищожаване на прокуратурата - чрез изваждането ѝ от съдебната власт или децентрализиране на държавното обвинение. Бъдещето на прокуратурата        За Иван Гешев сериозният проблем са законите – колко са остарели и неефективни. Темата била дискутирана и с новия европейски прокурор Лаура Кьовеши – на среща с бившия главен прокурор Сотир Цацаров и самия Иван Гешев. \"Не може с въдица да се лови слон\", заявила Кьовеши що се отнася до пригодността на нормативната уредба. \"Ние в България наистина с въдица ловим слон, но отвреме-навреме ги хващаме\", казал Гешев по собствените му думи.\r\nНе съм пощенска кутия – каза още Иван Гешев за сигнали на политици и подчерта, че само прокурорът, който ще се занимава със съответния сигнал, ще решава какво да се случва с него, а не главният прокурор.\r\nНа въпрос каква е прокуратурата след мандата на Сотир Цацаров, Гешев я видя като \"подредена\" и в \"добра кондиция\". Попитан директно какви са промените, първо имаше обяснение, че прокуратурата няма да прехвърля проблемите си на друг за решаване. Най-сериозният краткосрочен проблем за новия главен прокурор е създаването на екип, а в дългосрочен план т.е. след края на мандата му Иван Гешев посочи първо битовата престъпност: \"Да не гледаме по телевизията как се убиват възрастни хора, дали живота си и труда си за държавата\". \"Надявам се да не говорим толкова за корупция\", изброи още Иван Гешев за какво ще се бори. И посочи, че българските граждани са работодатели на държавните служители, а като техен основен проблем що се отнася до престъпността видя битовата престъпност – кражбите и убийства особено при грабежи по селата.\r\nНай-важното е да се промени мисленето – по-трудният вариант е да не се носиш по течението, подчерта обвинител номер едно, посочвайки чиновническото мислене като проблем в прокуратурата. Той обясни, че ще работи да се прекъсне симбиозата между прокуратурата и \"феодални кръгове\" по някои места, като имал добра представа кои са тези места.\r\nГешев обаче смята и, че трябва да се преоцени системата за случайно разпределение на делата - заради натовареността на прокурорите. \"Не може в едни прокуратури да не излизаш от кабинета си с дни, а в други да не влизаш в него в продължение на дни\", каза той. И призова да се мине покрай сградата на Специализираната прокуратура, за да се види как и събота, и неделя, и по време на отпуск в много кабинети лампите светят.      \"Мен не ме интересува дали някой ме харесва или не ме харесва\", каза още Иван Гешев и обясни, че за него е важно да бъде свършена работа и той ще работи с всеки, включително с председателя на ВКС Лозан Панов, но се съмнява, че Панов мисли като него. Главният прокурор е убеден и, че ако всички го харесват, значи не си върши работата. Няма как да са щастливи хора, на които са запорирани средства за 2 млрд. лева, за 300 млн. лева, за 150 млн. лева, както и свързаните с тях и зависещите от тях хора, каза още Иван Гешев. \"Никой не е карал да ставам главен прокурор\", добави той и обяви, че е готов за атаките срещу него, срещу семейството му, за опитите за промяна на законодателството, за да има контрол върху прокуратурата и върху него, даже \"му е интересно\". ", "date": "2019.12.19", "title": "Гешев е убеден, че се търси как да бъде отстранен главен прокурор, който не е харесван"}
{"url": "https://www.actualno.com/health/10-tehniki-za-otslabvane-koito-naistina-rabotjat-news_1415543.html", "text": "      Всеки, който е на диета и е изпробвал всякакви видове ограничителни режими, знае, че едно от основните неща, които работят, са малките стъпки, които ви водят към голямата цел.      А внасянето на някои нови здравословни хитрини помага в пътя към намаляване на теглото още по-бързо.    Фибрите ви карат да се чувствате сити по-дълго време, а лененото брашно е една от онези храни, за които едва ли се сещате, но помага за внасянето на фибри в храната ви. Поръсете го в кисело мляко, зърнени храни, овесени ядки, дресинг за салата, супи или печива. Хранете се не само със стомаха, но и с очите. Чиния, пълна с цветовете на дъгата, ви кара да се почувствате по-щастливи и по-удовлетворени.     Сложете празен буркан на място, което виждате няколко пъти всеки ден. Всеки път, когато тренирате, слагайте пари в бурканчето – левче за редовни тренировки, 5 лв. за по-дълги, пешеходен туризъм или състезания.\r\nСлед като тренировъчният буркан е пълен, излезте и си купете нещо, което да възнаградите вашите усилия (по здравословен начин, разбира се).    Разбира се, това звучи абсурдно, ако се опитвате да отслабнете, но проучванията показват, че ако ядете по-често - по-малки хранения и закуски пет до шест пъти на ден, вместо три големи ястия - това може да ви помогне да отслабнете по-бързо.   Това е свързано с повишаване на метаболизма, което означава повече изгорени калории на ден. Нарежете няколко парчета грейпфрут и изцедете сока във водата (топла или студена) или поставете няколко тънки резена в чашата си. Докато самата вода от грейпфрута не е магически еликсир за загуба на тегло, плодът е начин да добавите жив вкус към нея.\r\nГрейпфрут се счита също така за храна, която изгаря мазнините, която може да ускори вашия метаболизъм и да намали глада.    Вземете малък буркан, изрежете 20 листа хартия и запишете кратки идеи за едно упражнение, които отнемат около минута. Дръжте го в спалнята и веднага щом станете от леглото, изтеглете едно листче. Направете упражнението, а ако се вдъхновите, изтеглете друго. Независимо дали става дума за кутии за обяд, огромна тенджера със супа за вечеря, голяма партида пълнозърнести закуски, отделете един-два часа, които ще ви се изплатят. Подготовката на пълноценна храна няма да ви накара да купувате боклуци, когато огладнеете.    Защо да не замразявате варени киноа и кафяв ориз, след като не изяждате цялата тенджера? Замразяването на малки порции ще ви осигури заготовката на някое леко ястие вечер. В малки пликчета замразете нарязани на кубчета плодове. Сутрин само добавете мляко и пуснете в блендера. Така ще имате полезна и здравословна закуска. а да спестите въглехидрати и калории, използвайте робота, за да направите ориз от карфиол за любимата си рецепта. Или го използвайте, за да направите каша за закуска, която наподобява на вкус овесената! ", "date": "2019.12.19", "title": "10 техники за отслабване, които наистина работят  "}
{"url": "https://www.actualno.com/viewpoint/vlizat-trima-patrioti-v-edin-bar-news_1416879.html", "text": "      Последният случай с Джамбазки, който бе да кара пил, не би трябвало да е новината, в която се превърна. Всъщност новината е друга - че патриотичната карта най-сетне се подреди. Тя е следната:      Джамбазки пие.\r\nСлабаков пуши.\r\nВолен нещо взема.  Каракачанов хапва. \r\nОттук насетне е по-добре да си ги представяме в друг кадър - да кажем като в сцените на НЛО, в които целият разговор се води, за да може единият накрая да каже - \"Ей тез чашки са ми...от еди си кого\", а другият да довърши \"Ей таз гроздовата ми е от лятото на 95-та\". Накрая да се подреди някаква софра и хората да се почерпят за добре свършената работа. \r\nНо тая софра взема да става много особена - особени са самите разговори преди изваждането на чашките. Патриотичните фракции - поне тези, които имат влияние - от няколко години прецениха, че въобще няма нужда да се увличат в твърде сериозен дебат за каквото и да е било. В парламента на ЕС например - и доказателството е Слабаков - се влиза по следния начин: просто ходиш няколко години от риалити в сутрешен блок, защитаваш пушенето от сутрин до вечер, и тук-таме казваш, че 1) да живее майка България и 2) майка България е заплашена от педерасти, джендъри и въобще разноцветната европейска дъга, която хвърля шарена сянка върху хетеросексуалния български флаг. Като кажеш тези две неща и особено ако ги повтаряш непрекъснато, има действително огромна възможност да сложиш ръка върху патриотичния електорат - Джамбазки дълго време правеше същото като Слабаков, само че във Facebook.    Забележете и какви са споровете между Сидеров и Джамбазки от последната есен, спори се кой от двамата е гей. И се спори по изключително находчив начин, подобен на разговорите на игрищата за петокласници. Единият казва - хей, ти си гей бе, човек, а другият отвръща - хей, аз не съм гей, но ти си гей. Разгледайте и последните им предизборни хватки - ако може нещо да се очаква от патриотична формация, то е, най-общо, тя поне да имитира някакъв самостоятелен, национален патос, в който да се защитят определени идеи за независимост от различни биг брадъри или поне общност с тях, която да изключи прибързано подчинение. Сидеров години наред в славното си минало например говореше за това как се краде златото на България, но се оказа, че това е сложно, неразбираемо за икономически неподготвените маси нещо. И просто тури най-отгоре на предизборната си програма \"Да спрем гей парадите\". Той просто разбра, че тази електорална златна мина е по-важна от другата.\r\nНикой от патриотите не е глупав впрочем - всички, интуитивно, най-вече от огромните snowball ефекти на Истанбулската конвенция и Стратегията за детето, видяха, че е много по-находчиво да се фокусират именно върху подобни теми и послание, защото те имат онези две неща, които трябват на всеки политик: едното е лекотата и простотата на думите, а другото - емоционалната мощ на на нещо, което винаги въздейства на най-базисни, най-прости нива. В този смисъл в бара на патриотите в бъдещите години не очаквайте друго: един от тях ще се окаже гей, но кой? Ще разберат само онези, които са решили, че да не си продадат вота за 50 лева по някакъв начин ги спасява от това все пак да го продадат за глупости. Последното изречение стана малко сложно. Затова: да живей! Автор:   ", "date": "2019.12.19", "title": "Влизат трима патриоти в един бар"}
{"url": "https://www.actualno.com/analysis/die-welt-evropa-e-osnovnijat-pechelivsh-ot-tyrgovskata-vojna-mejdu-sasht-i-kitaj-news_1417191.html", "text": "             След като миналата седмица Китай и САЩ уредиха поне част от спорните въпроси в ново търговско споразумение, двете страни се въздържаха от налагане на нови наказателни тарифи. Пекин дори частично оттегли вече наложените мита. Отражението на търговската война в световен план бе голямо: в столиците, на фондовите борси и в компаниите. През последните няколко месеца конфликтът между двете икономически сили коства на глобалната икономика много растеж.\r\nЕкспертите обаче настояват за предпазливост. Оптимизмът не е на място, казва Джейми Томпсън, ръководител на Oxford Economics. Това се доказва от опита от миналото: „В хода на търговската война видяхме много пъти отслабване на напрежението, което бе последвано от по-нататъшни ескалации\", казва Томпсън. Експертът предупреждава - по-нататъшното значително засилване на конфликта може да струва на света растеж с 0.9 процента през следващата година – това е повече от една четвърт от растежа, който Международният валутен фонд (МВФ) прогнозира в момента.   Институтът на германската икономика също очаква конфликтът да продължи. „Малкото търговско споразумение от декември едва ли променя глобалните икономически проблеми, произтичащи от Китай“, пишат икономисти на института в непубликувано досега проучване, представено пред редакцията. „Съответно политическият натиск на САЩ ще продължи да прави Китай икономически и технологично независим. Следователно е вероятно борбата за власт между САЩ и Китай да продължи“.  В своето проучване изследователите откриват също, че ЕС дори се е възползвал от търговската война досега. Последните данни показват значителни промени в търговските потоци между САЩ и Китай: докато свинското, соята и други стоки от САЩ все още представляват 8.4% от целия китайски внос в началото на 2018 г., делът на американските компании във вноса на Китай до средата на 2019 г. пада до 6,1%. „Очевидно САЩ изглежда вече страдат от търговската война“, казват авторите на проучването.\r\nТова обаче важи и за китайските компании: потребители и компании от САЩ купуват китайски продукти по-рядко през последните две години, защото наказателните тарифи оскъпяват телевизорите, принтерите и кухненските уреди от азиатската страна. От началото на 2018 г. делът на китайските продукти в американския внос е паднал от 20,6% до само 18,5%. За своя анализ икономистите са използвали данни от МВФ, Организацията за икономическо сътрудничество и развитие (ОИСР) и Световната търговска организация (СТО). \r\nВ същото време компаниите от ЕС изглежда се възползват от това развитие: стоките от Общността все още представляват 12,8% от целия китайски внос в началото на 2018 г., в сравнение с 13,8% в средата на 2019 г. В същото време европейските компании си осигуриха по-голям дял от американския внос: той е нараснал от 19.3% на 20.5% през същия период.       От съществено значение за дългосрочното икономическо развитие е китайските инвеститори да предпочетат да насочат парите си към Европа, а не към САЩ. „Инвестициите се пренасочват от САЩ към Европа\", е заключението на изследователите. През 2017 г. китайските компании са инвестирали повече от 18 милиарда долара в Европа, почти два пъти повече в сравнение с предходната година. \r\nДелът на Европа във всички преки инвестиции на Китай в чужбина в почти 12% през настоящата година, повече от два пъти спрямо данните за предходната година. Делът на парите, които отиват в САЩ, пада от почти 9% до едва 4,1%. Действителната промяна обаче може да бъде още по-голяма, пишат авторите, тъй като данните за инвестициите изостават от текущото развитие. Следователно големите потоци на капитали към Европа от последно време изобщо не са включени. \r\nВъпреки това краткосрочно положително развитие обаче, изследователите предупреждават да не се омаловажават последиците от търговския конфликт за европейските компании. „В дългосрочен план няма победители в търговските войни\", пишат те, изтъквайки, че МВФ вече е преразгледал прогнозата си за растеж на световната икономика три пъти тази година - предимно заради конфликта между двете икономически суперсили. \r\nТе препоръчват на ЕС да не действа така агресивно като САЩ, а по-скоро да настояват Китай в да преструктурира държавния си капиталистически икономически модел в пазарна икономика, например да намали подкрепата за държавните компании или да третира чуждестранните компании по същия начин като местните. Според експертите няма съмнение, че Вашингтон ще продължи да оказва натиск върху Китай, за да стане технологично и икономически независим. За Европа е изключително важно колко решително САЩ ще преследват тази цел в бъдеще. ", "date": "2019.12.19", "title": "Die Welt: Европа е основният печеливш от търговската война между САЩ и Китай"}
{"url": "https://www.actualno.com/dobrich/gorjaha-pavilion-i-koli-v-dobrich-news_1417179.html", "text": "      Тази нощ е бил подпален павилион в централната част на Добрич. Сигнал за пожара е подаден 10 минути след 3 часа, съобщават от полицията. Установени са следи от запалителна течност. Обгорена е лицевата част на павилиона, нанесени са и щети по стоката в него.      По случая е образувано досъдебно производство под ръководството на Районна прокуратура.\r\nМинути по-късно е пламнал лек автомобил „Ауди“, паркиран в жк „Дружба“ в областния град. Огънят е унищожил напълно колата. Нанесени са щети и по паркирани в близост три автомобила – „Мицубиши“, „Пежо“ и „Фолксваген“. Техническа неизправност е най-вероятната причина за пожара. Не са открити следи от запалителна течност, уточняват от полицията. ", "date": "2019.12.19", "title": "Горяха павилион и коли в Добрич"}
{"url": "https://www.actualno.com/smolyan/mladejite-spasili-jena-ot-pojar-tja-beshe-v-shok-i-ne-iskashe-da-izliza-ot-kyshtata-snimki-news_1417194.html", "text": "      Изпод мощен пожар, , две момчета спасиха 74-годишната Тода Жокалова от родопското село Чокманово.      Към 1 часа след полунощ вчера 18-годишният Денис Брахомов от маданското село Митовска и 19-годишният Марчело Адилов от рудоземското Елховец се прибирали от Смолян.\r\nСпускайки се към селото, още от табелата видели ярка светлина. Отишли до центъра, където е магазинът, а по-нагоре от него вече се виждала къщата, която гори отвсякъде.   „Решихме да проверим какво се случва. Отидохме до къщата и видяхме, че няма екип на пожарната. Чухме, че някой вика вътре. Започнахме да бутаме вратата, но тя беше не поддаваше. Блъскахме, но беше притисната с нещо като гардероб. На втория-третия път успяхме да я разбием. Вътре имаше жена. Аз си съблякох якето, защото е памучно, за да не се запали, а през това време Денис влезе вътре“, разказва Марчело.   \r\n„ . Беше много притеснена, викаше, крещеше, не искаше да излиза. Не знам защо така. Към 10 минути ми отне да я убедя и да изведа. Аз я молих, но тя отказваше. През цялото време ревеше, че къщата й ще изгори. Молеше: „Изгасете огъня!\", \"Какво ще правя сега!?\", \"Помогнете ми!\", \"Изгасете ми къщата!\". А през това време отгоре падаха въглени отвсякъде. После, когато пожарникарите дойдоха, повтаряше същото. Все пак успях да я изкарам. Марчело ми помогна да я изведем и да я накараме да седне горе“, обясни Денис.     След това момчетата се обадили на пожарната и съобщили, че в къщата имало жена, но вече е извън опасност.\r\n„Вътре всичко гореше - стълбище, стаи, коридор. От покрива падаха въглени и парчета, но реших да рискувам. Все пак осъзнавах, че става въпрос за човешки живот. А тя не викаше за помощ, само крещеше. Беше точно пред големия пламък, на едно дървено стълбище. Не беше в стаята, а на коридора. Седеше и крещеше, държеше една малка тенджерка с вода. Пробваше да гаси“, допълва младежът.\r\nПървоначално, когато отишли до горящата сграда, видели човек на средна възраст, който само стоял и гледал пламъците. Младежите го заговорили, опитали от него да разберат дали няма човек вътре, но той нищо не им отвърнал.  \r\n„Аз стоях до вратата, помогнах на Денис да я изкара. Попитахме я дали е добре и се обадихме на 112“, спомня си Марчело.  \r\nКогато изкарали бабата, тя обяснила, че е заспала, но усетила дим и се събудила. Тогава осъзнала, че къщата гори.   „Навън като я изкарахме, каза: „Благодаря много“.  Когато дойде линейката, те се заеха с нея. След това дойде една жена и каза, че само нея пускала в къщата и племенника си“, посочи Марчело. . Бил на 24 години. Ползвал квартира в Мадан, на 7-мия етаж в жилищен блок. В края на август 2014 година, 15 минути преди полунощ се запалила гарсониерата, в която младежът спял. Двама пожарникари го извадили със сериозни обгаряния. Докато го разполагат на стълбищната площадка, последвал нов взрив на газова бутилка в горящото жилище. Евакуирали живеещите в съседните 10 апартамента. Младежът бил закаран в болница, но след около седмица починал от изгарянията си. „Затова реагирах така. Може би от там ми дойде смелостта, защото си мислех, че може да се случи пак, а аз знам какво е. Когато Марчело разби вратата, аз веднага влязох. Не исках да се случи същото, каквото се случи с брат ми. Затова гледах колкото се може по-бързо да изкарам жената“, споделя Денис, когато го питаме не се ли е страхувал за живота си. .\r\nНа въпрос дали се чувстват герои, Марчело отговаря: \"Надявам се да има повече хора като нас, да не сме само ние, колкото се може повече хора да има, които да помагат на хора в нужда\". ", "date": "2019.12.19", "title": "Младежите, спасили жена от пожар: Тя беше в шок и не искаше да излиза от къщата (СНИМКИ)"}
{"url": "https://www.actualno.com/starazagora/nov-protest-sreshtu-zastrojavane-v-starozagorskija-kvartal-kazanski-news_1417151.html", "text": "      Живеещите в четири блока в старозагорския квартал \"Казански\" снощи протестираха мирно срещу презастрояването в квартала си. Те преминаваха бавно през пешеходната пътека срещу бyл. \"Цap Cимeoн Beлиĸи\" 2б, която е преди кръговото на Руския пазар. Протестът на 50-ината души с плакати \"Искаме въздух, а не бетон\", \"Не на незаконното строителство\" и \"Искаме не строителни, а детски площадки\" продължи половин час. Беше охраняван от полиция, която през няколко минути пропускаше автомобилния поток.       Хората прoтecтират cpeщy зaпoчнaлoтo cтpoитeлcтвo в двa пapцeлa южнo oт блoĸовете 42 и 44 заради неспазване на Oбщия ycтpoйcтвeн плaн (ОУП) нa Cтapa Зaгopa. Те твърдят, че размерите на двете сгради по Πoдpoбния ycтpoйcтвeн плaн за застрояването на парцелите са двa пъти пo-гoлeми oт дoпycтимoтo пo OУП. \r\n\"He cмe cъглacни заради тaĸa нapeчeнитe \"гpeшĸи\" нa пpeдxoдния главен apxитeĸт нa гpaд Cтapa Зaгopa дa cтpaдaт нaшитe ceмeйcтвa\", аргументира протеста неговият организатор Кристиян Кунев. \"Това нас ни притеснява, тъй като при положение, че са завишени многократно строителните показатели, не знаем дали ще издържи земната маса. Тези 3 метра, които ще ни делят от бъдещите сгради са изключително малко, няма никаква пожаробезопасност, ще ни засенчат, ще ни спрат въздуха\", допълни Кунев.      Хората заявиха, че не са против разширяването на града, но не и с цената на презастрояване. Притеснени са, че то може да доведе до пpoпaдaнe нa зeмнитe мacи в peзyлтaт нa гoлeми изĸoпни дeйности, както се случи наскоро в София, за щастие без жертви. Двата парцела, в които вече е започнало строителство, са купени от фирмата инвеститор от частни собственици. \r\n\"Отправяме апел към кмета Живко Тодоров и общинските съветници да ни подкрепят в тази кауза. Ако е необходимо, ще повторим и ще потретим мирното шествие, защото защитаваме нашите семейства. Искаме този град да бъде по-добър за децата ни, а не да ни спират слънцето и светлината\", заяви Кристиян Кунев.     Припомняме, че на последната си работна сесия предишният общински съвет реши с протести на хората от блоковете 32 и 33 в същия квартал, като замени парцела с два общински терена и доплати на инвеститора 30 хиляди лева. ", "date": "2019.12.19", "title": "Нов протест срещу застрояване в старозагорския квартал \"Казански\""}
{"url": "https://www.actualno.com/cars/v-london-shte-ima-ulica-bez-koli-s-benzinovi-i-dizelovi-dvigateli-news_1417130.html", "text": "      \"Бийч Стрийт\" в Лондон ще стане първата британска улица, която ще бъде забранена за двигатели с вътрешно горене - от края на март 2020 година, предаде БГНЕС.      Корпорацията City of London, която управлява финансовия център в британската столица, работи с администрацията, за да определи най-новите подробности, след което през пролетта превозните средства, използващи бензин или дизел, ще бъдат забранени на улицата.   Единствените изключения ще са спешните автомобили, някои хибридни автомобили, превозни средства за събиране на боклук и доставка. ", "date": "2019.12.19", "title": "В Лондон ще има улица без коли с бензинови и дизелови двигатели "}
{"url": "https://www.actualno.com/pernik/ministyr-avramova-vse-oshte-ne-znae-kolko-tochno-i-kyde-sa-techovete-ot-jaz-studena-news_1417172.html", "text": "             Добрата новина е, че цената на водата в Перник няма да бъде повишавана , въпреки решението на КЕВР. Да определи цената на водата е законово право на КЕВР, решението обаче трябва да се въведе след общо събрание а съдружниците във ВиК Перник, където държавата има 51% и МРРБ ще гласува против. Гражданите на Перник да не се притесняват, прокуриста на ВиК Перник няма да вдигне цената, заяяви министър Петя Аврамова пред Нова тв. Докладът на \"Софийска вода\" и течовете от яз. Студена От доклад на \"Софийска вода\"  стана ясно, че 290 литра в секунда, което е 40% от дебита на яз. Студена, отиват за \"Стомана Перник\", който са потребявали 5 пъти повече вода за промишлени нужди, отколкото са заплащали. В същото време това се водят загуби по мрежата, които гражданите на града така или иначе ще заплатят.  Проучването било поръчано от МРРБ, съвместна акция на ВИК Перник и \"Софийска вода\", похвали се министърът, и е направено между 25 и 29 ноември, когато Перник вече беше на воден режим.\r\nОт кога е нарушението не може да бъде казано, стана още ясно от думите на министъра, но  всичко е под контрол, държавата ще заплати подмяната на повредения кран, средствата са отпуснати, т.е. отново гражданите ще платят този ремонт.\r\n\"Това е кран, който подава вода за два квартала в Перник и вода за питейно-битови нужди към \"Стомана Перник.“, уточни Аврамова. За какво се използва водата, като влезе в завода не може да бъдем сигурни, защото както подчерта министър Аврамова, тя не е влизала в завода, но колегите й от ВиК Перник разказали, че в двора на предприятието има водомер.       Може ли Перник да се свърже с водопреносната мрежа на София? \"Софийска вода\" и днес е в Перник. Доколкото знам, днес ще се обсъжда точно това. Нека технически колегите кажат, аз не мога да дам такава оценка, заяви министърът.\r\nВ същото време все още няма позиция на МОСВ дали разрешава отклоняване на количества питейна вода от яз. Искър за Перник, стана ясно от думите на Аврамова. \"Това е тяхна отговорност\", категорична беше тя. Регионалното министерство все още няма данни колко точно и какви са течовете  от язовир Студена, но се работи по всякакви алтернативни идеи за  захранването му с вода. До момента това (ясни резултати за това възможно ли е свързването на Перник със София) не е направено, защото сме се съсредоточили върху  всякакви аварийни резултати. , обясни Аврамова.   Около от МРРБ, с които се прави това. Сред аварийните връзки, които се разработват е и планът на инж. Атанас Русев за Паликарийския канал, за който ви разказахме в . Държавата го финансира с 340 000 лв, екипът му трябва да обходи всички възможни притоци към яз. Студена.\r\nВ сряда по трасето. По него вече се работи, каза министърът.\r\nВ същото време обаче от събраната до момента информация е ясно, че допълнителните водоизточници на язовир Студена не могат да покрият нуждите на града. \"МОСВ следи и другите критични точки. Имаше криза и в Сливен, Ловеч и  Плевен – но там имат допълнителни водоизточници. В Перник не е така.  Допълнителните им водоизточници са 9 л/с, което няма как да покрие  нуждите\", каза Аврамова. Перник в бедствено положение Обявяването на бедствено положение в Перник означава промяа на водния режим, подчерта министърът. Той ще стане по-тежък за гражданите от понеделник, те вече ще щимат вода не два пъти, а веднъж дневно. Причината, двуразовият воден режим е причинил допълнителни 16 нови аварии на ден. Наложило се екипи от Враца и Стара загора да помагат на аварийните екипи в Перник и в момента се отстраняват по 10 аварии дневно, обясни Аврамова. припомня, че първият воден режим, предложен от старият шеф на ВИК Перник беше именно такъв - с достъп до питейна вода веднъж дневно. Тогава , че причината ВИК Перник да предложи този режим са именно силно амортизираната система и авариите, които би причинил един по-щадящ за гражданите воден режим. Въпреки това, кметът на града , а шефът на ВИК - В Перник така или иначе щеше да има воден режим, но той трябваше да бъде въведен по-рано, опита се да обясни ситуацията министърът. По думите й за 2018 притока в яз. Студена е бил 41 милиона кубика, а 2019 - 11 милиона кубика, което е ясно, че не може да покрие нуждите на гражданите, подкрепи с данни тезата си Аврамова. \"Този нов режим ни трябва и за да направим по-бързо  връзките  и процедурите, за да задвижим всички алтернативни решения, които сме намерили\", обясни още тя.    Кой ще поеме отговорността за кризата в Перник? Прокуратурата разследва случая, нека разследват всички водохващания и разберат, ние ще им дадем пълна информация, категорична беше министъра. Тя , което откри основания за престъпно бездействие от страна на няколко министерства.\r\nНие ще дадем всички материали, с които разполагаме, а що се касаее до носенето на вина – персонална или друга, ще си поема отговорността, ако се налага, каза министъра. Не сме говорили с премиера, но аз мога да нося отговорност. Ако и премиерът Борисов го прецени и поиска моята оставка – аз мога да я дам, отговори Аврамова. Основният проблем на ВИК Перник е амортизираната вводопреносна мрежа Основните загуби, не само в Перник и в други градове, е заради загуби по водопроводната мрежа, която навсякъде е много стара и трябва да бъде ремонтирана, откри топлата вода министъра.   Стана ясно, че ВИК  Перник вече са сключили договор за 106 млн. лв. за ремонт на тръбите.\r\nНай-големият проблем е амортизираната мрежа. Едно нещо, което ме притесни в последните дни са призивите да не се плаща водата. А тези дружества трябва да изпълняват бизнеспланове, да рехабилитират мрежа. Перник имат 5 млн. лв. несъбрани дългове до момента само за тази година, а общо са 13 млн. лв. И какво става, ако нямат приходи, попита Аврамова. Според нея подобна акция може да доведе дружеството към фалит. Няма сняг Не само язовир Студена има проблем с притока – трябва да се следи много внимателно ситуацията.\r\n\"Почти във всички язовири, които се ползват за питейна вода  имаме  намалени количества, а прогнозите са да няма дъжд и сняг. За 4  язовира е  поф 50% обема, но все още няма криза. Данните са на МОСВ\", предупреди   Аврамова. ", "date": "2019.12.19", "title": "Министър Аврамова все още не знае колко точно и къде са течовете от яз. Студена"}
{"url": "https://www.actualno.com/america/ochakvano-kamarata-na-predstavitelite-na-sasht-svali-ot-vlast-donald-trymp-news_1417139.html", "text": "      Президентът на САЩ Доналд Тръмп беше свален от поста си чрез процедура по импийчмънт импийчнат за злоупотреба с власт при исторически вот в Камарата на представителите, с което започва процес в Сената за отстраняването му от длъжност след три бурни години в Белия дом, предаде БГНЕС.      С 230 срещу 197 гласа плюс един въздържал се, контролираната от демократите Камара на представителите свали 45-ият президент на САЩ, който стана едва третият обитател на Белия дом в американската история, който върви през процедура по импийчмънт. Всъщност този вот отразяваше картината по обвинението \"злоупотреба с власт\". По обвинението \"възпрепятстване на работата на Конгреса\" вотът беше 229 \"за\", \"против\" бяха 198, а един се въздържа. При първото гласуване против обвиненията се обявиха и двама демократи - Джеф Ван Дрю и Колин Питърсън, а при второто против гласува и демократът Джаред Голдън.\r\nДемократите заявиха, че нямат \"друг избор\", освен официално да повдигнат обвинение на президента-републиканец, чийто импийчмънт по строги партийни линии поставя срамно петно в досието му, докато прави все по-дълбоко политическото разделение в САЩ.   \"Тук съществува риск за самата идея на Америка\", каза преди гласуването Адам Шиф, конгресменът-демократ, който ръководи разследването за импийчмънт.  Сега Тръмп ще бъде изправен пред Сената, където републиканците му имат солидно мнозинство и се очаква да го оневинят. За да стане обратното, там трябва поне 20 сенатори-републиканци да \"прегърнат\" гледната точка на демократите. Т.нар. съдебен процес, в който Тръмп ще се представи пред Сената с юридическа защита, най-вероятно ще стане факт през януари догодина. За да бъде свален от поста му, срещу американския президент трябва да има 2/3 мнозинство в Сената.\r\nГласуването в Камарата се случва четири месеца, след подаден сигнал за злоупотреби на Тръмп, който притиска украинския президент да разследва потенциалния му конкурент за Белия дом на изборите през 2020 година - ветеранът-демократ Джо Байдън.\r\nСлед маратонски дебат, продължил 11 часа, Камарата на представителите трябваше да гласува бързо и втората точка на импийчмънта срещу Тръмп - за възпрепятстване на разследването на Конгреса да неговите сделки с Украйна, като блокира показанията на призованите сътрудници на Белия дом.    Въпреки свидетелствата на 17 служители, че Тръмп се е възползвал от служебното си положение за вътрешнополитическа облага, президентът поддържаше невинността си по време на разследването за импийчмънт - яростно го отричаше като \"лов на вещици\", \"опит за преврат\", а сега го нарече \"нападение срещу Америка\".   Тръмп прекара първата част от деня в Белия дом, пишейки туитове, показващи гнева и разочарованието му, както и обещания за отмъщение на изборите през 2020 година. Но докато в Капитолия гласуваха, 73-годишният президент вече беше на по-приятелска територия. Докато Камарата гласуваше за импийчмънта му, хиляди пламенни привърженици на Тръмп го аплодираха на митинг в Мичиган, където той се нахвърли срещу \"радикалната левица\", за която каза, че е \"пропита с омраза\".\r\nДемократите се \"опитват да анулират бюлетините на десетки милиони патриотични американци\", заяви той. \"Още четири години, още четири години\", скандираше множеството в отговор.\r\nПо-рано Тръмп предупреди, че ще дойде време, в което президент-демократ ще бъде подложен на изпитанието, на което той беше подложен.\r\nНито един от двамата предишни президенти, подложени на процедура по импийчмънт след 1789 година - Андрю Джонсън през 1868 година и Бил Клинтън през 1998 година, не беше осъден в Сената и двамата се върнаха на своите работни места в Белия дом. Но въпреки голямата вероятност Тръмп да бъде оневинен от контролирания от републиканците Сенат, демократите заявиха, че доказателствата срещу него са огромни и ги принуждават да действат.   \"Трагично е, че безразсъдните действия на президента правят импийчмънта необходим. Той не ни даде избор. Факт е, че президентът е постоянна заплаха за националната ни сигурност и за интегритета на нашите избори\", заяви председателят на Камарата и лидер на демократичното мнозинство там Нанси Пелоси.   Републиканците многократно заявиха, че демократите са бързали с разследването, а Тръмп е бил третиран по-несправедливо от вещиците, подложени на гонения в Америка през XVII-ти век - или дори от Исус Христос, твърдят те.\r\n\"Пилат Понтийски даде на Исус възможността да се изправи срещу обвинителите си. По време на този измислен процес, Пилат Понтийски предостави повече права на Исус, отколкото демократите позволиха на този президент в този процес\", заяви републиканецът от Джорджия Бари Лудермилк.\r\nРепубликанците обвиниха демократите, че са водени от партийната си линия на социалистически екстремисти и \"мразещи Тръмп\" и предупредиха, че импийчмънтът ще даде обратен резултат срещу партията на националните избори следващия ноември.\r\n\"Тук не става въпрос за Украйна, а за властта\", заяви републиканецът Мат Гетц. Демократите контрираха, че републиканците не се занимават с обвиненията и доказателствата, вместо това хвърлят контра-обвинения.\r\nКакво по същество представлява украинската афера - припомнете си в ! Каква беше защитата на Тръмп по същество - вижте в ! ", "date": "2019.12.19", "title": "Очаквано: Камарата на представителите на САЩ свали от власт Доналд Тръмп"}
{"url": "https://www.actualno.com/asia/bombena-zaplaha-v-samolet-s-bylgari-na-borda-video-news_1417146.html", "text": "       Фалшива бомбена заплаха шокира пътници на самолет, летящ от Истанбул до Никозия през вчерашния ден, предаде bTV.      Заплахата е направена от пътничка на борда на летателната машина, покрита с бурка. Тя е крещяла, че е член на ФЕТО - организацията на ислямисткия проповедник Фетхулах Гюлен, която беше обявена за терористична от Турция още преди 3 години - след опита за преврат. Случката е от летище \"Гьокчен\" и е станала, докато самолетът е рулирал по пистата. В самолета е имало и българи, а няколко пътници моментално са се намесели. Всички са били евакуирани, а по неофициална информация отправилата заплахата жена е с психични проблеми.  След щателно претърсване, бомби не са открити. Малко по-късно полетът от Турция за Кипър е осъществен успешно. Подробности научете в ! ", "date": "2019.12.19", "title": "Бомбена заплаха в самолет с българи на борда (ВИДЕО)"}
{"url": "https://www.actualno.com/sofia/otnovo-preduprejdenie-za-mrysen-vyzduh-v-sofija-news_1417147.html", "text": "      И днес, 19 декември, официално има проблеми с качеството на въздуха в София, за което Столична община (СО) предупреждава. Това личи от съобщение на официалния общински сайт - за превишено ниво на фини прахови частици (ФПЧ).      Взетите мерки са като вчера (18 декември) - най-значимата е безплатно паркиране на буферните паркинги към станциите на метрото. Има призив да се ползва градския транспорт, както и призив да се мине на екологично отопление, където е възможно.   Отделно, Столичен инспекторат инициира извънредни проверки за контрол на промишлени, транспортни и битови източници за замърсяване с прахови частици. Ще има проверки и по строителни обекти.\r\nПрез вчерашния ден, по статистиката на СО (не на AirBG.info) най-зле е било в \"Надежда\" - 170 микрограма при норма от 50. В \"Хиподрума\" и \"Павлово\" замърсяването е било двойно. Сега в \"Надежда\" пак е най-зле.  Какво правеше кметът на София Йорданка Фандъкова, когато за последно засега призова от телевизионен ефир да се ползва градския транспорт като мярка срещу замърсяването на въздуха - припомнете си в ! ", "date": "2019.12.19", "title": "Отново - предупреждение за мръсен въздух в София"}
{"url": "https://www.actualno.com/pleven/plevenchanin-zaplashi-stroitel-s-pistolet-zashtoto-vdigal-shum-news_1417187.html", "text": "      43-годишен плевенчанин видя как изглежда арестът отвътре, след като заплашил строител с пистолет и отправил закани за убийство, съобщи Областната дирекция на вътрешните работи в Плевен.      Инцидентът станал вчера около 15,30 ч. Плевенчанинът живеел на улица „Емил Димитров“ в областния град. В следобедните часове от съседна сграда се чувал силен шум. Ядосан, мъжът тръгнал с пистолет да се саморазправя с причинителя на шума – 45-годишен строител.\r\nЗаплашеният се обадил в плевенското Второ районно и униформените пристигнали за минути. Нападателят бил задържан и отведен в ареста. Оказало се, че оръжието му е пневматичен пистолет калибър 4,5 мм. За случая е уведомен дежурен прокурор.   ", "date": "2019.12.19", "title": "Плевенчанин заплаши строител с пистолет, защото вдигал шум"}
{"url": "https://www.actualno.com/asia/avarijno-kacane-na-pytnicheski-samolet-v-japonija-news_1417140.html", "text": "      Самолет Boeing 767 на японската авиокомпания ANA (All Nippon Airways) кацна аварийно на летището, от което е излетял, предаде БГНЕС.      Boeing 767, летящ от Фукуока до Токио, се е върнал на летището един час след излитането. Според агенцията, малко след излитане, е установен пожар в един от двигателите. Самолетът е поискал разрешение за аварийно кацане във Фукуока и е кацнал без проблем, съобщиха летищните власти.   На борда му са били 278 души, никой от тях не е ранен. Авиокомпанията разследва причините за инцидента. ", "date": "2019.12.19", "title": "Аварийно кацане на пътнически самолет в Япония"}
{"url": "https://www.actualno.com/crime/tech-na-gorivo-sled-katastrofa-sprja-dvijenieto-po-am-trakija-kraj-plovdiv-news_1417193.html", "text": "      Минути преди 10 часа в посока София е станала катастрофа между товарен и лек автомобил на АМ \"Тракия\" край Пловдив, съобщават от МВР.      Пострадали при инцидента няма, но на пътните платна има теч на гориво, заради който движението в района е временно ограничено в двете посоки.\r\nВ момента платната се подготвят, за да бъдат почистени. Екипи на Пътна полиция регулират движението.\r\nТрафикът се пренасочва по обходен маршрут: посока Бургас-  през с. Поповица; посока София – през с. Шишманци.          ", "date": "2019.12.19", "title": "Теч на гориво след катастрофа спря движението по АМ \"Тракия\" край Пловдив"}
{"url": "https://www.actualno.com/sofia/so-ima-gotovnost-no-njama-indikacii-za-zelen-bilet-news_1417174.html", "text": "      \"Има готовност да въведем зелен билет, но засега няма такива индикации.\" Това каза зам.-кмета по околната среда Йоана Христова пред bTV.      По думите ѝ завишените стойности са моментни:   \"Те бележат тенденция през нощта. Нормално – бяха по-високи, защото през зимата по-високото замърсяване идва от битовото отопление на дърва и въглища, а в хода на деня постепенно спадат.\"\r\nЗаради завишението на фини прахови частици от Столичната община призовават хората и днес да се възползват от безплатните буферни паркинги.  Част от другите мерки за деня – да продължат проверките за нерегламентирано изгаряне на отпадъци на територията на столицата. Вчера отпадъци са били извозени от района на Виетнамските общежития, коментира Христова.\r\nОсем са съставените актове от Столичния инспекторат при проверки за източници на замърсяване за вчера. Проверени са строителни обекти, автосервизи и пунктове за смяна на автомобилни гуми.   Извършени са и проверки за горене на отпадъци на открито. А след проверка на бившите виетнамски общежития са иззети и извозени 4 камиона с отпадъци, подготвени за горене.    В София на места превишението на фини прахови частици сутринта е повече от 5 пъти над нормата.\r\nДанните на платформата Airbg.info показват, че най-замърсен е въздухът над кварталите „Хаджи Димитър”, „Лагера”, „Надежда” и „Сухата река”. ", "date": "2019.12.19", "title": "СО има готовност, но няма индикации за зелен билет "}
{"url": "https://www.actualno.com/climate/interesnijat-prinos-na-astronomite-vyv-vreda-na-klimata-news_1417144.html", "text": "      Учените стават все по-загрижени за приноса си за изменението на климата, особено чрез пътуване по различни конференции. Австралийски астрономи решиха да облекат това в цифри, като направиха преглед на въглеродните емисии, свързани с тяхната общност, като първа стъпка към намаляването им. Въпреки че само малка част от общия принос към парниковите газове е на човека, резултатите показват, че има много място за подобрение, предаде БГНЕС.      Астрономите са дали своя жизненоважен принос в науката за климата. Откритието, че Венера е по-гореща от Меркурий (въпреки че е по-далеч от Слънцето) поради липса на парников ефект, е метод за изучаване на собствената ни атмосфера. Наблюденията, показващи, че Слънцето е станало малко по-малко активно през последните 60 години, съсредоточиха вината за категорично върху приноса на човечеството. Разбираме по-добре собствената си атмосфера, използвайки наученото от Марс.   Следователно никой, най-малко астрономите не казват, че трябва да спрем да изучаваме звезди и други планети, докато климатичната криза не бъде решена.\r\nОт друга страна, група австралийски учени твърдят: „Както и във всяка друга професия, астрономите имат задължението да намалят въглеродния си отпечатък, за да отговорят на необходимите глобални изисквания за ограничаване на последиците от изменението на климата“, в своя принос към средата - термичен преглед на десетилетния план на австралийската астрономия.  Австралийците изчисляват, че повече от 15 000 тона емисии  въглероден диоксид се отделят всяка година от техните работни дейности и тези на техните колеги. Това, отбелязват те, е повече от 19 тона на професионален астроном, включително докторанти. Общата цифра почти сигурно е подценена, тъй като тя включва само основната обсерватория Мърчисън, която представлява около 2000 тона сама по себе си, въпреки че е наполовина захранвана от слънчеви панели. Други обсерватории са отказали да отговорят на запитванията.\r\nДокато летенето на конференции получава най-много внимание (особено за австралийците, които винаги трябва да пътуват със самолет), авторите на проучването смятат, че полетите имат едва 4300 тона, в сравнение с 6 800 за мощност на суперкомпютрите, които да разбият огромния изчислителен резултат на телескопите им.   Междувременно екип в Канада изготви документ, озаглавен „Астрономия в бъдеще с ниски въглеродни емисии“, в който се обсъжда как и защо астрономията трябва да намали емисиите си.    Астрономите във Великобритания работят върху количественото определяне на собствените си емисии, но засега няма информация за други научни области, провеждащи подобни изследвания. ", "date": "2019.12.19", "title": "Интересният принос на астрономите във вреда на климата"}
{"url": "https://www.actualno.com/literature/otkys-ot-srednoshtno-slynce-na-u-nesbio-news_1416953.html", "text": "      „Тримата се изгубиха в гората. Четвъртият, костюмар с пушка, спря и извика нещо. Не чух какво.      През следващите няколко минути излязоха извън полезрението им. Това беше шансът ми да избягам. Да хукна към селото, да взема фолксвагена. Ако ти е мил животът, сега е моментът, казах си. Грабвай парите и...\r\nДве точки.\r\nСега разбрах на кого е викал онзи тип. Бяха помислили за всичко. Кучета. Водеха две кучета. Безшумни кучета. В моите представи кучета, които не лаят, докато тичат навън, са адски добре дресирани. Накъдето и да хукна, нямаше измъкване.  Положението не изглеждаше никак розово. Не беше чак лошо колкото преди три минути – тогава стоях с дуло в устата, – но пък и ситуацията се бе променила. Далечният крехък звън ме известяваше не само, че ме преследва банда негодници, а и че имам какво да загубя. Все едно забих в плътта си два ножа. Единият – горещ, другият – студен. Щастие и страх от смъртта. Какво дяволско нещо е това надеждата.\r\nОгледах се.\r\nОчите ми спряха върху ножа на Кнют.    Щастие и страх от смъртта. Надежда.\r\nИзчаках и последният да потъне в гората с кучетата, извадих паласката от стената, отворих вратата и изхвърчах навън.\r\nКоленичих по трупа на елена. Оттам се вдигна рояк мухи. И мравките го бяха налазили. Козината на подутия труп сякаш беше жива. Надзърнах през рамо. Временно хижата щеше да ме скрива от погледите им. Но нямах много време.\r\nЗатворих очи и забих ножа в корема на мъртвото животно.\r\nГазовете вътре се освободиха с продължителен стон.   Разпорих корема на елена. Вътрешностите започнаха да се изсипват на земята и аз затаих дъх. Имаше по-малко кръв, отколкото очаквах. Навярно се бе събрала в долната част на трупа и вече се бе съсирила. Или я бяха изпили. Защото живот кипеше не само от външната част на тялото. Плътта пукаше, разяждана от белезникави червеи, които пълзяха и се множаха. Отврат.\r\nПоех си дъх. Затворих очи, потиснах гаденето, което напираше в гърлото ми, и вдигнах червения шал над устата и носа ми. Бръкнах с две ръце в отвора и извадих огромна слузеста торба – най-вероятно стомаха. Рязнах тук-таме с ножа, за да го освободя напълно. Пуснах го и той се търкулна по земята.\r\nВторачих се в тъмната утроба. Изтръпвах при мисълта да се напъхам вътре. Само след броени минути, а навярно дори секунди, щяха да пристигнат! И така да е, няма да вляза в тая гнусна слузеста пихтия, казах си. Тялото ми просто отказваше.\r\nИзлая куче. Мамка му.\r\nПред очите ми изплува Леа, очите ѝ, устните. По лицето ѝ бавно се разстила усмивка.\r\n-\tТи успя, Юлф – казва тя с плътния си топъл тембър.\r\nПреглътнах с мъка, разтворих прореза и се вмъкнах в търбуха на мъртвия елен.\r\nМакар еленът да беше едър и да бях извадил голяма част от карантиите му, вътре беше тясно. Едвам се напъхах. А трябваше и да „затворя“ след себе си. Целия лепнех от всевъзможни телесни течности. Вътре беше топло заради газовете и енергията, освобождавана по време на гнилостните процеси, както и заради топлината, отделяна от активно пъплещите буболечки. Нали и в мравуняците непрекъснато е топло по същата причина. Вече не можех да сдържам гаденето. Повърнах няколко пъти. Опитах се да не вдигам шум.\r\nПосле ми поолекна. Но все още не бях напълно скрит. Всеки, доближил трупа, щеше да ме види. Как да затворя процепа? Опитах се да хвана кожата от двете страни на прореза и да съединя ръбовете, но те бяха толкова слузести, че ми се изплъзваха.\r\nЗадаваха се още по-сериозни проблеми. С едри скокове към мен приближаваха две огромни черни кучета.\r\nХвърлиха се върху мъртвия елен. Едното завря глава в отвора и посегна да ме ухапе. Цапнах го с ножа и то мигом отстъпи. И двете псета нададоха лай. Трябваше час по-скоро да затворя процепа – преди да са дошли хората. Олелията, вдигана от кучетата, ставаше все по-оглушителна. До мен вече долитаха и мъжки гласове.\r\n-\tХижата е празна!\r\n-\tЕй там има животно!\r\nПробих кожата на елена и прокарах острието така, че да захване и отсрещния ръб на раната. Така сближих ръбовете и ги защипах с ножа. Ножът ми послужи като телбод. Криво-ляво затворих процепа. Сега ми оставаше само да чакам и да се надявам кучетата да не са обучени да говорят.\r\nЧух да се приближават стъпки.\r\n-\tРазкарай псетата, Бабанке. Нали уж много те слушали.\r\nУсетих как изстивам. Да, гласът беше на мъжа, отбил се в апартамента ми в Осло, за да ме убие. Йони се беше върнал.\r\n-\tПощуряха заради мършата – отвърна Бабанката. – Не е лесно да се владееш, като имаш толкова малко мозък и толкова силни инстинкти.\r\n-\tЗа кучетата ли говориш, или за себе си?\r\n-\tМамка му как смърди! – изпъшка трети глас. Тутакси го познах: Брюнхилсен от задната стаичка, дето все хитруваше на карти. – Какво се е закачило за рогата му? И защо всички черволаци са навън? Дали да не проверим...\r\n-\tИзкормили са го вълци – обади се Матис. – Пардон, ама внимавайте да не вдишате миризмата, защото е отровна.\r\n-\tСериозно ли? – попита спокойно Йони.\r\n-\tБотулизъм – поясни Матис. – Спорите се разнасят из въздуха. Една е достатъчна да убие човек.\r\nПроклятие! Нима след всичко, което преживях, щях да пукна от някаква шибана бактерия?\r\n-\tНай-честият симптом е замъглено виждане – продължи Матис. – Често говорът е завален. Това е причината незабавно да изгаряме телата на мъртвите северни елени. Искаме да сме сигурни, че ще запазим доброто си зрение и нормалната си реч.\r\nНастъпи мълчание. Представях си как Йони се взира в Матис и се опитва да разшифрова неразгадаемата му полуусмивка.\r\n-\tБабанке, Брюнхилсен – обади се Йони, – претърсете хижата сантиметър по сантиметър. Вземете проклетите псета.\r\n-\tНе е вътре. Невъзможно е – възрази Брюнхилсен.\r\n-\tЗнам. Но ако намерим парите и дрогата, значи все още е наблизо.\r\nЧух как Бабанката и Брюнхилсен теглят отчаяно лаещите кучета нататък.\r\n-\tЩе прощавате за въпроса, ама ако не откриете нищо, тогава какво?\r\n-\tТогава сигурно си бил прав – отвърна Йони.\r\n-\tСигурен съм, че той управляваше лодката – настоя Матис. – Тя беше само на петдесетина метра от брега, а той е грозен южняк. Тук нямаме такива. Ако гребе здраво и вятърът остане постоянен, за едно денонощие ще се отдалечи много.\r\n-\tА ти си го видял, докато си лежал на камъните по брега посред нощ?\r\n-\tДа. През лятото там се спи най-добре.\r\nУсетих как нещо пъпли по прасеца ми. Беше прекалено голямо за червей или мравка. Дишах през устата. Усойница? Мишка? О, моля те, Боже, дано е мишка. Сладка, мъхната мишчица – пък ако ще и да е гладна. Само да не е...\r\n-\tСериозно? – Йони понижи глас. – Наистина ли от селото дотук се стига най-бързо по този път, заобикаляйки цялото възвишение? Отне ни повече от час. Последния път бях сам и взех разстоянието за по-малко от половин час.\r\n-\tДа, но ако той беше в хижата, щеше да те застреля.\r\nЖивотното – или каквото беше – се изкачваше нагоре по крака ми. Изпитвах почти непреодолимо желание да го изтръскам, но знаех, че и най-малкото движение или звук ще ме издаде.\r\n-\tДа ти кажа – разхили се Йони, – за това, последното, дълбоко се съмнявам.\r\n-\tИ защо? Вярно, раменете ти са тесни, ала затова пък главата ти е достатъчно голяма за мишена.\r\n-\tЮн Хансен може да стреля, но го е страх.   -\tСериозно? Ако беше казал малко по-рано, щях да ви преведа по по-бърз маршрут...\r\n-\tКазах ти, глупако!\r\n-\tДа, ама явно нещо не сме се разбрали.\r\nЖивотното стигна до коляното ми и продължи нагоре по бедрото. В същия миг съобразих, че то пълзи под панталона ми.\r\n-\tШшшт!\r\nДа не би да бях извикал или да бях шавнал?   -\tКакъв беше този звук?\r\nВъзцари се пълна тишина. Притаих дъх. Мили Боже...\r\n-\tЦърковните камбани – поясни Матис. – Днес погребват Вилям Свартщайн.\r\nДа не би да е леминг? Чувал бях, че хапят много лошо. Животното вече приближаваше мъжкото ми съкровище. Внимателно хванах крачола на панталона и го свих плътно с юмрук, така че да блокирам достъпа до ценните ми атрибути.\r\n-\tТая воня не се трае. Да се махаме – предложи Йони. – Дайте да проверим надолу по потока. Може да се е скрил там.\r\nЧух стъпки по пирена. В крачола ми животното направи няколко опита да се провре през стеснението, но разбра, че тунелът е затворен, примири се и се върна по същия път.   -\tТук няма нищо! Само винтовка и костюм! – извика глас от хижата.\r\n-\tДобре, момчета, да се връщаме, преди да е заваляло.\r\nИзчаках известно време – стори ми се цял час, но може да е било и десет минути. После издърпах ножа от еленската кожа и надникнах.\r\nБеше чисто.\r\nДопълзях до потока по корем. Потопих се в леденостуденото корито и оставих водата да ме облива, да ме очисти от смъртта, от шока, от гнилоча.\r\nПолека-лека се върнах към живота.“ ", "date": "2019.12.19", "title": "Откъс от \"Среднощно слънце\" на Ю Несбьо"}
{"url": "https://www.actualno.com/society/novini-ili-novini-kartinata-na-pechata-za-19-dekemvri-news_1417115.html", "text": "              Под натиск от Брюксел България обяви война на дъмпинга от китайските стоки. Българските митничари вече ще трябва да ползват за оценка на вносните артикули данните на Евростат. Дрехи, обувки, чорапи, чаршафи, играчки и всякакви пластмасови изделия - внос от Китай, поскъпват от Нова година. Причината е, че минималните стойности, по които се обмитяват тези стоки при внос у нас, значително се завишават. България вече трябва да прилага т.нар. \"справедливи цени\" за рискови стоки от \"трети страни\", валидни за всички членки от ЕС.   До 5 години да лежи в затвора всеки, който нанесе лека телесна повреда на медицинско лице, учител, полицай, съдия, прокурор, митничар, лесничей и други служебни и длъжностни лица. Такова на Наказателния кодекс внесоха от “Обединени патриоти”. Завишаването на наказанието е в два текста от закона. Първият предвижда от 1 до 5 г. затвор за леки случаи – шамар, блъскане, бутане, дърпане и т. н. Патриотите предлагат горната граница да остане, а минимумът да се увеличи от 1 на 2 години. Вторият текст е за случаите, когато са причинени болки или страдания, но без разстройство на здравето – тоест, налице е побой. Сега наказанието е до 3 години, а вносителите предлагат да стане до 5 години. Контрабандните горива ще се засичат на 6 месеца. От догодина делът на незаконните горива на българския пазар ще се засича веднъж на всеки 6 месеца. Това предвижда договор, който предстои да се сключи между Българската петролно-газова асоциация (БПГА) и Центъра за изследване на демокрацията, казаха пред “24 часа” председателят на БПГА Живодар Терзиев и старши анализаторът на центъра Тихомир Безлов. По същество делът ще се установява като разлика между потреблението на горива и данните за влезлите в бюджета приходи от акцизи за продадените горива, обясни Безлов. “Данните за потреблението ще се вземат от толсистемата и от автомобилната администрация на транспортното министерство, която има данните за изминатите километри на превозните средства за обществен превоз на пътници и товари”, каза той.     75 лв. тол такса за старите тирове до Бургас. Тировете с нисък емисионен клас ще плащат 74,80 лева за разстоянието от София до Бургас. Наполовина по-малко ще струват 340-те км до морския град с новите пътни такси на превозвачите, ако ползват високоекологична категория превозни средства. Сметките са според приетата от правителството вчера тарифа на таксуване.Товарните автомобили с тегло между 3,5 т и 12 т ще плащат една и съща такса за трите категории пътища,но тя ще зависи от емисионния им клас. Тези с най-високите екокласове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория - клас Евро 0, I или II - 7 ст. на километър. ", "date": "2019.12.19", "title": "Новини или Novini – картината на печата за 19 декември"}
{"url": "https://www.actualno.com/football/desetki-raneni-sled-el-klasiko-news_1417132.html", "text": "      Маскирани демонстранти подпалиха кошчета за боклук и хвърляха камъни и стъклени бутилки по полицията, която отговори с куршуми от пяна близо до стадиона на Барселона \"Камп Ноу\", по време на футболния мач между Барселона и Реал Мадрид, съобщи АФП.      46 души са леко ранени при сблъсъците. 8 души са били откарани в болница за допълнителен преглед, предаде БГНЕС. Петима души бяха арестувани, заяви говорител на полицията.   Протестиращите, много от които носеха каталунски сепаратистки знамена, започнаха да поставят барикади насред улицата, които след това подпалиха, след като полицията пристигна в десетки микробуси. Демонстрантите блъскаха полицейски микробус и събориха улични знаци, които добавиха към барикадата, докато някои хора потърсиха подслон от безредиците в близките заведения.\r\nРедът беше възстановен, когато феновете започнаха да напускат стадиона в края на мача. Полицията затвори южните изходи на стадиона, водещи към улицата, където бяха сблъсъците и помоли феновете да напуснат мястото през северните изходи от \"съображения за сигурност\".  По-рано няколко хиляди души се събраха на протест близо до стадион \"Камп Ноу\" по призив на радикалното движение \"Демократично цунами\", което настоява за независимост на Каталуния. Сепаратистите решиха да използват мача между двата най-известни испански отбора, който се излъчва в много страни по света, за да привлекат вниманието на международната общност към \"каталунския проблем\".\r\nМачът между Реал Мадрид и Барселона трябваше да се проведе на 26 октомври, но беше отложен заради безредици в каталунската столица.   Преди началото на мача феновете на Барселона показаха на трибуните плакати, на които беше изписано: \"Испания, седни и говори\" и \"Свобода\" на английски. Фенове скандираха „Независимост“ и „Свобода за политически затворници“. Привържениците на независимостта считат за „политически затворници“ каталунските политици, осъдени от Върховния съд на различни присъди - до 13 години лишаване от свобода - за участие в незаконния референдум за независимост на 1 октомври 2017 година.    Как завърши срещата - научете в ! ", "date": "2019.12.19", "title": "Десетки ранени след Ел Класико"}
{"url": "https://www.actualno.com/chronicles/roden-e-milcho-leviev-news_1416856.html", "text": "      Милчо Левиев е роден на 19 декември 1937 година в Пловдив в еврейско семейство. Първа негова учителка е Пенка Кръстева-Петрова[1]. Завършва Държавната консерватория през 1960 г. Негови професори са Панчо Владигеров и Андрей Стоянов. Кариерата си започва в Пловдивския драматичен театър. Назначен е за диригент на Биг бенда на Българското национално радио от 1962 до 1966. От 1963 до 1968 г. работи като солист и диригент на Пловдивската и Софийската филхармония.      По идея на Радой Ралин създава групата Джаз Фокус'65, с която гастролира в страната и чужбина до 1970 г. при голям успех. Едно от най-известните му произведения за този период е аранжиментът на песента на Пол Маккартни \"Вчера“ (Yesterday). Пише и филмова музика.   През 1970 г. по покана на Дон Елис напуска България и заминава за Лос Анжелис. Остава с него до 1977 г. В началото на 1980 г. се завръща за кратко в страната и изнася поредица от концерти. Бил е на многобройни турнета из Европа и САЩ. Преподава в Южнокалифорнийския университет (University of Southern California) и майсторски клас в Нов български университет.\r\nУмира на 12 октомври 2019 г. в Солун.   ", "date": "2019.12.19", "title": "Роден е Милчо Левиев"}
{"url": "https://www.actualno.com/politics/radev-i-npo-obsyjdat-neobhodimostta-ot-promeni-v-konstitucijata-news_1417099.html", "text": "      Държавният глава Румен Радев ще приеме на „Дондуков“ 2 представители на неправителствени организации и професионални сдружения на магистрати, предаде БГНЕС.       за необходимостта от промени в Конституцията се проведе на 17 декември с Правния съвет към президента и с представители на академичната общност.   „Върху Българската конституция не може да се посяга и не бива да се посяга произволно. Това е една демократична Конституция, една от първите в посткомунистическия период в цяла Източна Европа. Тази Конституция въведе демократичните принципи, въведе разделението на властите, въведе правата на гражданите, въведе устройството и функционирането на една демократична държава наред с ограниченията на обхвата на нейната дейност”, каза  Радев на срещата с Правния съвет към президента и с представители на академичната общност.\r\nТой посочи, че в същото време ние не трябва да бягаме от въпросите на нашето съвремие. „Успя ли проектът, заложен в тази Конституция, да изгради демократична, правова и социална държава, така както е в нейния преамбюл? Има ли в Конституцията достатъчно защитни механизми срещу погазването на ? Имаме ли системен проблем поради противоречив, неправилен прочит на Конституцията, който да води до остър дефицит на справедливост в нашето общество? И ако има такъв – какви са причините, имаме ли системен проблем?”, заяви президентът.  Затова, по думите му, оттук произтича и самият дебат, който иска да отворят.  \"Първо – трябва ли изобщо да обсъждаме някакви промени в Конституцията на Република България? Ако обсъждаме – защо и в какъв обхват?, посочи тогава държавният глава.   ", "date": "2019.12.19", "title": "Радев и НПО обсъждат необходимостта от промени в Конституцията "}
{"url": "https://www.actualno.com/society/pravitelstvoto-utvyrdi-datite-na-religioznite-praznici-za-dogodina-news_1417121.html", "text": "      Кабинетът утвърди на вероизповеданията, различни от източноправославното, съобщиха от министерския съвет. Съгласно Кодекса на труда и Закона за държавния служител тези, които ги изповядват, да ползват, по свой избор, част от платения си годишен или неплатен отпуск за тях, се казва в съобщението на пресцентъра на правителството.      Празниците на у нас са 13 април - вторият ден от Възкресение Христово, 29 юни – свети апостоли Петър и Павел, 1 ноември - Вси Светии и 8 декември - Непорочното зачатие на Богородица. ще празнува Рамазан байрам - на 23, 24 и 25 май, Курбан байрам на 30 и 31 юли и Рождението на Мохамед - 28 октомври. За религиозната общност на евреите празниците са на 9 и 16 април - Песах, 19 и 20 септември - Рош Ашана, 27 септември - Иом Кипур и Сукот - на 3 и 11 октомври. ще празнува Рождество Христово на 6 януари, 5 април - Цветница, 12 април – Великден, 19 юли - Преображение Господне, 16 август - Успение Богородично, 13- септември – Кръстовден.   Празничните дни за обществото „Бяло братство” са 22 март - Ден на пролетното равноденствие, раждането на Учителя Петър Дънов - 12 юли, Съборните дни - 19, 20 и 21 август и Денят на кончината на Учителя - 27 декември. Църквите на адвентистите от Седмия ден ще празнуват шест съботни дни, ако според трудовия им или служебен договор са задължени да работят в тези дни.\r\nПразници за Общество за Кришна съзнание са Гаура Пурнима на 9 март, Рама Навами - 2 април, Нарасимха Чатурдаши на 6 май, Кришна Джанмаштами на 12 август, РатхаЯтра - на 19 септември. Последователите на Диамантен път на будизма - България, ще празнуват на 5 юни - Весак (ден на раждането, просветлението и паранирваната на Буда Шакямуни) Свидетелите на Йехова в България отбелязват Възпоменанието на смъртта на Исус Христос на 7 април и конгресни дни на 26 и 27 юни, 10, 17 и 18 юли. Евангелските църкви ще празнуват 31 октомври деня на Реформацията. За празници на Будистката общност в България са определени 24 януари - Нова година, 7 май - Денят на Буда, 5 юли - Денят Дхарма и 8 декември - Денят Бодхи. Бахайска общност в България - 20 март Ноу Руз, 20 април - Резван, 23 май - декларацията на Баб, 29 май - възнесението на Бахаулла, 10 юли - Мъченическата смърт на Баб и Рождението на Бахаулла - 19 ноември.   ", "date": "2019.12.19", "title": "Правителството утвърди датите на религиозните празници за догодина"}
{"url": "https://www.actualno.com/healthy/vse-poveche-deca-popadat-v-bolnica-s-ostra-intoksikacija-ot-narkotici-news_1416932.html", "text": "              Синтетичните наркотици, дизайнерските дроги    В България нови психоактивни субстанции навлизат масово след 2007 г. Към края на 2018 г. Европейският  център за мониторинг на е наблюдавал над 730 такива вещества от различни химически групи.  Най-сериозни проблеми създават стимулантите и на синтетичните канабиноиди. Все по-често се  сблъскваме с тежки агресивни прояви и с опасни вторични усложнения, основно психози. Децата започват да буйстват, понякога са объркани, чуват гласове, имат налудни идеи – смятат че околните ги преследват, тровят, подслушват, че искат да ги унищожат. Поведението им става неконтролируемо,  губят връзка с реалността. Много от новите наркотици не се регистрират с рутинно използваните тестове. Специалистите нямат информация за тях. Диагностичните и терапевтични грешки са  чести.\r\nДецата имат лесен достъп до наркотици. Предлагането и търговията стават основно чрез интернет, разпространението – между съученици и приятели. Използват се нови  технологии и онлайн пазари, уебсайтове за , стратегии за прикриване на сделките и на физическото местонахождение на сървърите.  Все по-често  срещаме  младежи  с комбинирана употреба на психоактивни вещества – те смесват в различни количества и съчетания алкохол с наркотици. Клиничната картина е непредсказуема. Често се стига до спешен център, токсикология, реанимация, психиатрия. Какво предлага системата Повече от 20 години българската психиатрия е в тежка криза. Изписани са маса стратегии, становища, стандарти, концепции и подобни, които си останаха само на хартия. Броят на детските психиатри от десетилетия е много под критичния минимум. В цели области няма нито един детски психиатър. Да не говорим за специалисти по зависимости… Психиатричeн стационар за непълнолетни има само в София. Специализирани държавни програми за комплексно лечение за деца с наркоманни проблеми на практика няма. Само една-две частни терапевтични общности предлагат някаква помощ. Но те не са в състояние да овладяват психиатричните усложнения, постъпването там е доброволно и платено.       Както и в много други сфери, държавните институции, ангажирани с темата, живеят в паралелна реалност. По  документи „армии от експерти“ се борят с наркотиците. На практика помощ за децата няма. Ситуацията е безизходна. Почти всеки ден ми звънят паникьосани родители на буйстващи ученици. Липсата на система води до отчаяние всички, опитващи  се да помогнат. Работата на полицията, спешните центрове, токсикологиите, центровете за психично здраве, психолозите, комисиите за противообществени прояви и превантивните центрове е силно затруднена. При  липсата на основни звена, ясна нормативна база и алгоритми за действие, най-често децата остават на грижите на родителите си. Това води до чести инциденти, понякога с фатален край. Медиите и статистическите проучвания само регистрират проблема. Но последващи действия няма, или са напълно неадекватни. Все повече средства се  отделят за превенция. Резултатът: се увеличава, възрастовата граница на употребяващите пада, тежките телесни и психични усложнения са все повече. Нещо в концепцията на управляващите явно е сбъркано… Какво  (не)правят институциите Не изграждат система. Без система за обхват и работа в мрежа, проблем от такова естество не може да бъде овладян. Прехвърлянето на „горещия въглен“  между  отделните служби вреди на всички.\r\nНе изграждат лечебни центрове за непълнолетни с проблемна употреба на Работата с тийнейджъри е много специфична. Няма как да бъдат подпомогнати от случайни хора с богата обща култура. Като  всяка друга дейност, терапията има  конкретни принципи, технология, стандарти и предполага реални резултати.\r\nНе обучават достатъчно квалифицирани кадри, които ефективно да помагат. Недостигът на компетентни детски психиатри, психотерапевти, педагози и социални работници е зловещ. Концертите срещу дрогата и страшните плакати не помагат.      Не изразходват ефективно и без това недостатъчните средства. Чести са имитативните, шумни,  кампанийни, бутафорни и неефективни „борчески“ дейности, резултатът от които е само папката с поредния отчет.\r\nРекламират  безумни „добри практики“, които  пропускат най-наболелите проблеми и най-засегнатите деца. Често се работи предимно с доброволци-отличници, това създава комфорт на администрацията.\r\nИзобщо не се коментират важни аспекти в по-широк мащаб: пропагандираните модели на поведение, консуматорските тенденции, паразитната ценностна система, изграждана съвсем целенасочено още от най-ранна детска възраст. ", "date": "2019.12.19", "title": "Все повече деца попадат в болница с остра интоксикация от наркотици"}
{"url": "https://www.actualno.com/business/ot-dogodina-debnat-po-strogo-za-kontrabandni-goriva-news_1417118.html", "text": "      От догодина делът на на българския пазар ще се засича веднъж на всеки 6 месеца. Това предвижда договор, който предстои да се сключи между Българската петролно-газова асоциация (БПГА) и Центъра за изследване на демокрацията, казаха председателят на БПГА Живодар Терзиев и старши анализаторът на центъра Тихомир Безлов, цитирани от в. \" \"      По същество делът ще се установява като разлика между потреблението на горива и данните за влезлите в бюджета приходи от акцизи за продадените горива, обясни Безлов.   “Данните за потреблението ще се вземат от толсистемата и от автомобилната администрация на транспортното министерство, която има данните за изминатите километри на превозните средства за обществен превоз на пътници и товари”, каза той. От фонд “Земеделие” ще се вземат данните за горивото на селскостопанските машини. За другата страна на уравнението ще се вземат данните от НАП за продажбите на горива от всички фискални устройства в страната, както и данните на Агенция “Митници” за постъпленията от акциз върху горивата.\r\nЖиводар Терзиев каза при представянето на данните за незаконните цигари, че “завижда и дори злобее” за начина, по който цигарената индустрия е обединила усилията си, за да установи .  Припомняме, че в навечерието на традиционните ваканционни пътувания за Коледа и Нова година, инспектори на Държавна агенция за метрологичен и технически надзор (ДАМТН) , на територията на цялата страна. Екипи на Главна дирекция контрол на качеството на течните горива (ГД ККТГ) са извършили 48 планови проверки на бензиностанции. Изпълнена е и една проверка по сигнал, съобщиха от Агенцията. Съвместно с органите на МВР, Агенция Митници и НАП са проверени 2 бензиностанции. При инспекциите са взети 77 проби от течни горива. От тях 32 проби са на автомобилни бензини, 42 проби на гориво за дизелови двигатели, 3 проби на маркирано гориво за извънпътна техника и селскостопански машини.\r\nЗа 6 от взетите проби са установени несъответствия с изискванията на Закона за чистотата на атмосферния въздух (ЗЧАВ) и Закона за енергията от възобновяеми източници (ЗЕВИ). При 4 от пробите е установено несъответствие на течните горива с изискванията за качество, съгласно изискванията на ЗЧАВ.   Най-често срещаното отклонение от нормите, заложени в „Наредбата за изискванията за качеството на течните горива, условията, реда и начина за техния контрол“ (НИКТГУРНТК) при автомобилните бензини е по показател „дестилационни характеристики”. При горивото за дизелови двигатели е установено несъответствие за показател „пламна температура”. За останалите 2 проби е установено несъответствие с изискванията на ЗЕВИ за съдържание на биогориво в течно гориво. В резултат на тези проверки и във връзка с установените несъответствия, от началото на месец декември 2019 г. от пазара са изтеглени 13861 литра течни горива. От тях 3624 литра са автомобилен бензин, а 10237 литра са гориво за дизелови двигатели. На нарушителите са издадени 3 Наказателни постановления (НП) с наложени имуществени санкции в размер общо на 30 000 лв.     ", "date": "2019.12.19", "title": "От догодина дебнат по-строго за контрабандни горива"}
{"url": "https://www.actualno.com/celebrate/sv-mychenik-bonifacij-news_712226.html", "text": "      Св. мъченик Бонифаций бил роб на богата и знатна римлянка Аглаида. Бидейки християнин само по име, Бонифаций и господарката му живеели беззаконно, като постоянно нарушавали заповедите Христови и се предавали на своите страсти. Но веднъж у Аглаида се появило желание да има у себе се мощи от един пострадал за вярата. \"Ако получа желаното – казвала тя, - ще построя църква в името на светеца, който ще ми бъде ходатай и затъпник пред Бога.\" Тя повикала своя роб Бонифаций и му заповядала да отиде в източните страни, където имало силно гонение срещу християните. Дала му много пари за пътни разноски и за купуване на мощи, понеже езичниците, като знаели колко много християните ценят останките на светите мъченици, продавали ги за пари.      Бонифаций, като изслушал заповедта на господарката си, казал й със смях: \"А какво, госпожо, ако аз не намеря мощи и мене самия убият? Ще приемеш ли ти с чест моето тяло?\"   Аглаида сгълчала служителя си, загдето се шегува, когато би трябвало да благоговее пред светото дело; разкаянието за греховния живот се е пробуждало в нея. Угодно било на Бога да призове към Себе Си и Бонифация, и предприетото от него пътешествие да направи за него път на спасение. Като тръгнал, Бонифаций взел да размишлява за подвизите на св. мъченици, за благочестивия живот на истинските християни, а в същото време погледнал внимателно и в своята съвест. И какво тя му представила? – Живот греховен и нечестив. Бонифаций потреперал. Страх Господен се събудил в душата му, със сърдечно съкрушение той се каел за греховете си пред Бога и молел всемилосърдния Владика за помощ, за да изправи своя живот. Той постил и се молил през всичкото време по пътя. В такова състояние на духа пристигнал в килийския град Тарс. Това станало във време на Диоклетиановото гонение. Ежедневно тълпи християни били викани на съд и предавани на страшни изтезания и смърт. В същото време, когато Бонифаций със своите спътници влизал в града, народът на тълпи се трупал на един от площадите и гледал как убиват християни. Бонифаций гледал техния подвиг и сърцето му се разпалвало. Веднага той се хвърлил към тях и взел да ги прегръща, като викал гръмко: \"Велик е Богът на християните, Който дава сила на Своите раби!\" Той целувал нозете на светите мъченици, възхвалял ги, искал от тях да се помолят за него. Като видял това, съдията повикал Бонифаций и запитал кой е той.\r\n- Християнин съм – отговорил Бонифаций.  Съдията повторил своя въпрос. Бонифаций пак изповядал своята вяра. Тогава съдията започнал да го заплашва с изтезания, ако не се съгласи да се отрече от вярата си. Бонифаций обявил, че е готов да страда за името Христово. Започнали да го мъчат, а той се радвал и благодарел на Бога, че го удостоил да страда със светите мъченици. Жестоко го мъчили, а през нощта го затворили в тъмница.\r\nНа другия ден отново започнали разпитванията, увещанията и жестоките мъки. Но Господ видимо помагал на Своя служител и му облекчавал мъките от изтезанията. Бонифаций непрестанно прославял името Господне. Най-после съдията заповядал да му отсекат главата с меч. Бонифаций с молитва предал Богу душата си.\r\nВ това време спътниците чакали Бонифаций в страноприемницата и се чудели защо не идва. Като знаели неговия нетрезвен живот, те отначало не особено се безпокоели и помислили, че някъде той навярно пиянства и се весели. Минала нощта. На другия ден, като видели, че не се връща, отишли да го търсят по града, но напразно. На третия ден пак тръгнали да го търсят и питали всеки, когото срещали, не го ли е видял някой, като описвали неговата външност. Никой не могъл да даде за него сведения. Най-после те случайно се обърнали към брата на писаря, който присъствал при разследването на мъчениците. Той им казал: \"Вчера един чужденец много пострада за Христа и бе посечен с меч. Дали вие не търсите него?\"       Те описали какъв е той по външност. \"Като че ли прилича на оня, който вчера бе смъртно наказан\" – отговорил братът на писаря.\r\n- Не може да бъде – отговорили те. – Те навярно не знаеш тогова, когото ние търсим; нима един пияница и грешник ще отиде да страда за Христа?\r\n- По-добре сами идете да видите – отговорил им той. – Телата на смъртно наказаните още лежат на мястото, където бяха убити. Може би ще намерите вашия спътник.\r\nТе отишли и с изумление познали тялото на Бонифаций между телата на мъчениците. Досрамяло ги, че така оскърбявали тоя, който се удостоил със славна смърт за Христа. За петстопитн златни монети те купили от мъчителите измъченото тяло на своя другар и като го обвили в плащаница и помазали с благовония, го отнесли със себе си обратно в Рми. Когато се приближавали до града, Аглаида във видение чула ангелнски глас: \"Приеми тоя, който беше твой раб, а сега нам брат и съслужител, който ще бъде пацител на твоята душа и застъпник пред Бога за тебе!\" Аглаида дошла в ужас и излязла да посрещне връщащите се служители. Като узнала за станалото, тя с голяма чест приела тялото на мъченика, построила на негово име великолепна църква в околностите на Рим и като се покаяла за предишните си грехове, раздала имението си на бедни и започнала да живее при църквата в смирение, въздържание и голямо благочетие. Така прекарала тя 15 години и спокойно дочакала смъртта си.        ", "date": "2019.12.19", "title": "Св. мъченик Бонифаций "}
{"url": "https://www.actualno.com/books/silata-na-koga-postijimata-lekota-na-uspeha-news_1416950.html", "text": "      Изследването на доктор Майкъл Бреус, „Силата на кога”, помага на всеки от нас да се справи с грижите, да намери личния си баланс и да започне да постига успехите, които заслужава.      „Силата на кога” на доктор Майкъл Бреус – единствено по рода си изследване – променя всичко, което мислим, че знаем за успеха. Някои всекидневни въпроси са лесни: кое е най-доброто време да обядваме, да правим секс, да си вземем лекарствата? Други не толкова: кога да поискаме повишение на заплатата, кога да напишем роман? Стига само да открием своя хронотип, отговорите ще завалят сами.   Кога за последно сте се чувствали виновни, че колегите ви са по-продуктивни сутрин, докато на вас ви трябват няколко кафета, за да влезете в ритъм? А познато ли ви е чувството да знаете, че трябва да си лягате, защото ви очаква ранно ставане, но просто да не можете да усетите сънливост до малките часове?\r\nПовечето съвети как да бъдем успешни се фокусират върху това какво трябва да правим и как да го правим… но напълно пренебрегват най-важния въпрос – кога. Но нови изследвания доказват, че има правилно време за всичко, и то е строго индивидуално. Да знаете и разбирате кога функционирате най-добре, а и кога другите работят най-добре, ще ви позволи да придвижвате най-добрите си идеи, да сте креативни и отворени към нови предизвикателства.  В „Силата на кога” доктор Майкъл Бреус доказва, че е достатъчно само да работим в синхрон с вътрешния си часовник, за да подобрим значително и моментално чувството си на щастие и удовлетвореност, продуктивността си  и качеството си на живот. Но как да намерим своя ритъм?\r\n„Силата на кога” е уникална по рода си програма за следване на знаците и напипване на вътрешния хронометър, необходим за да се синхронизираме отново с естествения темп на тялото си. С помощта на минимални промени в дневната си рутина можем да започнем да слушаме тялото си, да намерим своя часовник и своя начин за справяне с ежедневието и да започнем да постигаме целите си. Искате ли просто и ясно решение, което изисква минимално усилие, но максимално ви доближава до щастието и успеха? Може би то не е просто непостижима химера.    ", "date": "2019.12.19", "title": "\"Силата на кога\" – постижимата лекота на успеха"}
{"url": "https://www.actualno.com/europe/konstitucionnijat-syd-v-slovakija-otmeni-strogata-zabrana-za-sociologicheskite-prouchvanija-news_1417133.html", "text": "      Противоречивият нов закон на Словакия, забраняващ проучванията на общественото мнение в рамките на 50 дни преди изборите, няма да се прилага за предстоящия вот през февруари, постанови съдебно решение в момент, в който президентът на страната се бори за отмяна на законодателството.      Парламентът на Словакия гласува през октомври да забрани публикуването на проучвания на общественото мнение повече от седем седмици преди деня на изборите - ход, който беше определен като \"безпрецедентен\" в Европа.   Либералният президент на Словакия Зузана Чапутова внесе предложение по-рано този месец, с което оспори забраната в Конституционния съд.\r\n\"Конституционният съд прие предложението на президента на Словашката република за по-нататъшно производство и отмени закона за предизборната кампания\", се казва в изявление на магистратите.  Чапутова заяви, че решението на съда е \"положителна стъпка в полза на правото на обществото да бъде информирано\".\r\nСловакия, страна с 5,3 милиона души, ще гласува на общи избори на 29 февруари. Преди това страната забрани проучването на общественото мнение за 14 дни преди гласуването.    ", "date": "2019.12.19", "title": "Конституционният съд в Словакия отмени строгата забрана за социологическите проучвания"}
{"url": "https://www.actualno.com/society/prognozata-za-vremeto-19-dekemvri-chetvyrtyk-news_1417112.html", "text": "      Днес над страната ще има разкъсана средна и висока облачност. На места в равнините и низините ще има и мъгла. Ще бъде почти тихо. Минималните температури, в повечето райони, ще бъдат между минус 1° и 4°, а максималните ще останат в широки граници - от 8°-10° в местата с по-трайна мъгла до 17°- 18° в по-високите части от страната, в София около 11°. Атмосферното налягане през деня ще се задържи почти без промяна - по-високо от средното за месеца, предаде Агенция \"Фокус\", позовавайки се на НИМХ.      Над Черноморието ще има разкъсана висока облачност, преди обяд на места по южното крайбрежие с намалена видимост. Ще духа слаб вятър, предимно от запад-югозапад. Максимални температури на въздуха: 14°-15°. Температурата на морската вода е 12°-13°. Вълнението на морето ще бъде 2-3 бала.   Над планините също ще има разкъсана седна и висока облачност, без валеж. Ще духа слаб до умерен южен вятър. Максималната температура на височина 1200 метра ще е около 15°, на 2000 метра – около 10°. \r\nВ петък ще се повишат сутрешните температури, дневните в Западна България слабо ще се понижат, а на изток, където ще духа слаб до умерен югозападен вятър, ще останат до 14°-16°. На отделни места в югозападните райони е възможно да превали слабо.  През почивните дни облачността ще бъде предимно значителна. В събота на отделни места, главно в западната половина от страната, а в неделя на много места ще бъде с превалявания от дъжд, над 1500 метра - от сняг. Вятърът ще се запази югозападен, в Източна България умерен и силен, и температурите ще останат високи. ", "date": "2019.12.19", "title": "Прогнозата за времето – 19 декември (четвъртък)"}
{"url": "https://www.actualno.com/america/policijata-v-sasht-razsledva-dali-njakoj-ne-e-vljazyl-v-doma-na-trymp-news_1417135.html", "text": "      Полицията разследва възможно проникване на територията на резиденцията на президента на САЩ Доналд Тръмп Мар-а-Лаго във Флорида, съобщи Miami Herald, цитиран от БГНЕС.      \"Тече разследване, ние работим по него\", гласят думите на представителя на полицията на град Палм Бийч Михаил Огродник. Той отказа да предостави каквито и да било подробности.   В тази резиденция Тръмп прекарва по-голямата част от почивните си дни и понякога е домакин на главите на други държави там, забавлявайки ги със съвместна игра на голф. Всъщност американският президент вече не живее официално в Ню Йорк и резиденцията му в Маями де факто е неговият дом. ", "date": "2019.12.19", "title": "Полицията в САЩ разследва дали някой не е влязъл в дома на Тръмп"}
{"url": "https://www.actualno.com/asia/vtoro-izvynredno-polojenie-v-avstralija-zaradi-pojarite-news_1417131.html", "text": "      Властите обявиха седемдневно извънредно положение в австралийския щат Нов Южен Уелс след като рекордна гореща вълна разпали безпрецедентни пожари, бушуващи из целия регион, предаде БГНЕС      Около 100 пожара горят от седмици в щата, като половината от тях не могат да бъдат овладени, включително \"мегапожарът\" край Сидни, заради който най-големият град в Австралия е обгърнат в мараня от токсичен дим.   Премиерът на Нов Южен Уелс заяви, че извънредното положение, второто обявено в щата от началото на сезона, се дължи на \"катастрофални метеорологични условия\". ", "date": "2019.12.19", "title": "Второ извънредно положение в Австралия заради пожарите"}
{"url": "https://www.actualno.com/starazagora/nov-protest-sreshtu-prezastrojavane-v-starozagorskija-kvartal-kazanski-snimki-news_1417095.html", "text": "      Живеещите в четири блока в старозагорския квартал \"Казански\" протестираха мирно срещу презастрояването в квартала си. Те преминаваха бавно през пешеходната пътека срещу бyл. „Цap Cимeoн Beлиĸи” 2б, която е преди кръговото на Руския пазар.      Протестът на 50-ината души с плакати „Не на незаконното строителство“ и „Искаме не строителни, а детски площадки“ продължи oт 18:00 дo 18:30 чaca и беше охраняван от полиция, която през няколко минути пропускаше автомобилния поток в някоя от двете посоки на движение. Хората прoтecтират cpeщy зaпoчнaлoтo cтpoитeлcтвo в двa пapцeлa, южнo oт блoĸовете 42 и 44 заради неспазване на Oбщия ycтpoйcтвeн плaн (ОУП) нa Cтapa Зaгopa. Те твърдят, че размерите на двете сгради по Πoдpoбния ycтpoйcтвeн плaн за застрояването на парцелите са двa пъти пo-гoлeми oт дoпycтимoтo пo OУП.   „He cмe cъглacни заради тaĸa нapeчeнитe \"гpeшĸи\" нa пpeдxoдния главен apxитeĸт нa гpaд Cтapa Зaгopa дa cтpaдaт нaшитe ceмeйcтвa\", аргументира протеста неговият организатор Кристиян Кунев. „Това нас ни притеснява, тъй като при положение, че са завишени многократно строителните показатели, не знаем дали ще издържи тази земна маса. Тези три метра, които ще ни делят от бъдещите сгради са изключително малко, няма никаква пожаробезопасност, ще ни засенчат, ще ни спрат въздуха\", допълни Кунев. \r\nХората заявиха, че не са против разширяването на града, но не и с цената на презастрояване. Притеснени са, че то може да доведе до пpoпaдaнe нa зeмнитe мacи в peзyлтaт нa гoлeми изĸoпни дeйности, както се случи наскоро в София, за щастие без жертви. Двата парцела, в които вече е започнало строителство, са купени от фирмата инвеститор от частни собственици.     „Отправяме апел към кмета Живко Тодоров и общинските съветници да ни подкрепят в тази кауза. Ако е необходимо, ще повторим и ще потретим мирното шествие, защото защитаваме нашите семейства. Искаме този град да бъде по-добър за деца ни, а не да ни спират слънцето и светлината“, заяви Кристиян Кунев. \r\nПрипомняме, че на последната си работна сесия предишният общински съвет реши с протести на хората от блоковете 32 и 33 в същия квартал, като замени парцела с два общински терена и доплати на инвеститора 30 хиляди лева. ", "date": "2019.12.19", "title": "Нов протест срещу презастрояване в старозагорския квартал \"Казански\" (СНИМКИ) "}
