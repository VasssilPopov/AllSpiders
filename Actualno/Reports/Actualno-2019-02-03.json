{"url": "https://www.actualno.com/society/naj-mnogo-bylgari-v-chujbina-ima-v-germanija-celi-416-hiljadi-news_719781.html", "text": "  Най-много български граждани живеят в Германия - 416 хиляди. Данните са на Министерството на външните работи на България за българите в чужбина, които са изпратени до сайта eurochicago.com.     За Турция са посочени 350 хиляди, за САЩ - 300 хиляди, за Гърция също 300 хиляди, за Испания - 250 хиляди, за Великобритания - 200 хиляди, за Италия - 120 хиляди, за Канада - 70 хиляди, за Австрия - 35 хиляди, за Молдова - 31 хиляди, за Кипър - 25 хиляди, за Чехия също 25 хиляди, за Южна Африка - 20 хиляди, за Швейцария - 12 хиляди, за Норвегия - 7 хиляди, за ОАЕ - също 7 хиляди, за Малта - 6 хиляди, за Полша - 4 хиляди, за Йордания - хиляда и пр.   За Франция числото е 60-80 хиляди, за Австралия - 10-15 хиляди, за Нова Зеландия - 3-5 хиляди.\r\nАко сравним новополучените данни с данните отпреди седем години (след предишното запитване до МВнР), ще видим, че през 2011 г. броят на българските граждани в Германия е бил само 74 869, а сега числото е над 400 хиляди и това е доста повече от САЩ, Гърция и Испания.  За 2011 г данните за Великобритания са 100 хиляди български граждани, за Франция - 30 хиляди, данните за Турция - 500 хиляди. Т.е., българските граждани във Великобритания са се увеличили за 7 години със 100 хиляди, тези във Франция с 30-50 хиляди, а тези в Турция са намалели със 150 хиляди.\r\nДанните за САЩ, за Гърция и за Испания са същите, както сега. Излиза, че за седем години няма никакви промени в броя на българските граждани в тези страни, което едва ли е така, се констатира в съобщението на eurochicago.com.   ", "date": "2019.02.03", "title": "Най-много българи в чужбина има в Германия - цели 416 хиляди"}
{"url": "https://www.actualno.com/crime/kradecyt-na-statujata-na-apolon-ostava-v-aresta-news_719792.html", "text": "  Крадецът на статуята на Аполон, която се намира до чешмите с минерална вода на Централната баня в София, остава в ареста, предаде репортер на БГНЕС.     38-годишният мъж няма лична карта и постоянен адрес, живял е в изоставена сграда на бивше столично кино. По тази причина то не поиска налагането на по-лека мярка от съда.   Престъпното минало на задържания Александър Иванов също оказа своето влияние. Оказа се, че в период от десет години той има шест присъди, като е излежал в затвора 2 години и половина. Прокуратурата смята, че ако бъде пуснат, Иванов може да се укрие и да извърши нови престъпления.", "date": "2019.02.03", "title": "Крадецът на статуята на Аполон остава в ареста"}
{"url": "https://www.actualno.com/society/novinite-naj-vajnoto-za-denja-3-fevruari-news_719801.html", "text": "   Редакционният екип на ви представя най-важните новини за изминалия ден, 3 февруари.       Прочети повече Депутатът от БСП обясни, че все още няма внесен сигнал до прокуратурата: \"В понеделник официално сигналът ще бъде внесен в ОЛАФ и специализираната прокуратура. Предоставих всички данни, които са ми известни в прокуратурата преди 2 дни. В понеделник внасяме в ОЛАФ и специализираната прокуратурата всички записи и данни\", уточни тя.   \"Във връзка с поредните \"разкрития\" на Елена Йончева - всички документи са предадени на прокуратурата, дал съм обяснения и вярвам на институциите и компетентните органи. За съжаление, партийната пропаганда употреби за собствени цели културата\", написа във Facebook министърът на културата Боил Банов след гостуване на Елена Йончева в bTV в предаването \"Тази събота и неделя\".      България е сред първите страни в Евросъюза по брой аптеки на глава от населението. Въпреки това, десетки хиляди българи нямат адекватен достъп до основни лекарства. Защо изпадаме в подобен парадокс? „Призивът ми към политиците е да си мерят повече думите. Ако тази конфронтация продължи, ще пречи на всеки, който победи на изборите”. Това заяви премиерът Бойко Борисов в Стара Загора, където откри реновиран надлез. 2-годишно дете падна от стълбищната площадка от 3-ия етаж в МБАЛ “Св. Анна” във Варна. В резултат на инцидента то се намира в изключително тежко състояние и ма опасност за живота му, предаде БГНЕС.     Изтеглянето на САЩ от Договора с Русия за ликвидиране на ракетите с малък и среден радиус на действие би могло да доведе до нова надпревара във въоръжаването, но също така ще позволи на Съединените щати да модернизират своя ядрен арсенал – цел, която беше заявена публично миналата година. Най-много български граждани живеят в Германия - 416 хиляди. Данните са на Министерството на външните работи на България за българите в чужбина, които са изпратени до сайта eurochicago.com. Най-малко шестима души загинаха, а 24 са сериозно ранени след като 9 вагона на експресен влак дерайлираха в североизточната част на Индия. Композицията е пътувала за Делхи. Инцидентът е станал в щата Бихар в 3.58 сутринта местно време, съобщи индийската полиция. Британската кралица Елизабет II и други видни членове на британското кралско семейство ще бъдат евакуирани от Лондон ако избухне бунт заради излизането на Обединеното кралство от Европейския съюз без споразумение.      ", "date": "2019.02.03", "title": "Новините: Най-важното за деня, 3 февруари"}
{"url": "https://www.actualno.com/politics/banov-dal-sym-objasnenija-i-vjarvam-na-kompetentnite-organi-news_719800.html", "text": "  \"Във връзка с поредните \"разкрития\" на Елена Йончева - всички документи са предадени на прокуратурата, дал съм обяснения и вярвам на институциите и компетентните органи. За съжаление, партийната пропаганда употреби за собствени цели културата\", написа във Facebook министърът на културата Боил Банов в bTV в предаването \"Тази събота и неделя\".     \"За съжаление, да бъде знаме на това прие да бъде някога уважаваната и харесвана журналистка г-жа Йончева. За съжаление, истината остава все по-сама и за това вина носим всички. Фалшивите новини, \"алтернативните факти\" вече ни давят\", добави той.    Тази седмица , който, по думите на Йончева, уличава Боил Банов в опит да спести сериозна сума за неустойки на фирмата изпълнител на ремонта на столичното Ларго.  \"Не съм професионален политик и може и да сгреша, но няма да коментирам всяко включване на БСП. Лъжите са много. За тях не е важна истината, а тази сглобена фалшива новина да се повтаря. Не е важно, че е лъжлива. Не е важно, че е сапунено-оперетна. Не е важно и че това е партията с исторически най-големи прегрешения към свободата на медиите и към свободата изобщо\", пише още Банов в профила си.", "date": "2019.02.03", "title": "Банов: Дал съм обяснения и вярвам на компетентните органи"}
{"url": "https://www.actualno.com/crime/2-godishno-dete-padna-ot-3-etaj-na-bolnica-vyv-varna-news_719790.html", "text": "  2-годишно дете падна от стълбищната площадка от 3-ия етаж в МБАЛ “Св. Анна” във Варна. В резултат на инцидента то се намира в изключително тежко състояние и ма опасност за живота му, предаде БГНЕС.     Детето е с тежка черепно-мозъчна травма и е настанено в детска хирургия. Лекарите се борят за живота му. На мястото има следователи и полицаи, районът е отцепен и текат следствени действия, въпреки че става въпрос за нелеп инцидент, обясниха от полицията.   Детето било с майка си на свиждане в болницата. Младата жена го пуснала и отклонила вниманието си буквално за миг, за да говори с някой, и то тръгнало по стълбите. Не е ясно дали се е спънало, но полетяло и паднало на пода във фоайето.", "date": "2019.02.03", "title": "2-годишно дете падна от 3 етаж на болница във Варна"}
{"url": "https://www.actualno.com/politics/den-3-bsp-prodyljava-da-ne-kazva-zashto-evrodeputatite-glasuvaha-da-ne-se-nakazva-korupcija-news_719798.html", "text": "  Дойде и неделя. Поредният ден без отговор, въпреки че днес имахме надежда, че депутатите от БСП ще намерят време да отговорят на питането ни от преди дни. Ние сме настоятелни и продължаваме да задаваме следния :      Твърдо вярваме, че все някога червената тишина ще бъде нарушена от патоса, така типичен за лидерите. Все някога, но кога?\r\nПредвид днешната реалност и очакваните нападки с оглед  въпроса ни, представяме няколко доказателства за неутралността ни:            ", "date": "2019.02.03", "title": "Ден 3: БСП продължава да не казва защо евродепутатите ѝ гласуваха да не се наказва корупция"}
{"url": "https://www.actualno.com/politics/borisov-shte-se-sreshtne-s-makedonskija-premier-zaev-v-sofija-news_719786.html", "text": "  Премиерът Бойко Борисов ще проведе среща с министър-председателя на Република Македония Зоран Заев, който е на посещение в София на 4 февруари. Двамата ще обсъдят развитието на сътрудничеството в различни сектори, проекти в сферата на инфраструктурата и транспорта, както и изпълнението на Договора за приятелство, добросъседство и сътрудничество.     В делегацията на министър-председателя Зоран Заев ще бъде министърът на културата на Република Македония Асаф Адеми. Той заедно с българския си колега Боил Банов ще поднесат венец пред бюст-паметника на Гоце Делчев в столичния парк „Борисова градина“ по случай 147-годишнината от рождението на революционера.   По време на посещението министрите на културата на двете страни - Боил Банов и Асаф Адеми ще подпишат “Програма за сътрудничество в областта на културата” между България и Република Македония.", "date": "2019.02.03", "title": "Борисов ще се срещне с македонския премиер Заев в София"}
{"url": "https://www.actualno.com/tennis/hotel-marinela-sofia-gord-domakin-na-chetvyrtoto-izdanie-na-sofia-open-2019-news_719815.html", "text": "  Хотел Marinela Sofia е горд домакин на четвъртото издание на Sofia Open 2019! Най-внушителното и дългоочаквано тенис събитие – турнирът Sofia Open 2019, стартира днес и ще продължи до 10 февруари.     Столицата ни ще бъде най-горещата тенис точка през идната седмица, а хотел Marinela Sofia впечатли своите гости с огромна тенис топка в човешки размер, която с поставянето си прикова вниманието и привлече десетки желаещи за снимка. В предстоящите дни носителят на три титли от \"Големият шлем\" и бивш номер 3 в света Стан Вавринка, бившият номер 6 Гаел Монфис и още шест звезди от топ 30 на световната ранглиста ще участват във вълнуващия тенис турнир. Стефанос Циципас, Карен Хачанов, Данийл Медведев, Роберто Баутиста Агут, Николоз Басилашвили, Фернандо Вердаско са част от имената, които ще бъдат гости на петзвездния хотел.\r\nЧаст от вече пристигналите звезди вече оставиха своя звезден автограф върху впечатляващата тенис топка, разположена на централно място до рецепцията. Сред първите бе първият шампион в София и световен номер 18 Роберто Баутиста Агут. Веднага след пристигането си в хотела се разписа и миналогодишният финалист Мариус Копил, който тази година ще срещне още в първи кръг Стан Вавринка. Емоциите и интересните случки в хотела на тенис звездите продължават.\r\nВ понеделник (04.02) в ресторант Bulgar ще се състои официалният коктейл на Sofia Open 2019, на който световните играчи, участници във внушителния турнир, ще се срещнат с официалния екип на организаторите на Sofia Open, дипломати, популярни лица от света на спорта и културата на България и фенове на тениса.  В по-късните часове Megami Club – Hotel Marinela ще посрещне ВИП гостите на официалното Players Party на Sofia Open.", "date": "2019.02.03", "title": "Хотел Marinela Sofia – горд домакин на четвъртото издание на Sofia Open 2019!"}
{"url": "https://www.actualno.com/europe/izdirvat-migranti-v-gryckata-chast-na-reka-marica-news_719784.html", "text": "  Мащабна спасителна операция в Гърция, съобщава AFP. Екипи на граничните служби издирват четирима мигранти, трима от които деца, изчезнали при опит да прекосят река Марица от Турция към Гърция.     Група от 12 души, натоварени в гумена лодка, са се опитали да прекосят реката, която е естествена граница между България, Гърция и Турция. 8 от мигрантите са успели да доплуват невредими до гръцка територия и са алармирали властите за изчезналите деца.   ", "date": "2019.02.03", "title": "Издирват мигранти в гръцката част на река Марица"}
{"url": "https://www.actualno.com/showbusiness/grigor-dimitrov-poseti-rilskija-manastir-v-kompanijata-na-svoi-blizki-snimki-news_719799.html", "text": "  Най-добрият български тенисист продължава да си е в родината и да се наслаждава на прекрасно време, прекарано със семейството му. Днес или най-късно вчера хасковлията е бил в Рилския манастир в компанията на майка си и баща си, разкри самият той със снимки, публикувани в Instagram.     На фотосите Григор изглежда щастлив и възхитен от видяното, а това се доказва от коментара му към снимките. \" Прекарах невероятно време, изследвайки Рилския манастир със семейството и приятели. България е пълна с толкова история и красота и искам да ги видя всичките. Къде трябва да отида следващият път\", написа тенисистът.\r\nКакто е известно, Димитров е с контузия, заради която пропуска турнира в Ротердам.    ", "date": "2019.02.03", "title": "Григор Димитров посети Рилския манастир в компанията на свои близки (СНИМКИ)"}
{"url": "https://www.actualno.com/curious/dneven-horoskop-za-4-fevruari-news_719826.html", "text": "        Това е ден, в който да помислите добре какво биха ви дали желанията ви. Поставете си реални цели, които ще допринесат за развитието ви. Този понеделник не започвайте нищо ново. Помислете какво имате за довършване или усъвършенстване и посветете изцяло на това.   Днес се опитайте да сте максимално търпеливи  и любезни. Изказаното недоволство днес няма да ви донесе очакваното удовлетворение.        Днес отделете известно време за вглъбяване, но не към собствените ви мисли и чувства, а към тези за на близките ви. Вашата положителна реакция към проблемите на другите ще ви даде повече, отколкото очаквате.  Днес отделете повече време за почивка. Денят ще е натоварен и ще ви е нужно повече време за възстановяване. Легнете си по-рано от обикновено.       Този понеделник няма да имате особено желание за подвизи, но от вас ще се очаква повече. Мобилизирайте ресурсите си и оправдайте очакванията. Този понеделник няма да ви е до работа. Може да се опитате да вкарате повече настроение в работния процес, но внимавайте да не прекрачите границата.    Това не е ден за задълбочени равносметки. Хвърлете един бърз поглед на миналото и се заемете само с едно нещо, което бихте искали да промените. През този ден заложете на добронамереността в общуването. Добро ви отношение може да ви даде дълго чакана информация. Днес не пренебрегвайте старите познанства. Очаква ви интересна среща. Може да получите много за себе си и бизнеса ви от нея.     Този ден прекарайте в мечти и фантазии за по-добро бъдеще. Колкото по-чисти са помислите ви, толкова по-голям шанс има те да се реализират. Този понеделник ще е изключително активен. Набавете си качествена храна, за да издържите на натоварването и се усмихвайте по-често.", "date": "2019.02.03", "title": "Дневен хороскоп за 4 февруари "}
{"url": "https://www.actualno.com/curious/sedmichen-horoskop-za-4-10-fevruari-news_719823.html", "text": "        През тази седмица е добре да се заемете с вашето морално усъвършенстване. Помислете добре върху приоритети си и кои от тях е необходимо да следвате. Срещите с приятели ще ви бъдат добър ориентир за това къде се намирате и колко още път трябва да извървите. Ако ви поканят на гости не отивайте с празни ръце. Малък подарък ще покаже отношение от ваша страна. В работата ще бъдете ценени и търсени за най-отговорните задачи. В личен план в края на седмицата ви очакват интересни срещи. Не пропилявайте времето си у дома. Това е седмица, която да посветите на текущи задачи. Много вероятно е да се опитате да хвърлите всичките си сили за прекалено амбициозна цел, за която не сте готови, а и обстоятелствата не са благоприятни. Сега наблегнете  и обърнете повече внимание на обстановката и отношенията в семейството ви. Помислете за приятна изненада за половинката ви, която да направите през почивните дни.   Настъпва време, в което да се погрижите за хармоничните отношения в семейството, а и в работата. Опитайте се да наблюдавате повече и да коментирате по-малко. Вашето търпение ще е ваш добър помощник. В четвъртък ще научите важна новина, от която ще зависят плановете ви за близките седмици. Ще имате сериозни шансове за успех,но ще трябва да проявите настойчивост и сериозни усилия.     Това е време,  в което да се обърнете към себе си. В работата ще имате сериозни успехи, което ще доведе до повишаване на репутацията ви. Не се колебайте да се заемате с отговорни и по-сложни задачи. Това е време, в което да се доказвате. В личния живот е добре да проявите повече търпение и разбиране към партньора ви. През почивните дни не си поставяйте неизпълними задачи.    Това е седмица, в която е най-добре да оставите нещата такива, каквито са. Особен в първата част на периода не се залавяйте за нови дейности. Има достатъчно неща, които чакат да бъдат завършени, така че не ги пренебрегвайте. В личния живот може да раздвижите нещата, като планирате пътуване на непознато за вас място. Може да си подарите  и един нестандартен уикенд, изпълнен с дейности, които до сега не сте правили. Тази седмица ще ви предложи някои изкушения. Вероятно ще получите предложение за нова работа. Проверете добре условията и не се подавайте на блестящи обещания и вашите собствени илюзии. Проверете добре за какво става въпрос и не се колебайте да се свържете с хора, които биха могли да ви дадат информация отвътре. В личен план не променяйте нищо. Действайте с добре познати прийоми, за да не създадете сложна ситуация, която да се чудите как да оправяте в последствие.   През тази седмица ще сте извънредно романтично настроение. Това може да не валидно за вашия партньор. Прекалените изисквания към него може да усложнят отношенията и обстановката точно преди празника на влюбените. Вероятно няма смисъл да си го причинявате, а не е сигурно дали не ви е замислил  изненада. Опитайте се да се справите с чувствата си по градивен начин. Не пренебрегвайте спортуването като начин за психическо разтоварване.    През тази седмица можете да постигнете много повече в сравнение с друг период. Най-важното е да изберете правилната цел и да не пропилявате времето си с действия, от които няма да има особена полза. Това важи, както за личния живот, така и за професионалния. В личен план в средата на седмицата плановете ви за близката седмица може да се променят драстично. Потърсете резервен вариант за действие, включващ много цветя, бонбони и бижу. В здравословно отношение направете поне един разтоварващ ден, свободен от сладко и газирано. Това е седмица, в която всичко ще се разрешава с лекота. Това не означава да оставите нещата на Съдбата, а да използвате възможността да се отървете от някои досадни задачи, които ви преследват със седмици. В личен план е добре да намирате повече време за контакт с близките ви хора, особено ако живеете далеч един от друг. През почивните дни дългите разходки ще са това, което ще ви помогне да се разтоварите след дългата работна седмица.    През тази седмица от основна важност ще бъдат ваши познанства и качеството на контактите ви. Погрижете се общуването да е на ниво. Направете така, че да чувате всичко и да вниквате в скритите послания на събеседниците си. В края на работната седмица може да се появи възможност за развиването на нов бизнес. Не му мислете много, а започнете да организирате нещата. Това е седмица, в която ще се почувствате спокойни и  щастливи. Имате нужда от това психическо разтоварване. В търсене на решение наличен проблем не разчитайте на чужди съвети. Това само може да обърка ситуацията. Вярвайте на себе си и на инстинктите си. Краят на седмицата ще ви даде възможност за промяна, която сте чакали отдавна. Седмицата ще е активна. Помислете как бихте могли да изиграете най-добре картите си. Важното е да не горите мостовете зад себе си. Възпитанието и усмивката може да помогнат повече от всяка заплаха или обида. Ако е възможно избягвайте конфликтните ситуации и ги подминавайте с пълно мълчание. Събития, свързани с изкуството ще допринесат за доброто ви настроение и моралния ви комфорт.", "date": "2019.02.03", "title": "Седмичен хороскоп за 4-10 февруари "}
{"url": "https://www.actualno.com/showbusiness/maraja-keri-pyrvata-jena-pjala-v-sauditska-arabija-sled-svaljaneto-na-zabranata-news_719820.html", "text": "  Марая Кери изнесе концерт в Саудитска Арабия. Американската певица се появи в черна, искряща рокля пред скандиращо огромно множество в Икономическия град Крал Абдула – мегапроект, създаден през 2005 година от тогавашния крал на страната.     Ди джей Тиесто и танцьорът Шон Пол бяха другите изпълнители на шоуто в града, който се намира на около 2 часа от Мека, предаде БГНЕС.   Марая Кери стана първата жена, която пее в Саудитска Арабия откакто беше премахната забраната за увеселителната индустрия и отменена половата сегрегация.\r\nПрез декември Енрике Иглесиас, Блек Айд Пийс и Дейвит Гена също бяха поканени да изнесат концерти в кралството след либералните реформи, извършени от саудитския принц Мохамед бин Салман.    Но решението на Марая Кери пее в Саудитска Арабия срещна остри критики от страна на правозащитници, които посочиха, че режимът не се отнася сериозно към защитата на човешките права. Като доказателство те посочиха продължаващите арести на жени-активистки, бруталното убийство на журналиста Джамал Хашоги в саудитското консулство в Истанбул и продължаващата кървава война в Йемен.   Според правозащитниците, тези концерти са опит от страна на режима да изглади международния си имидж, докато продължава и дори разширява репресиите в страната.    ", "date": "2019.02.03", "title": "Марая Кери - първата жена, пяла в Саудитска Арабия след свалянето на забраната"}
{"url": "https://www.actualno.com/balkani/chovek-zagina-pri-eksplozija-v-podgorica-news_719811.html", "text": "  Човек загина при днешната експлозия на автомобил в центъра на черногорската столица Подгорица, съобщава сайтът „Плюс инфо“. Директорът на Спешния център в Подгорица Нармин Абдич заяви, че в болница с изключително тежки наранявания. Лекарите са направили всичко по силите си, за да спасят живота му, подчерта той, цитиран от БГНЕС.     Според черногорските медии загиналият е 33-годишният Никола Чупич, който според полицията е бил свързан с престъпни кръгове в град Цетине. Бомбата е била поставена под автомобила на жертвата – „Тойота“ с регистрационен номер от Цетине. Според свидетели колата се е движела, когато е избухнала. Полицията в Подгорица е поела разследването и издирва извършителите на престъплението.   ", "date": "2019.02.03", "title": "Човек загина при експлозия в Подгорица"}
{"url": "https://www.actualno.com/society/prezidentyt-shte-nagradi-vlado-penev-i-mihail-belchev-news_719793.html", "text": "  На 4 февруари, понеделник, от 11.30 часа на „Дондуков“ 2 президентът Румен Радев ще връчи висши държавни отличия за заслуги в областта на културата и на образованието.     Държавният глава ще отличи с орден „Св. св. Кирил и Методий“ – първа степен театралния, оперен и телевизионен режисьор Бина Харалампиева, която за 35-годишния си професионален опит е реализирала повече от 100 постановки. Актьорът с множество роли в театъра, киното и телевизията Владимир Пенев ще бъде удостоен с орден „Св. св. Кирил и Методий“ - огърлие. Президентът Радев ще награди с орден „Стара планина“ - първа степен поета, композитор и режисьор Михаил Белчев.   Ученият и преподавател акад. Минчо Хаджийски ще бъде отличен с орден „Св. св. Кирил и Методий“ - първа степен за заслуги в областта на образованието и науката.", "date": "2019.02.03", "title": "Президентът ще награди Владо Пенев и Михаил Белчев"}
{"url": "https://www.actualno.com/europe/marija-gabriel-evroizborite-shte-sa-test-za-demokracija-news_719814.html", "text": "  Тези европейски избори ще бъдат тест за демокрацията заради мащабите, в които наблюдаваме феномена фалшивите новини. Той винаги е съществувал, но сега е различно заради бързината, с които се разпространяват и измеренията, които придобиват. Това заяви по bTV българският еврокомисар Мария Габриел.     „Какво се случва с фалшивите акаунти? Какво се случва с ботовете? Какво се случва с рекламата? За мен това са важни въпроси, които трябва да продължим да адресираме“, каза тя.   Габриел заяви, че предстои да бъде готов първия анализ по въпроса, който впоследствие ще стане месечен. Данните от него ще покажат в коя посока е постигнат напредък и в коя не.\r\n„Паралелно с това създаваме европейска независима мрежа от така наречените проверители на информация или фактчекъри. Днес фактчекъри има само в 11 държави-членки на ЕС. Искаме да направим така, че те заедно с учени и други специалисти да имат достъп до платформа за бързо споделяне на информация. Няма нужда да чакаме една фалшива новина, която е идентифицирана като така в Полша, да се разпространи в Италия, България или на други места“, посочи Габриел.  На въпрос дали ще бъдат по-защитени предстоящите избори за Европарламент през май от американските, Габриел отговори: „Това, което ни предстои е до март месец да бъде изградена система за ранно предупреждение. Органите, отговарящи за киберсигурността заедно с органите, отговарящи за защита на личните данни, ще работят в тясна координация, за да може максимално бързо да бъде споделяна атака, ако тя се зададе. Вече сме го предложили, предстои да стане оперативно“.\r\nНашето предложение е по време на европейските избори във всеки един момент, когато политическите партии използват данните, за да могат да правят анализи и да ориентират информационния поток, за да може да стигне до хората, това да става единствено и само със съгласието на европейския гражданин, добави Габриел.   ", "date": "2019.02.03", "title": "Мария Габриел: Евроизборите ще са тест за демокрация"}
{"url": "https://www.actualno.com/society/tir-blokira-pytja-za-dunav-most-2-news_719782.html", "text": "  ТИР се завъртя и блокира изцяло движението по международния път за Дунав мост 2. Инцидентът стана тази сутрин край монтанското село Белотинци, съобщава Нова тв.     Шофьорът на тежкотоварния автомобил пътувал в посока Видин, когато изгубил контрол над превозното средство и отнесъл голяма част от мантинелата. Най-вероятната причина е несъобразената с пътните условия скорост. Асфалтовата настилка в района тази сутрин е била хлъзгава и мокра. За щастие няма пострадали.", "date": "2019.02.03", "title": "ТИР блокира пътя за Дунав мост 2"}
{"url": "https://www.actualno.com/america/sasht-izprashtat-humanitarna-pomosht-na-venecuela-news_719809.html", "text": "  САЩ обявиха, че ще изпратят хуманитарна помощ на изпадналата в криза Венецуела в отговор на молбата на Хуан Гуайдо, който се обяви за временен президент, съобщава BBC. Опозиционният лидер миналия месец получи подкрепата на Вашингтон и повечето европейски държави, но решението му да се самообяви за държавен глава предизвика политическа криза в страната.     Президентът на Венецуела Николас Мадуро обвини опозиционера в опит за преврат. Той отхвърли американското предложение за хуманитарна помощ с мотива, че това е претекст за военна намеса на Вашингтон в страната му.   ", "date": "2019.02.03", "title": "САЩ изпращат хуманитарна помощ на Венецуела"}
{"url": "https://www.actualno.com/asia/vlakova-katastrofa-v-indija-ima-jertvi-news_719749.html", "text": "  Най-малко шестима души загинаха, а 24 са сериозно ранени след като 9 вагона на експресен влак дерайлираха в североизточната част на Индия. Композицията е пътувала за Делхи. Инцидентът е станал в щата Бихар в 3.58 сутринта местно време, съобщава индийската полиция, цитирана от БГНЕС.     Влакът се е движел с висока скорост, когато е станал инцидентът.\r\nЗапочнала е спасителна операция, а екипи се опитват да извадят заклещени във вагоните хора. Всички влакове по линията са спрени. Започнало е разследване за причините за катастрофата.   ", "date": "2019.02.03", "title": "Влакова катастрофа в Индия, има жертви"}
{"url": "https://www.actualno.com/society/promjana-v-dvijenieto-v-tunel-trajanovi-vrata-v-posoka-sofija-news_719816.html", "text": "  Утре – 4 февруари, от 9:30 ч. до 15:30 ч., движението в тунел „Траянови врата“ на АМ „Тракия“ в посока София ще се осъществява в изпреварващата лента поради ремонт на осветителната система, съобщиха от АПИ.     Ремонтните дейности ще се извършват при благоприятни метеорологични условия.   Необходимо е шофьорите да карат с повишено внимание и съобразена скорост, като спазват стриктно поставената сигнализация.\r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.  ", "date": "2019.02.03", "title": "Промяна в движението в тунел „Траянови врата“ в посока София"}
{"url": "https://www.actualno.com/tips/sigurnite-futbolni-prognozi-za-dnes-0302-news_719744.html", "text": "  Съботният ден беше категорично най-слабият в историята на на типстърския екип в . След 0 спечелени от 3 залога няма място за оправдания и грешки, затова ето ги и следващите предложения:       Тимът на Ним посреща Монпелие в пореден кръг от френската Лига 1.  Домакините от „Стад дьо Костиер” са в колеблива форма, редувайки победа и  загуба в последните си пет срещи. Монпелие пък има едно поражение в  последните си пет мача, но въпреки това е силно замесен в борбата за  европейските места.  Двата отбора никога не са се срещали на ниво „Лига 1” в историята си,  като в първата среща през този сезон Монпелие взе категоричен успех с  3:0 над опонента. Същевременно в последните си две гостувания Монпелие  не допуска поражение, а Ним е колеблив в представянето си на собствения  си стадион.\r\nИменно затова ви препоръчваме да се ориентирате към двойния шанс за  Монпелие (Х2), като коефициентът е повече от задоволителен – 1,48. : Равенство или Монпелие      Двата отбора се изправиха един срещу друг само преди четири дни, а победата бе за Селтик (2:0). Статистиката от мача бе далеч по-красноречива от крайния резултат: 21 на 1 удара в полза на Селтик и 69% владение на топката за тима на Брендан Роджърс. В по-предишния мач между двата отбора Селтик се поздрави с още по-категоричен успех - 6:0. \"Келтите\" също така са убедителни лидери в първенството на Шотландия и влизат като абсолютен фаворит в мача със Сейнт Джонсън. : Победа за Селтик (1.36 коефициент)       \"Нерадзурите\" изчерпаха мачовете, в които имат право да сбъркат срещу слаби отбори. Торино спечели срещу селекцията на Лучано Спалети, а преди това Интер направи 0:0 със Сасуоло. Болоня е един от най-слабите гости в лигата и Мауро Икарди и компания този път ще се отпушат и ще спечелят лесно срещата. В противен случай мястото на тима в топ 4 не изглежда никак сигурно. : Победа за Интер на коефициент 1.39\r\nОбщият коефициент, който се получава от 3-те предложения, е 2.79, като можете да се възползвате както от 15% увеличена печалба в сайта на Националната лотария, така и от 100% бонус първи депозит в 7777.bg. ", "date": "2019.02.03", "title": "Сигурните футболни прогнози за днес (03.02) "}
{"url": "https://www.actualno.com/tips/futbolni-prognozi-dyjd-ot-golove-v-tezi-3-interesni-macha-dnes-0302-news_719745.html", "text": "  След като съботният ден не беше особено успешен за , продължаваме в неделя с нови сили и нови предложения, а сега се насочете към мачовете, в които очакваме да валят голове:      16:05 часа: Лестър Сити - Манчестър Юнайтед\r\nЛестър ще се опита да вземе точки от поредния голям отбор в Англия, след като през седмицата изненада Ливърпул. \"Червените дяволи\" показват колебания в защита, но и много мощно нападение, което предполага към доста голове в мача в неделя следобед. В последните 9 мача Юнайтед не е вкарал 2 гола само в 1 случай, а в 6 от 9-те мача видяхме \"над 2.5 попадения\" в мачовете им. Очаквам подобно развитие и днес.   : Над 2.5 гола на коефициент 1,80    Манчестър Сити приема Арсенал в дербито на 25-ия кръг в английската  Висша лига. „Гражданите”, незнайно как, загубиха от Нюкасъл в изминалия  кръг, а това ще засили максимално атакуващата мощ за тима на Хосеп  Гуардиола срещу лондонския тим.    Въпреки това, не бива „топчиите” да биват отписвани, тъй като  нападението им не е по-малко зрелищно от това на опонента. Ман Сити е  най-резултатният отбор в лигата, докато Арсенал влиза в Топ 5 със  солиден актив. Именно заради това считаме, че тук ще има много голове.  Като вземем предвид проблемите на Арсенал в защита, то над 2,5 гола е  напълно реалистичен залог. За по-смелите дори препоръчваме да опитате и  над 3,5 гола в срещата (1,90 коефициент)  : Над 2,5 гола на Ман Сити – Арсенал (1,36).    Тези два отбора определено обичат да си бележат голове, като всяка една от последните пет срещи неизменно завършва с над 2,5 гола. Мачовете на Щутгарт обикновено протичат с много голове и в двете врати, а това е показателно и от последните шест мача на тима, в които само веднъж резултатът е бил под 2,5 гола (2:0). Фрайбург от своя страна бе въвлечен в цели 10 гола в последните си две срещи.   Над 2,5 гола (коефициент 1.95)\r\nАко решите да се доверите и на 3-те предложения,  ", "date": "2019.02.03", "title": "Футболни прогнози: Дъжд от голове в тези 3 интересни мача днес (03.02)"}
{"url": "https://www.actualno.com/society/prognoza-za-vremeto-3-fevruari-nedelja-news_719730.html", "text": "  Утре ще преобладава слънчево време с разкъсана средна и висока облачност. През нощта ще бъде предимно ясно, със слаб югозападен вятър в източната половина от страната.     Минималните температури ще са от 0 – 2° в северозападните райони до 6 – 8 на изток. В сутрешните часове в низините и котловините видимостта ще бъде намалена. Югозападният вятър ще се усили, ще е умерен, след обяд – временно силен. Максималните температури ще са предимно между 12 и 17°, по-ниски на места в Северозападна България.   Атмосферното налягане ще се повиши и ще е малко над средното за месеца. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ).\r\nНад Черноморието ще преобладава слънчево време. Временни увеличения на облачността ще има над южните райони, без валежи. Ще духа умерен, след обяд и силен южен вятър. Максимални температури от 12° в северните до 17° в южните райони. Температурата на морската вода е 6-7°. Вълнението на морето ще е 2- 3 бала.  Над планините ще е предимно слънчево, с разкъсана средна и висока облачност, но ще бъде доста ветровито. Ще духа силен, по високите и открити части – до бурен юг-югозападен вятър. Максималната температура на височина 1200 метра ще е около 9°, на 2000 метра – около 3°.\r\nВ началото на следващата седмица все още ще бъде доста по-топло от обичайното. В понеделник облачността ще е разкъсана, предимно висока и средна, по-значителна над Западна България. Вятърът ще отслабне. Във вторник над Дунавската равнина ще преобладава облачно и мъгливо време, на отделни места е възможно и да преръми. Над останалата част от страната ще има разкъсана облачност, предимно висока. Вятърът ще бъде от изток, по-късно през деня в източните райони - от изток-североизток и ще се усили. С него ще нахлува сравнително студен въздух и температурите ще започнат бързо да се понижават.   През нощта срещу сряда от югозапад ще завали дъжд, в планините над 1000 м - сняг. В сряда превалявания от дъжд ще има в по-голямата част от страната, на повече места и повече като количество - в Западна България.    ", "date": "2019.02.03", "title": "Прогноза за времето - 3 февруари (неделя)"}
{"url": "https://www.actualno.com/moresport/holandec-boksiral-sreshtu-mohamed-ali-spi-vyrhu-kartoni-v-karavana-v-kosharica-news_719735.html", "text": "  Легендарният холандски боксьор Руди Люберс, който през 1973 г. в Джакарта удържа 12 рунда срещу непобедимия Мохамед Али, мизерства без ток и вода при нечовешки условия в несебърското село Кошарица. Няма паспорт и пари да напусне страната и е принуден да води скотски живот далеч от родината си. Историята бе разказана от холандски медии и телевизия “България он ер”.     73-годишният мъж живее в стара каравана с тежкоболната си жена Риа. Спят на картони, но въпреки недоимъка и че са на предела на силите си, се грижат за 25 бездомни кучета. Руди Люберес попада в България преди 7 години след дълго митарстване по света, след като през 80-те излежава ефективна присъда в Португалия за трафик на дрога. Заради това не смее да се завърне в родината си. Излиза от затвора забравен и тръгва да скита по света. Така съдбата го отвежда в Кошарица край Несебър.   Местни разказват, че германец с къща в селото му дал подслон, но след като я напълнил с кучета, го изгонил. Така Люберс се озовал с жена си в ръждясалата каравана и започнал живота си от нулата. Кротки хора са, не са създавали проблеми, казват жители на Кошарица. За спасяването на Руди и Риа в страната на лалетата е организирана благотворителна акция за извеждането им от България, в нея вече са се включили стотици холандци.\r\nВ момента бившата звезда в бокса разполага само с шофьорска книжка, която е единствената му легитимация пред света. Преди време му откраднали паспорта и кредитната карта и така се закотвил в България. Казва, че харесва страната ни, но заради тежкото му положение иска да се върне в родината си. Синът му вече е в Кошарица, за да го прибере.  “С удоволствие бих останал в България, но помощта, която бих получил в Холандия, ще е по-добра”, казва Люберс. В историята на бокса името му ще се запише с това, че преди 46 г. пада от Мохамед Али по точки, а не е нокаутиран. След легендарния мач двамата стават приятели. Участвал е в две олимпиади през 60-те, а в Холандия 20 г. е непобедим на ринга.", "date": "2019.02.03", "title": "Холандец, боксирал срещу Мохамед Али, спи върху картони в каравана в Кошарица"}
{"url": "https://www.actualno.com/europe/spasiha-200-dushi-blokirani-v-avtomobilite-si-zaradi-losho-vreme-v-italija-news_719755.html", "text": "  Пожарникари спасиха 200 души, блокирани в автомобилите си заради лошо време на магистрала в Италия.     Силен снеговалеж парализира движението по магистрала А22. Образуваха се дълги колони от автомобили. Опашката на пътя, свързващ североизточна Австрия с Италия е достигнала 16 километра, заяви говорител на пожарната в провинция Болзано, Северна Италия.   Задръстването е било предизвикано от няколко коли, които не били подходящо оборудвани за зимните условия. Те поднесли и блокирали целия трафик, предаде БГНЕС.\r\nНаложило се е хората, които седели в колите си при минусови температури да бъдат спасявани от екипи на гражданска защита и пожарната. Няма жертви и пострадали.  В същото време в друг район на магистралата паднала лавина, но в този момент не е имало преминаващи автомобили.", "date": "2019.02.03", "title": "Спасиха 200 души, блокирани в автомобилите си заради лошо време в Италия"}
{"url": "https://www.actualno.com/balkani/jena-zagina-a-drugi-trima-dushi-izcheznaha-pri-incident-v-shkodrenskoto-ezero-news_719830.html", "text": "  Жена загина, а други трима души – включително съпругът и синът на жертвата, изчезнаха при преобръщането на малка туристическа лодка в Шкодренското езеро, на границата между Черна гора и Албания, съобщава AFP.     Лодката е превозвала туристи към църква, разположена на единия бряг на езерото. В нея са се намирали най-малко 8 души. Четирима от пасажерите са успели да доплуват невредими до брега. Не е известна националността на туристите. Към мястото на инцидента са изпратени спасителни екипи, а водолази претърсват езерото, в опит да намерят телата на изчезналите. Все още не е ясна причината за трагедията, но в района времето е било лошо.   ", "date": "2019.02.03", "title": "Жена загина, а други трима души изчезнаха при инцидент в Шкодренското езеро"}
{"url": "https://www.actualno.com/healthy/bolnicata-v-ovcha-kupel-e-na-zaguba-v-razmer-na-151-hil-lv-news_719750.html", "text": "  Националната специализирана болница за физикална терапия и рехабилитация в „Овча купел” регистрира текущ финансов резултат загуба в размер на 151 хил. лв., съгласно заверения от независим регистриран одитор годишен финансов отчет за 2017 г. Това заявява здравният министър Кирил Ананиев в отговор на депутатско питане за финансовото състояние на „НСБФТР\" ЕАД-София, предаде репортер на БГНЕС.     Общо финансовият резултат към 31.12.2017 г., отчитащ натрупаните печалби/загуби от минали години е в размер на -246 хил. лв. Общо приходите в края на 2017 г. са в размер на 1 677 хил. лв., а общо разходите достигат 1 828 хил. лв. Записаният капитал към 31.12.2017 г. е в размер на 89 хил. лв. и е намален спрямо 2016 г. с 454 хил. лв. съгласно Решение на Министерски съвет № 30 от 2017 г. Общо собственият капитал на „НСБФТР\" ЕАД към 31.12.2017 г. е 1 738 хил. лв., т.е. би могло да се обобщи, че дружеството не е декапитализирано, се казва в отговора на министър Ананиев.   Той посочва, че общо резервите в края на 2017 г. са в размер на 1 895 хил. лв., от които законовите резерви са 11 хил. лв., други резерви са в размер на 45 хил. лв., а резервът от последващи оценки е 1 839 хил. лв. Съгласно представените данни от лечебното заведение към 31.12.2017 г. просрочените задължения са в размер на 51 хил. лв.\r\nПо данни от представения предварителен индивидуален годишен финансов отчет за 2018 г. на \"НСБФТР\" ЕАД, гр. София, лечебното заведение отчита 1 703 хил. лв. общо приходи, при 1 866 хил. лв. общо разходи. В сравнение с предходната година през 2018 г. се наблюдава увеличение на общо приходите с 26 хил. лв., което показва стремежът на ръководството непрекъснато да се работи в посока повишение в приходната част чрез разширяване обема на предлаганите здравни услуги, уточнява Ананиев.  Той допълва, че по отношение разходната част се наблюдава тенденция за оптимизиране на разходите за външни услуги и други разходи, като се търсят варианти и за снижаване на разходите за материали.\r\nРазмерът на търговските и други вземания се запазва приблизително до нивото от предходната финансова година, а при паричните средства се наблюдава увеличение спрямо 2017 г. В резултат на предприетите действия ръководството на дружеството очаква подобряване на финансовите резултати през следващата финансова година, като чрез инвестиции в болничната инфраструктура се цели повишаване на качеството на предлаганите услуги, съответно подобряване на дейността на лечебното заведение, подчертава здравният министър.   Пълна информация относно финансовото състояние на \"НСБФТР\" ЕАД, гр. София, за 2018 г. би могла да се получи след представяне на окончателния, заверен от независим регистриран одитор годишен финансов отчет за разглеждания период, съответно при необходимост биха могли да се вземат коригиращи управленски решения. В заключение бих желал да уверя, че ръководството на Министерството на здравеопазването активно работи в посока стабилизиране на финансовото състояние на лечебните заведения и осигуряване на качествена здравна услуга на населението, заявява още Ананиев.    ", "date": "2019.02.03", "title": "Болницата в „Овча купел” е на загуба в размер на 151 хил. лв."}
{"url": "https://www.actualno.com/celebrate/sv-pravedni-simeon-bogopriemec-i-prorochica-anna-news_719498.html", "text": "  Четиридесет дни след раждането на Господа Иисуса Христа света Дева Мария донесла своя Младенец в Йерусалимския храм според Мойсеевия закон, който заповядвал, всяко първородно от мъжки пол да бъде посвещавано или представяно на Бога (Изх. 34:19-20, Чсл. 18:15-16). Това било установено за спомен на избавянето на израилските първородни от смъртта, която поразила всички египетски първородни от човек до добитък (Изх 12:29). Затова всеки първородин като собственост на Господа бил длъжен с определена от закона цена да бъде откупен. А след навършване на 40 дни от рождението майката на първородния принасяла в жертва на Бога агне. Ако майката е бедна, принасяла гургулица или два гълъба. На този закон смирено се подчинила и света Богородица.     По това време в Йерусалим живеел един благочестив старец на име Симеон. Той с вяра очеквал идването на Месия – Христос, защото му било обещано от Светия Дух, че няма да умре, докато не види Христа Господен...   Преданието разказва, че Симеон бил един от седемдесетте преводачи на старозаветния текст на Библията от еврейски на гръцки, които египетския цар Птоломей ІІ Филаделф (285-246 г. пр.Хр.) назначил с тази преводаческа задача. На Симеона се паднало да преведе книгата на пророк Исаия. И когато стигнал до глава 7 стих 14, помислил, че в еврейския текст има грешка, като е казано: \"Девица ще зачене и ще роди Син, и ще Му нарекат името Емануил\". Посегнал да поправи думата Девица, но ангел Господен го спрял: \"Писаното е точно, затова нищо не поправяй! Ти няма да умреш, докато не видиш с очите си изпълнението на тия думи\".\r\nСега по внушение на Светия Дух Симеон влязъл в храма, когато донясли Иисуса. Той Го взел на ръце и в пророческо вдъхновение извикал: \"Сега отпускаш Твоя раб, Владико, според думите си с миром, защото очите ми видяха Твоето спасение, което си приготвил пред лицето на всички народи, - светлина за просвета на езичниците и слава на Твоя народ Израиля!\" Йосиф и св. Дева се чудели на тия негови думи. А той, като ги благословил, обърнал се към Мария и казал: \"Ето, Този лежи за падане и ставане на мнозина в Израиля и за предмет на противоречия, и на самата тебе меч ще прониже душата, за да се открият мислите на много сърца\" (Лука. 2:25-35).  Тия думи, тогава не напълно ясни за ония, които ги чули, са ни обяснени чрез земния живот на Спасителя. Той дал на народите нов закон – закона на любовта и благодатта, но Самия Той и Неговото учение станали за мнозина предмет на спорове и противоречия. А пресвета Богородица по време на страданията и кръстната смърт на своя Син преживяла такава скръб, че действително меч пронизал душата й.\r\nОсвен св. Симеон, още и пророчица Анна познала в Младенеца Иисус обещания Месия – Христос. Анна, дъщеря Фануилова овдовяла млада, но не се омъжила втори път, а се посветила на служение на Бога, намирала се постоянно в храма и очаквала с твърда вяра идването на Спасителя. Като видяла Иисуса, тя започнала да слави Бога и да говори за Младенеца на всички, които очаквали избавление чрез Месия – Христос.   Христовата църква причислила Сретение Господни към дванадесетте велики празници в годината, а на другия ден след този празник чества паметта на свети Симеон Богоприемец и на пророчица Анна. Този празник, установен още в ранните векове на християнството, започнал да се празнува особено тържествено от времето на византийския император Юстиниан Велики (527-565 г.).     © Жития на светиите, Синодално издателство, 1991 година. ", "date": "2019.02.03", "title": "Св. праведни Симеон Богоприемец и пророчица Анна"}
{"url": "https://www.actualno.com/politics/borisov-politicite-da-si-merjat-poveche-dumite-news_719765.html", "text": "  „Призивът ми към политиците е да си мерят повече думите. Ако тази конфронтация продължи, ще пречи на всеки, който победи на изборите”. Това заяви премиерът Бойко Борисов в Стара Загора, където откри реновиран надлез.     „Оставям на другите - който иска да се заяжда, да прави компромати, всички избори сме ги минали в такава ситуация. Нека да покажат те какво са направили през годините”, заяви още Борисов, цитиран от Нова тв.   „Знаете колко важен проект е това за Стара Загора”, заяви кметът на града Живко Тодоров. По думите му движението по булеварда ще се облекчи значително, новото съоръжение ще е по-безопасно и за пешеходците, както и за велосипедистите, тъй като има и велоалея. Тодоров обясни, че всичко е изградено с европейски средства.\r\n„Политиката ни винаги е била да показваме това, което сме направили”, заяви премиерът Борисов. „Досега бях на аязмото, нямаше нито един, който да не каже, че е прекрасно направено. Това, което сме поели като ангажимент да изградим, ще го изпълним в пълен обем. На другите оставяме да критикуват, защото те няма какво да покажат, че са направили”, заяви Борисов.  ", "date": "2019.02.03", "title": "Борисов: Политиците да си мерят повече думите"}
{"url": "https://www.actualno.com/politics/joncheva-vse-oshte-ne-sme-vnesli-signal-do-olaf-i-prokuraturata-news_719763.html", "text": "  \"Не става дума за фрази, а за последователен разговор с колеги в кабинета. Водят се разговори с фирмата – съвсем ясно се казва \"дайте да ви опростим тези пари\". Аферата изглежда прекалено малко, но това е моделът Борисов. Това е схемата, по която функционира държавата\". Това заяви депутатът от БСП Елена Йончева пред bTV за , изнесен от БСП в сряда, станал известен като аферата \"Ало, Банов съм\".     Тя отговори на обвиненията, че не е представила разследване за корупция, а просто запис: \"Как запис? Ние предоставихме документи, които доказват всичко. Това е дононощна работа в екип. Нямаме съмнение, че това е запис, това са отделни фрази, където съвсем подробно се говори как да бъде измамена държавата. Това е варварство към държавата. Нямам съмнение за записа, той е афтентичен, но най-вече е такъв заради документите\".   Йончева отказа да коментира дали Ангел Ангелов е свидетелят, предоставил записа: \"Направен е  от човек, който е присъствал. Той е защитен свидетел. Той ще даде показания пред компетентните органи. Аз няма да издам нашия свидетел. Според правото няма значение кой е той или неговите морални качества, единствено важното е дали неговоте показания са истина\".\r\n Тя изключи вероятността да става въпрос за разчистване на сметка, чиято маша се явява тя.  \"Това, което говорят от ГЕРБ, Рашидов и , че са започнали съдебен процес – става въпрос за съвършено друг период и не Министерство на културата е инициатор на процеса, а Агенцията за държавен и финаносов контрол. Това е периодът от януари 2016-та година, след като вече изтича договора с фирмата. Ние говорим за година по-рано. Нямаме съмнения, че става въпрос за истински разговор\", обясни Йончева.\r\n\"На пръв поглед изглежда като обикновен случай, но това е продължението на \"Ало, Ваньо\". За 7 години тази корупция изпълни цялата държава. Всичко е сделки. В България проблемът не е корупцията, а големият грабеж\".   Депутатът от БСП обясни, че все още няма внесен сигнал до прокуратурата: \"В понеделник официално сигналът ще бъде внесен в ОЛАФ и специализираната прокуратура. Предоставих всички данни, които са ми известни в прокуратурата преди 2 дни. В понеделник внасяме в ОЛАФ и специализираната прокуратурата всички записи и данни\", уточни тя.    \"Ако Банов бъде заменен с друг човек, който също работи по тези схеми – няма да има смисъл. Ако къщата на вашия съсед е запалена, вие няма да кажете, че това е афера, а че е заплаха\", коментира тя по повод евентуална оставка на министъра културата Боил Банов.\r\nНе са водени разговори с мен да бъда водач на листата на БСП за евровота, съобщи Елена Йончева. „Смятам, че Сергей Станишев трябва да води листата, но това не зависи от мен. С него се чуваме по няколко пъти в годината и говорим предимно за децата”, допълни Йончева.", "date": "2019.02.03", "title": "Йончева: Все още не сме внесли сигнал до ОЛАФ и прокуратурата"}
{"url": "https://www.actualno.com/healthy/desetki-hiljadi-njamat-lesen-dostyp-do-lekarstva-v-bylgarija-news_719736.html", "text": "  България е сред първите страни в Евросъюза по брой аптеки на глава от населението. Въпреки това, десетки хиляди българи нямат адекватен достъп до основни лекарства. Защо изпадаме в подобен парадокс? Отговорът се опита да намери bTV.     България е на едно от първите места в Европа по брой хора, обслужвани от една аптека, или около 1800 души на аптека срещу около 4500 средно за съюза. Въпреки тези числа за нашата страна, в община Невестино около 3000 души пътуват чак до Кюстендил за медикаменти. Аптеката, която е обслужвала цялата община, от години е затворена.   Диабет, хипертония, склероза. Това са само част от заболяванията на 80-годишната Елинка Георгиева от село Друмохар. Тя живее сама, но не може да си купува лекарства, защото най-близката аптека е на повече от 20 километра. Дъщеря й й носи лекарства чак от Кюстендил.\r\nИ докато в общини като Невестино няма нито една аптека, само на една 50-метрова отсечка в София има 4. Картата, поддържана от Българския фармацевтичен съюз, показва нагледно концентрацията на аптеки в големите градове. „В малките места все повече аптеките се закриват и населението много трудно има достъп до терапията си”, каза Маргарита Грозданова от Българския фармацевтичен съюз.  Регистър на населените места без аптека няма – от Здравната каса обясняват, че не са длъжни да поддържат статистика за броя на гражданите без аптека, а от Здравното министерство отговарят, че в действащото законодателство не е уреден въпросът за пропорционално разпределение на аптеките.\r\nЗатова фармацевтите настояват за промени – аптеките да се откриват по демографски и географски критерии, за да имат всички достъп поне до основните лекарства. Има и други общини в страната с такива проблеми. Още по-голям е казусът с денонощните аптеки – такива няма дори в някои от големите градове.   ", "date": "2019.02.03", "title": "Десетки хиляди нямат лесен достъп до лекарства в България"}
{"url": "https://www.actualno.com/analysis/iztegljaneto-na-sasht-ot-dogovora-za-raketite-nova-nadprevara-vyv-vyoryjavaneto-news_719747.html", "text": "  Изтеглянето на САЩ от Договора с Русия за ликвидиране на ракетите с малък и среден радиус на действие би могло да доведе до нова надпревара във въоръжаването, но също така ще позволи на Съединените щати да модернизират своя ядрен арсенал – цел, която беше заявена публично миналата година.     Президентът Доналд Тръмп обяви в петък, че САЩ прекратяват задълженията си по Договора и от събота започват процес за изтегляне до шест месеца.\r\nНАТО подчерта, че съюзниците на САЩ \"напълно подкрепят\" оттеглянето на Вашингтон от пакта, тъй като Алиансът е съгласен с твърдението на Вашингтон, че руската система за крилати ракети 9M729 нарушава Договора.\r\nДен по-късно руският президент Владимир Путин също обяви оттеглянето на страната си и нарече решението на Вашингтон \"едностранно и напълно непровокирано\".  От години Съединените щати се оплакват от предполагаемите нарушения на Договора от страна на Москва. Но сега вече открито заговориха за шанса си да модернизират своите оръжия.   Когато Съединените щати представиха новата си ядрена политика през февруари 2018 година, те предупредиха, че планират да се сдобият с две нови оръжия: нов тип ядрена ракета, която ще бъде изстрелвана от подводници и нов тип крилата ракета с ядрена бойна глава, която обаче е в нарушение с Договора за ликвидиране на ракетите с малък и среден радиус на действие.\r\nТази нова ракета, която ще влезе в експлоатация само след десетилетие, ще бъде нарушение на договора, ако бъде въведена на въоръжение, обяснява Пентагона.    През годините винаги е било подчертавано, че програмата за научноизследователска дейност не е забранена от Договора, сключен с Москва през 1987 година.\r\nТака че от събота \"вече не сме обвързани с ограниченията му\", заяви Джони Майкъл, говорител на Пентагона.\r\nВоенният бюджет на САЩ за 2019 година предвижда средства за разработването на тази нова ракета със среден обсег и \"все още сме в етап на проучване\", допълни говорителят.   Всъщност, Пентагонът вече е подготвил своя отговор на руската ракета 9М729, която според Москва има обсег едва 480 километра. Но Вашингтон, подкрепян от съюзниците си в НАТО, казва, че руската ракета вече е била тествана на много по-големи разстояния.    Джефри Прайс от университета \"Джон Хопкинс\" твърди, че Договорът е в полза на САЩ, тъй като забранява всички ракети \"земя-въздух\" с обхват от 500 до 5 500 километра, а всичко изстреляно от подводница или спуснато от бомбардировач, просто не е включено в него.\r\n\"По този начин този документ лишава Русия от значими военни способности, чиито обсег и местоположение са стратегически предимства\", написа в Twitter бивш служител на Пентагона.\r\nСпоред данни от антиядрената група \"Съюз на загрижените учени\", в американския ядрен арсенал има 4600 ядрени оръжия, от които 1740 са готови да бъдат използвани по всяко време. Десетте подводници на американския флот, въоръжени с ядрени ракети, постоянно патрулират моретата, твърдят от организацията.   Русия има подобен брой ядрени бойни глави, но ядрените й подводници са в лошо състояние, както стана ясно след няколкото инцидента през последните години.\r\nКитай, който иска да отстоява военното си господство в Азия, също има ракети със среден обсег. Според експерти, 95% от китайските ракети биха нарушили Договора, , ако Пекин беше страна по него.\r\nМайкъл Крепон от \"Stimson Center\" смята, че \"се отправяме към нова надпревара в ядреното въоръжаване\".\r\n\"Всеки път, когато вашият национален бюджет за отбрана стане десет пъти по-голям от този на Русия и пет пъти по-голям от този в Китай, можете да си позволите надпревара във въоръжаването. Но надпреварата с оръжия обикновено не свършва добре: дори ако оставите конкуренцията за гърба си, сигурността ви е намаляла.\" Източник: AFP; Превод: БГНЕС; ", "date": "2019.02.03", "title": "Изтеглянето на САЩ от договора за ракетите - нова надпревара във въоръжаването?"}
{"url": "https://www.actualno.com/chronicles/roden-e-feliks-mendelson-bartoldi-germanski-kompozitor-news_719489.html", "text": "  Якоб Лудвиг Феликс Менделсон Бартолди е германски композитор от еврейски произход, диригент и пианист, роден на 3 февруари 1809 г. в Хамбург.     Роден е в богатото и интелигентно семейство на банкера от еврейски произход Авраам Менделсон, което често е посещавано от най-видните интелектуалци за онова време: Фридрих Хегел, Йохан Волфганг Гьоте, Карл Мария фон Вебер, Карл Целтел и др. Негов дядо е еврейският философ Мозес Менделсон, основател на движението Хаскала (Еврейско просвещение). Баща му и майка му Лия обаче приемат християнството и променят фамилията си на Менделсон Бартолди.   През младите си години Менделсон работи, като следва класическите традиции в музиката. На 20-годишна възраст Менделсон изпълнява за първи път „Матеус Пасион“ на Йохан Себастиан Бах – 80 години след смъртта на известния композитор.\r\nПрез октомври 1830 г. той предприема продължително турне из Италия. Неговата „Италианска симфония“ е вдъхновена емоционално от преживяното по време на пътуването.  След завръщането си през 1835 г. Менделсон става общински музикален диригент и създава Лайпцигската консерватория. Сборникът, известен като Lieder ohne Wort („Песни без думи“), състоящ се от 49 къси пиеси за пиано, композирани за начинаещи пианисти, е сред последните шедьоври, които Менделсон оставя на света.\r\nПрез 1838 г. се жени за Сесил Жанрено. Бракът му е нетипично спокоен в сравнение с другите композитори от този период. Творци като Шопен, Лист и Берлиоз биват силно повлияни от бурните си романтични връзки, докато Менделсон се наслаждава на семейната си идилия.   Умира в Лайпциг на 4 ноември 1847 г.    ", "date": "2019.02.03", "title": "Роден е Феликс Менделсон Бартолди, германски композитор"}
{"url": "https://www.actualno.com/tips/specialnite-futbolni-prognozi-za-nedelnite-machove-0302-news_719746.html", "text": "  Ето ги специалните за днес:      \"Гражданите\" допуснаха изненадваща загуба в предишния кръг, а сега нямат право на грешка. Момчетата на Хосеп Гуардиола трябва да бъдат напълно мобилизирани срещу Арсенал, ако искат да запазят шансовете си за титлата в Англия. Колебливата игра на \"небесносините\" в отбрана обаче може да им създаде неприятности, особено срещу резултатните нападатели на \"топчиите\". Освен това нито един от двамата вратари на Сити не е на линия за срещата, което допълнително създава проблеми за домакините. На този етап от сезона обаче те са далеч по-класният отбор, а в последните години \"гражданите\" властва непрестанно в този сблъсък. : Гол/гол и победа за Манчестър Сити (коефициент: 2.38)       Отборът на Интер среща Болоня в 22-ия кръг от италианската Серия А. Двата тима са стари познайници, а срещите на „Джузепе Меаца” обикновено отиват почти винаги са голови и от двете страни.    Категорично Интер е по-добрият отбор, като „росонерите” ще се опитат да се утвърдят на 3-ото място в калчото, докато Болоня е в зоната на изпадащите и е 18-и. Именно заради това считаме, че тимът на Лучано Спалети ще грабне трите точки, но същевременно ще допусне гол пред погледите на собствените си фенове. Прогноза: гол/гол и Интер. : Гол/гол и успех за \"нерадзурите\" (коефициент: 3.40)    В последните 4 мача \"виолетовите\" заиграха \"контра\" на филосфията си в последните няколко месеца. Отборът играе ужасно в защита, но вдъхновено в нападение и това се показа в поредицата от резултатни мачове, кулминирала с победата 7:1 срещу Рома за Купата. Очаквам головите мачове да продължат, противно на логиката, че двата отбора са задължителни \"ъндъри\". Удинезе е добър домакин и бележи редовно, но Фиорентина изглежда във форма, особено голова, а защитата на домакините не е достатъчно добра, за да спре серията от 3 мача, в които \"виолетовите\" вкарват по 3 и повече гола.\r\nПрогноза: Гол/гол и победа за Фиорентина (коефициент: 4.80)   Съветът ни е да избягвате да играете толкова в колонка, така че оптималният вариант е \"сингъл\" или в система. Ако все пак решите да се доверите и на 3-те предложения,  ", "date": "2019.02.03", "title": "Специалните футболни прогнози за неделните мачове (03.02)"}
{"url": "https://www.actualno.com/europe/britanski-ministyr-poiska-zabrana-na-mobilnite-telefoni-v-uchilishtata-news_719772.html", "text": "  Британският държавен министър на образованието Ник Гиб поиска забрана за използване на мобилни телефони в училище. Той заяви в интервю за вестник „Таймс“, че учителите наблюдавали как учениците идват на училище уморени и недоспали, защото почти цялото си свободно време прекарват в интернет.     Министърът поиска специални часове, в които децата да бъдат учени как да прекарват по-малко време пред мониторите, предаде БГНЕС.   Министерството на образованието в Лондон ще издаде специални препоръки, според които на учениците да бъде обяснена опасността от прекомерната употреба на мобилни устройства. Учениците също трябва да научат ползите от ограничаването на използването на мрежата и прекарването на повече време на открито, поясни министърът.", "date": "2019.02.03", "title": "Британски министър поиска забрана на мобилните телефони в училищата"}
{"url": "https://www.actualno.com/balkani/poreden-antipravitelstven-protest-v-syrbija-news_719754.html", "text": "  Поредна събота на антиправителствени протести заля Сърбия. Демонстрацията беше най-многолюдна в столицата Белград. Протестираха в Крагуевац, Пирот и Пожега, съобщава ТАСС.     Демонстрантите носеха плакати, на които беше написано „Настъпиха вълчи времена“, „Достатъчно лъжи и обещания, пенсионерите са гладни“ и „Върнете ни пенсиите“. Шествието в Белград започна традиционно от двора на Философския факултет и премина по улиците на столицата, а полицията спираше движението на автомобили, за да осигури безопасността на участниците в протеста.   Основен лозунг на протестите е „Един от пет милиона“, който се появи след изявлението на президента на Сърбия Александър Вучич, че той няма да допусне незаконно взимане на властта, дори и „протестиращите да бъдат 5 милиона“.\r\nСлед днешния митинг, активистите запалиха факли и оставиха кутии с писма до властта, в които обясняват защо протестират, предаде БГНЕС.  Този път към протестиращите се присъединиха и производители на малини, недоволни от изкупните цени на продукта им. В шествието участваха и преподаватели от Факултета по политически науки, които поискаха оставката на министъра на образованието Младен Шарчевич.\r\nПротестите в Сърбия се провеждат вече девета поредна седмица. Причината за началото им стана побой, нанесен на един от опозиционерите Борко Стефанович в град Крушевац. Опозицията обвини правителството в създаването на атмосфера на насилие и призова своите поддръжници да излязат на улицата.   ", "date": "2019.02.03", "title": "Пореден антиправителствен протест в Сърбия"}
{"url": "https://www.actualno.com/america/moshtna-burja-s-prolivni-dyjdove-navodni-kalifornija-news_719775.html", "text": "  Мощна буря с проливни дъждове и буреносни ветрове удари американския щат Калифорния, съобщава Си Би Ес нюз. Това е втората стихия, засегнала района за последните няколко месеца. Заради внезапните наводнения няколко ключови магистрали в щата бяха затворени. Огромни кални свлачища в районите, опустошени от пожарите, застрашиха жителите на няколко градчета, които трябваше спешно да се евакуират, предаде БГНЕС.     В Южна Калифорния водният стълб достигна 10 сантиметра и по-ниските части на щата са под вода. В по-високите планински райони пък вали сняг и пътищата са непроходими заради преспите и поледиците. В окръг Санта Барбара бяха регистрирани буреносни ветрове със скорост от близо 130 километра в час. На места заради скъсани далекопроводни жици и паднали дървета няма електричество.   Съобщава се и за няколко пътни инцидента заради хлъзгавите пътища, при които има най-малко една жертва и много пострадали.", "date": "2019.02.03", "title": "Мощна буря с проливни дъждове наводни Калифорния"}
{"url": "https://www.actualno.com/curious/evakuirat-elizabet-ii-pri-eventualen-bunt-zaradi-brexit-news_719766.html", "text": "  Британската кралица Елизабет II и други видни членове на британското кралско семейство ще бъдат евакуирани от Лондон ако избухне бунт заради излизането на Обединеното кралство от Европейския съюз без споразумение. В неделния си брой вестник \"Сънди таймс\", цитиран от БГНЕС пише, че има таен план на правителството за това.     В публикацията се отбелязва, че подобна мярка е предвидена още от времето на Студената война, когато Великобритания разглежда сериозно заплахата от нападение с ядрено оръжие от Съветския съюз. Изданието не съобщава къде точно ще бъде отведен британския монарх в случай на спешна евакуация.   \"Този план за спешна евакуация съществува от дните на Студената война, но сега той е преориентиран в случай на бунт заради Brexit\", Сънди таймс цитира свой източник в британското правителство.\r\nВеликобритания трябва да напусне Европейския съюз на 29 март тази година, след референдум, на който гражданите гласуваха в подкрепа на Brexit. На 15 януари Камарата на общините отхвърли Договора с ЕС за излизане Общността, договорен през ноември миналата година.  За да влезе в сила, сделката за Brexit трябва да бъде одобрена от британските законодатели, както и да бъде ратифицирана от всички страни от ЕС. Премиерът Тереза Мей вече заяви, че съгласно член 50 от Договора за Европейския съюз, Обединеното кралство ще напусне Европейския съюз без споразумение на 29 март, ако парламентът не го одобри. Според някои източници, повторното гласуване на договореното споразумение с Брюксел ще се проведе в британския парламент на 13 февруари.", "date": "2019.02.03", "title": "Евакуират Елизабет II при евентуален бунт заради Brexit"}
{"url": "https://www.actualno.com/sofia/tesni-i-razbiti-trotoari-v-sofija-do-koga-news_719752.html", "text": "  Тротоарите в София са тесни и разбити. Картината се допълва и от „иновацията” на Столичната община някои от тях да ги сподели с автомобилите, предаде репортер на БГНЕС.     Пример за безумно тесен и непрактичен е тротоарът, намиращ се отдясно, по ул. „Екзарх Йосиф” в посока от ул. „Г.С. Раковски” към ул. „Сердика”. По него майка с количка не може да премине безопасно и нормално, тъй като плочите не са разместени, а и изпотрошени. Така майките с колички трябва да слаломират между паркиралите автомобили.   В кварталите състоянието на тротоарите, където ги има, също е в плачевно състояние. На много места личат белезите на отминали отдавна ремонти на подземната комуникация. Наред с разбитите капаци, дърветата, със своите корени съдействат тротоарите на много места да са на вълни. Т.нар. нови тротоари в ж.к. \"Люлин\", които вместо с плочи се сдобиха с асфалт, пък са твърде тесни и по тях не могат да се разминат двама души.\r\nВсичко това е факт въпреки сумите, които общината задели през 2018 г. за ремонт на тротоарите в кварталите. Резултатите от изпълнение на програмата им са повече от трагични и затова е безсмислено, общинарите да питат защо хората не желаят да слязат от автомобилите си.  ", "date": "2019.02.03", "title": "Тесни и разбити тротоари в София - до кога?"}
{"url": "https://www.actualno.com/asia/papata-pristiga-na-istoricheska-vizita-v-oae-news_719776.html", "text": "  Папа Франциск се отправя на историческа визита в Обединените арабски емирства – първата на лидер на Римо-Католическата църква на Арабския полуостров, съобщава BBC. Светият отец се отзова на поканата на коронования принц на Абу Даби шейх Мохамед бин Зайед ал Нахиан да участва в междурелигиозна конференция.     Във вторник папата ще изнесе тържествена меса, която се очкава да бъде посетена от 120 000 души. Посещението на Франциск в арабската държава ще бъде следено отблизо заради военния конфликт в Йемен. Папата нееднократно е осъждал кръвопролитната война, в която е замесена и ОАЕ, която е част от водената от Саудитска Арабия коалиция.   Миналата година Светият отец отправи апел към международната общност да „положи усилия да спре влошаването на хуманитарната ситуация“ в Йемен. В ОАЕ живеят около 1 милион католици – основно от Филипините и Индия. Франциск нееднократно е посочвал Абу Даби като пример за религиозна толерантност, „земя, която е пример за съжителство, братство и място, където се срещат различни цивилизации и култури“.", "date": "2019.02.03", "title": "Папата пристига на историческа визита в ОАЕ"}
{"url": "https://www.actualno.com/balkani/moshtna-eksplozija-v-podgorica-ima-ranen-news_719778.html", "text": "  Един човек е с тежки наранявания след силна експлозия в черногорската столица Подгорица.     \"Има опасност за живота на един човек, който е настанен в реанимацията. Правим всичко възможно за спасяването му\", каза директорът на Спешния център в Подгорица Нармин Абдич пред държавната телевизия РТЦГ.\r\nИнцидентът стана в централната част на града.", "date": "2019.02.03", "title": "Мощна експлозия в Подгорица, има ранен"}
{"url": "https://www.actualno.com/pernik/pernik-s-prosrocheni-zadyljenija-za-nad-12-5-mln-lv-news_719773.html", "text": "  Общо просрочените задължения на община Перник към 31 декември 2018 година са 12 556 077 лева. Детайлната разбивка показва, че по текущи разходи задълженията са над 9,5 млн. лева, по заеми близо 2,8 млн. и капиталови разходи 272 000 лева.     130 290 просрочени задължения са държавни, а 9 694 500 местни. Това става ясно от писмен отговор на министър Владислав Горанов за финансовото състояние на общината, предаде репортер на БГНЕС.   От отчета за касовото изпълнение на бюджета и на сметките за средствата от ЕС става ясно, че приходите на Перник са 21 475 612 лв., а 15 338 лв. са средства от Брюксел.\r\nВ отговора до депутата Станислав Владимиров се уточнява, че показателите за финансовото състояние на общините се изчисляват след събиране на необходимата информация от окончателните годишни отчети за касовото изпълнение и оборотните ведомости на общините за 2018 г.  Отчетите трябва да бъдат представени до 22.02.2019 г., след което предстои обработка на информацията и изчисляване на показателите за финансовото състояние на общините.", "date": "2019.02.03", "title": "Перник с просрочени задължения за над 12, 5 млн. лв. "}
{"url": "https://www.actualno.com/europe/avtobus-s-deca-se-preobyrna-v-rusija-ima-raneni-news_719771.html", "text": "  Седем души, включително четири деца, загинаха, след като пътнически автобус се преобърна близо до руския град Калуга, разположен на около 200 километра южно от Москва, съобщава Ройтерс, цитирана от БГНЕС. При инцидента са ранени други 30 души.     Превозното средство с 48 души на борда, голяма част от които деца, се преобърнало заради хлъзгав път и несъобразена скорост край село Извеково. Местните власти съобщиха, че децата пътували от Смоленск за Калуга, където трябвало да участват в танцов фестивал.   ", "date": "2019.02.03", "title": "Автобус с деца се преобърна в Русия, има ранени"}
