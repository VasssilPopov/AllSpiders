{"url": "https://www.actualno.com/society/novinite-naj-vajnoto-za-denja-2-noemvri-news_703876.html", "text": "  Редакционният екип на ви представя най-важните новини за изминалия ден, 2 ноември.      Жители на Казанлък излизат на протест срещу движението на каруци в града. Недоволството идва ден след ареста на трима каруцари, причинили тежка катастрофа на 27 октомври. При инцидента загинаха двама младежи - момче и момиче, на 22 и 23 години.    Около 300 лева ни струва тазгодишната подготовка на масовите автомобили за зимния сезон. В сумата са включени разходи за подмяна на антифриз и гуми, нов акумулатор, принадлежности и резервни крушки пише „Монитор“. Няма да има предоговаряне на коалиционните отношения в управлението. Това заяви председателят на парламентарната група на ГЕРБ Цветан Цветанов. Според него на срещите на коалиционния съвет се отчита напредък по изпълнение на управленската програма.     С влизането на Сърбия в Европейския съюз, той ще стане по-силен. Това каза премиерът Бойко Борисов на пресконференция след четиристранна среща на високо равнище в резиденция \"Евксиноград\" между България, Гърция, и Сърбия. „Четиристранните срещи между България, Гърция, Румъния и Сърбия се превърнаха в институция, направихме важни крачки напред”. Това каза гръцкият премиер Алексис Ципрас след четиристранната срещата в резиденция „Евксиноград“.    Масово в общините в България има превишаване на допустимата норма на фини прахови частици (ФПЧ). В някои общини превишението от пределната норма (50 µg/m3) е фрапиращо като брой пъти през годината – например Видин и Монтана. Но превишение от над 35 пъти годишно прави почти всяка по-голяма община. Това пише в пуснатия за обществено обсъждане проект на Национална програма за подобряване качеството на атмосферния въздух (2018 – 2024 г.).   Едва ли някой се е учудил, че един от най-дълго издаваните ежедневници у нас - вестник \"Стандарт\", прекратява ролята си на ежедневник. Вестникът вече ще бъде издаван само като седмичник всеки петък в брой от 64 страници. Освен това изданието ще се опита да се превърне в онлайн медия. Нещо се прави на тъмно, нещо се прави изненадващо, нещо се прави зад гърба на гражданите. И още по-драматично е това, когато се отнемат права без изобщо да те информират за това и няма как да остана безразлична, заяви Мая Манолова. \"Скоро ще е възможно да се пътува от по линията Бургас - Истанбул с ферибот\", заяви генералният консул на Турция в Бургас Нурай Иньонтепе в отговор на въпрос на Actualno.com как страната му ще се справя с туристическия поток заради срива на лирата. Строителен работник загина при инцидент по време на ремонт на сграда в Провадия, съобщиха от Окръжната прокуратура във Варна, предаде БГНЕС. Стената е паднала и го е затрупала. Семейство от Добрич вече са родители на тризнаци в резултат от успешно приключена ин витро процедура, финансирана със средства на Център за асистирана репродукция /ЦАР/. ", "date": "2018.11.02", "title": "Новините: Най-важното за деня, 2 ноември"}
{"url": "https://www.actualno.com/europe/merkel-shte-napravim-vsichko-za-postigane-na-sdelka-po-brexit-news_703892.html", "text": "  Германия ще направи всичко възможно за постигането на споразумение за излизането на Великобритания от Евросъюза, заяви германският канцлер Ангела Меркел.     На съвместна пресконференция с полския премиер Матеуш Моравецки тя каза, че двамата са обсъдили евроепейски въпроси. „Обсъдихме европейски въпроси, намираме се пред лицето на сериозни предизвикателства“, каза Меркел.“ В близките дни, а на нас не ни останаха много, имаме намерение да намерим път към справедлива процедура за излизането на Великобритания от ЕС. Това означава, че ни е необходимо споразумение за Брекзит.“ Освен това, допълни Меркел, страните трябва да съгласуват „бъдещите политически отношения“ между ЕС и Великобритания. „Германия и Полша биха искали това да са добрли, приятелски отношения.“   „Колкото по-бързо се сключи споразумение за Брекзит, толкова по-добре. Но до последния момент ние ще се стараем такова споразумение да се сключи“, подчерта германският канцлер, цитиран от БГНЕС.\r\nНа свой ред Моравецки подчерта, че интересите на Полша и германия са за „запазване силните икономически и политически връзки с Великобритания“. „Ние сме длъжни да разработим формулата за добро сътрудничество след излизането на тази страна от ЕС“, каза той.  Моравецки допълни, че в същото време Берлин и Варшава подчертават сътрудничеството със САЩ както в рамките на НАТО, така и в други международни организации. „За нас е важно трансатлантическата общност да гарантира стабилност, мир и спокойствие на нашите граници.“   ", "date": "2018.11.02", "title": "Меркел: Ще направим всичко за постигане на сделка по Brexit"}
{"url": "https://www.actualno.com/business/nestle-povishava-usilijata-si-v-spravjaneto-s-plastmasovi-otpadyci-i-zamyrsjavaneto-news_703893.html", "text": "  На 29 oктомври тази година \"Нестле\" обедини усилията си с други бизнес организации и правителства с подписването на Глобалния ангажимент за нова икономика на пластмасата (\"Глобалният ангажимент\") на конференцията \"Нашият океан\" в Бали, Индонезия.     Глобалният ангажимент е инициатива на Фондацията \"Елън МакАртър\" и Програмата на ООН за околната среда. Целта му е да преосмисли бъдещето на пластмасите, като прилага принципите на кръговата икономика, в които пластмасите никога не се превръщат в отпадък. Глобалният ангажимент представлява мощна рамка за съвместна работа по решения, които се отнасят до първопричините за отпадъците от пластмаси и замърсяването. Изпълнителният директор на \"Нестле\" Марк Шнайдер заяви: „Глобалният ангажимент е първата стъпка от спешната промяна, необходима ни за да преминем от линейна към кръгова икономика. Надяваме се чрез предприетите действия да се превърнем в добър пример. Ще направим каквото е нужно, за да гарантираме, че нито една от нашите опаковки, включително пластмасовите, би попаднала в околната среда.”  Нестле осъзнава необходимостта от предотвратяване на отпадъци от опаковъчния материал. Това  стои зад поставената цел компанията да направи 100% от опаковките си рециклируеми или повторно използваеми до 2025г. За постигането ѝ, \"Нестле\" предприема редица проекти за научноизследователска и развойна дейност.\r\n\"Нестле\" продължава да играе активна роля в разработването на добре функциониращи схеми за събиране, сортиране и рециклиране в държавите, в които оперира.", "date": "2018.11.02", "title": "Нестле повишава усилията си в справянето с пластмасови отпадъци и замърсяването"}
{"url": "https://www.actualno.com/burgas/kazahstanec-e-zadyrjan-v-burgas-za-iztochvane-na-1-mln-dolara-news_703900.html", "text": "  Постоянен арест за 26-годишен гражданин на Казахстан постанови съдът в Бургас. Максим Леонтиев е търсен от властите в Казахстан. Обвинението срещу младия мъж е за присвояване на огромна сума от от дружество, в което той бил служител преди години.     Леонтиев е арестуван докато подавал в Миграционната служба документи за постоянно пребиваване у нас. Той живеел в страната ни, заедно със съпругата си и двете си деца от януари тази година.\r\nПо предварителна информация престъплението, за което Леонтиев се разследва, е извършено през 2012 г.\r\nОкръжният прокурор Георги Чинев уточни, че засега няма пристигнали документи от властите в Казахстан. Това трябва да стане в срок до 40 дни. Мярката задържане под стража може да бъде обжалвана пред Апелативния съд на 9 ноември.  Любопитен е фактът, че Леонтиев е задържан у нас шест години след присвояването. Тогава е бил едва на 19 години, припомни Георги Чинев.    ", "date": "2018.11.02", "title": "Казахстанец е задържан в Бургас за източване на 1 млн. долара"}
{"url": "https://www.actualno.com/ruse/zaedno-s-rumynija-opitvame-da-zasilim-religioznija-turizym-news_703879.html", "text": "  Разрастването на религиозния туризъм е обусловено от съвременните тенденции в стила на живот в туристически контекст. Все повече хора се стремят към добро здраве и завидна физическа форма чрез туризъм, но бързо нараства и броят на желаещи да обвържат пътуването си с така наречената духовна сцена. Глобализацията от своя страна води до комерсиализация на свързаните с религията пътувания, превръщайки ги в стока на пазара.     Масовизирането на религиозния туризъм и превръщането му в обект на туристически бизнес предизвикват разговори за неговата същност, особености, условия за развитие и правила за осъществяване. Туризмът позволява на хората да си починат от ритъма на ежедневието, давайки им възможност да осмислят своето собствено съществуване и това на другите от различни гледни точки.   Религиозният туризъм в България далеч не е изчерпал потенциала си за развитие, но не е модерен като тема за разговор в обществото. Ако все пак желаем да бъдем дестинация с достойно място на картата на международния религиозен туризъм, следва да оценим и подобрим условията за религиозни туристически пътувания в страната.\r\nВ тази връзка в 6 области от Северна България - Видин, Монтана, Враца, Плевен, Велико Търново и Русе и в три от Румъния - Долж, Мехединци и Олт, започва проучване на възможностите за религиозен туризъм по проект от трансграничното сътрудничество между Румъния и България. Целта е да бъдат създадени условия за увеличаване на дестинациите за поклонници и на броя на нощувките в манастирските комплекси.  Идеята се осъществява по проект \"Трансгранично религиозно наследство\", който ще е основата на съвместна стратегия за насърчаване на развитието на религиозния туризъм и разнообразяване на маршрутите от двете страни на европейската водна артерия. Ще бъде създадена електронна платформа за пилигрими, мобилно приложение за смартфони, показващо религиозния маршрут. По места ще се организират семинари за представяне на резултатите. При завършване на проекта ще се създаде документален филм за обектите и нематериалното религиозно наследство. Проектът се осъществява от Фондация за регионално развитите Видин в партньорство с Университета в Крайова и е по програма ИНТЕРРЕГ Румъния - България - в продължение на година и половина.   ", "date": "2018.11.02", "title": "Заедно с Румъния опитваме да засилим религиозния туризъм"}
{"url": "https://www.actualno.com/europe/viorika-dynchila-pregovorite-za-chlenstvoto-na-syrbija-v-es-shte-bydat-uskoreni-news_703898.html", "text": "  „Сигурни сме, че преговорите за членството на Сърбия в ЕС ще бъдат ускорени и ще се развиват все по-добре и че всички необходими критерии ще бъдат изпълнени. Това каза на пресконференция премиерът на Румъния Виорика Дънчила след четиристранната среща на високо равнище между България, Гърция, Румъния и Сърбия в резиденция „Евксиноград“ във Варна, предаде „Фокус“.     „Искаме Дунава да остане важен транспортен коридор между Запада и Изтока на Европа. По отношение на транспорта, потвърдихме съгласието на Румъния да се създаде работна група, която да разгледа предпроектните възможности за изграждането на магистрали, нови мостови съоръжения на Дунава между Румъния и България.  Президентът Вучич ни представи предизвикателствата, с които се среща Сърбия и всички се надяваме тези предизвикателства да бъдат преодолени бързо и с успех“, заяви Дънчила.\r\nТя поздрави България за успешното приключване на нейното председателство, а също така и за откриването на две преговорни глави със Сърбия по пътя за членството ѝ към ЕС.  „Развиваме ме много добре отношенията си с тези страни. Надяваме се, че и в бъдеще тази тенденция ще продължи, така че да развием потенциала, който предлагат нашите икономики. Проектът, който засяга високоскоростния път между Тимишоара и Панчево вече е разгледан на политическо равнище и сме убедени, че в скоро време ще бъде реализиран. Изграден е графикът за техническото изграждане на пътя и сме на прага на предпроектното проучване“, допълни тя и изрази надежда през 2021 г. проектът с Тимишоара да бъде довършен. Според нея той ще даде възможност за развиването на контактите и за усилването на туристическия поток.\r\n„Гърция е стратегически партньор за Румъния. Ние искаме да задълбочим и за в бъдеще нашия диалог и двустранното ни сътрудничество, както и на регионално и европейско равнище. Изтъкнах, че имаме общи възгледи за дневния ред на ЕС, както и по отношение на предизвикателствата на регионално равнище. Що се отнася за развитието на нашите икономически връзки, подчертахме възможността и тенденцията за увеличаване на стокообмена между двете страни и за разширяване и разнообразяване на сътрудничеството в секторните политики между двата народа. Обсъдихме и ситуацията на румънското малцинство в Гърция, което има 55 000 души“, обясни Дънчила.    „Що се отнася до сътрудничеството на Румъния и Израел, ние сме заинтересовани в максимална степен да развием съществуващия потенциал в икономиката. Добър пример са напредналите преговори за партньорството в областта на информационните технологии. Друг важен въпрос беше и обсъждането на бъдещето на ЕС“, каза още тя.", "date": "2018.11.02", "title": "Виорика Дънчила: Преговорите за членството на Сърбия в ЕС ще бъдат ускорени"}
{"url": "https://www.actualno.com/starazagora/mladen-marinov-karucite-sa-problem-navsjakyde-news_703888.html", "text": "  “Каруците са проблем навсякъде, дори и в столицата, затова във връзка с промените в  Закона за движение по пътищата и в общински наредби да се помисли как да се регламентира движението им и в определени части от урбанизираната територия да се забрани движението на такива превозни средства.“ Това заяви в Стара Загора министърът на вътрешните работи Младен Маринов по повод организираните в Казанлък протести и искането да се забрани движението на превозни средства с жива тяга по републиканските пътища. Днес той беше на среща с областния управител Гергана Микова и кметовете на общини в Старозагорска област. Маринов заяви, че е решил първата му такава среща като министър да бъде в Града на липите заради случаите на оказване на съпротива и действия срещу МВР служители, включително и пострадали, напоследък.     На срещата са обсъждани проблеми, свързани с противодействие и превенция срещу престъпността. Обърнато е внимание и на конкретните случаи в Гълъбово и Мъглиж. Припомняме, че и в двата града при сблъсъци с представители на ромската общност имаше пострадали полицаи.   Обсъждана е и темата за разширяване на системата за видеонаблюдение в малките населени места. “Защото това е бъдещето, дава повече възможности за превантивни действия и компенсира липсата на полицаи”, обясни министърът. Той не смята, че непрекъснатите законодателни промени са решение на проблемите. “Привърженик съм да видим с действащите закони какво може да се направи. Хората трябва да свикват с тези закони и честата им смяна не води до решаване на проблема”, категоричен е Младен Маринов.", "date": "2018.11.02", "title": "Младен Маринов: Каруците са проблем навсякъде "}
{"url": "https://www.actualno.com/burgas/nov-digitalen-kabinet-i-sporten-salon-bjaha-otkriti-v-tyrgovskata-gimnazija-v-burgas-news_703860.html", "text": "  Мажоретки, ученици в спортните екипи, учители, гости, отпразнуваха заедно новите придобивки за Търговската гимназия в Бургас. Министърът на финансите Владислав Горанов и кметът Димитър Николов откриха дигитален кабинет и спортен салон. Училището има спортни постижения, а сега ще може да бъде и домакин на регионални съсътезания, защото новото игрище го позволява.     „С вас можем да си говорим на един и същи език, защото сме икономисти. Търсете баланс между учението и спорта, за да успеете. И винаги да ви излизат сметките“, посъветва децата министър Горанов.   Реконструкция на образователната и спортната инфраструктура на бургаската гимназия е реализирана по проекта на Община Бургас \"Подобряване качеството на професионалното образование чрез модернизация на образователната инфраструктура\".\r\n\"След като директорът на гимназията Павел Чепов подготви един наистина много амбициозен и качествен проект, ние го подкрепихме, защото бургаската Търговска гимназия всяка година ни дава поводи за гордост с успехите на своите възпитаници, както в сферата на образованието, така и на спорта\", заяви кметът Димитър Николов.  Най-щастливи бяха учениците - бъдещи мениджъри, за които денят освен всичко друго беше и не учебен.", "date": "2018.11.02", "title": "Нов дигитален кабинет и спортен салон бяха открити в Търговската гимназия в Бургас"}
{"url": "https://www.actualno.com/goodnews/v-dobrich-se-rodiha-triznachki-news_703899.html", "text": "  Семейство от Добрич вече са родители на тризнаци в резултат от успешно приключена ин витро процедура, финансирана със средства на Център за асистирана репродукция /ЦАР/.     За пациентката това е бил първи ин витро опит, показват данните на ЦАР. Цялата процедура по кандидатстване, провеждане на опита и наблюдение на бременността е извършена от екипа по репродуктивна медицина на д-р Даниел Димов в Медицински център \"Свети Иван Рилски” в Шумен. Въпреки че е извършената процедура на свеж трансфер на 2 ембриона, на 27 октомври във варненската СБАГАЛ „Проф. д-р Д. Стаматов“, са родени 3 момиченца. Причината е, че на петия ден от извършения трансфер, единият бластоцист се е разделил на две, в резултат на което две от бебетата са еднояйчни близнаци. Подобни случаи са изключителна рядкост.   Бебетата и майката са в отлично състояние.\r\nПо данни на Центъра за асистирана репродукция, през 2017 г. са родени 4 тройки близнаци от процедури, финансирани от ЦАР.  ", "date": "2018.11.02", "title": "В Добрич се родиха тризначки"}
{"url": "https://www.actualno.com/politics/mladen-marinov-delim-horata-po-tova-dali-spazvat-ili-ne-zakona-news_703891.html", "text": "  Обсъдихме конкретни въпроси, свързани със сигурността на хората и опазването на обществения ред в региона. Това каза министър Младен Маринов в Стара Загора, съобщиха от пресцентъра на МВР. „Първата ми среща като министър с органите на местното самоуправление е Стара Загора, а поводът бяха случаите в последно време в Мъглиж и Гълъбово, при които бе оказана съпротива срещу служителите на МВР, имаше и пострадали полицаи. Обърнахме внимание, че първото нещо, което трябва да се направи, е да има комуникация на ниво общности, тъй като във всяка една община общността е най-силното нещо, което може да определи състоянието на обществения ред в самото населено място.     Полицията се намесва тогава, когато има някакъв проблем. За това е необходимо да се работи повече с лидерите на тези общности и дори да се случи такава ситуация като в Гълъбово или Мъглиж, още на другия ден да бъдат организирани срещи и да се разясни, че законът е закон и той трябва да се спазва от всички. В този смисъл делим хората единствено по това дали те спазват или не спазват закона\", каза още министър Младен Маринов. Обърнахме внимание на необходимостта да се фокусираме върху малките нарушения, защото след себе си те водят до по-големи, които някъде преминават и в престъпление. Вътрешният министър уточни, че въпросите, дискутирани на срещата, са били конкретни и свързани с противодействие и превенция на престъпността, както и добри практики, които се прилагат за намаляването ѝ. Говорихме за това, че трябва да се развива системата за видеонаблюдение в малките населени места. Това е бъдещето, системата дава възможност за по-ефективни действия и компенсира липсата на полицаи.   В рамките на срещата са дадени и предложения за законодателни промени. В този смисъл вътрешният министър изрази категоричната си позиция, че е по-важно енергията да се фокусира и да се работи върху това какво можем да направим в този момент при сега действащите закони. По думите му „най-лесно е да стигнем до извода, за това че трябват законодателни промени, но честата смяна на законите не води до решаване на проблема“. Министър Маринов коментира и въпросът за исканата пълна забрана за движение на каруците по пътната републиканска мрежа. Този въпрос е на дневен ред не само в малките населени места, той съществува дори и в столицата. Според него е необходимо да се помисли как това да се регламентира във връзка със закона за движение по пътищата и общински наредби и определени части от урбанизираната територия да бъдат забранени за движението на този тип превозни средства. И сега е забранено, но няма механизъм, по който да се установява собственост и изземва, уточни още вътрешният министър.\r\nСрещата на министър Маринов с кметовете на областта се проведе в сградата на Областната управа на Стара Загора. На нея присъстваха директорът на ГДНП гл. комисар Христо Терзийски, директорът на ОДМВР - Стара Загора ст. комисар Георги Хаджиев, началниците на районните полицейски управления, окръжният прокурор Дичо Атанасов и районни прокурори, депутатът Маноил Манев, кметът на Стара Загора Живко Тодоров, областният управител Гергана Микова. Участниците отбелязаха постигнатото високо ниво на доверие и взаимодействие с полицейските структури в региона.  ", "date": "2018.11.02", "title": "Младен Маринов: Делим хората по това дали спазват или не закона"}
{"url": "https://www.actualno.com/europe/cipras-sreshtite-mejdu-stranite-ni-se-prevyrnaha-v-institucija-news_703903.html", "text": "  „Четиристранните срещи между България, Гърция, Румъния и Сърбия се превърнаха в институция, направихме важни крачки напред”. Това каза гръцкият премиер Алексис Ципрас след четиристранната среща на високо равнище между България, Гърция, Румъния и Сърбия в резиденция „Евксиноград“.     „Преди година започнаха усилията на страните ни. Четиристранните ни срещи се превърнаха в институция“, обясни Ципрас и добави: „Когато започнаха нашите срещи нещата на Балканите и в региона не бяха толкова оптимистични. Днес трудностите остават, но сме направили много важни крачки напред. Дойде важното българско европредседателство, което решихме да наречем  Балканско. Вече говорим за предстоящото румънско председателство, което се надяваме да доведе до една нова перспектива на Западните Балкани“, заяви Ципрас, цитиран от \"Нова телевизия\".   Гръцкият премиер отбеляза и подписването на Преспанското споразумение за промяната на името на Македония.„В периода между двете председателства се случи историческо събитие – Преспанското споразумение, което отбелязва разрешаването на един дългогодишен проблем, който се отнася за целия регион. Това споразумение ще има многобройни ползи за благоденствието и икономическото съвместно развитие на Югоизточна Европа. Може да допринесе и за задълбочаването на развитието на целия регион, особено на Северна Гърция и Бивша югославска република Македония – да превърне региона в голям транспортен център“, каза още той.\r\n„Днес имаме възможност да подчертаем значението, което придаваме на присъединителния процес от Югоизточна Европа и особено на Сърбия, която е на първа линия на страните кандидатки“, допълни Ципрас и припомни подкрепата към усилията на премиера Александър Вучич да продължи диалога за Косово.  Гръцкият премиер обясни, че на срещата са обсъдили как ще се предвиждат проектите, по които има споразумения. „Днес с българския премиер ще подпишем обща декларация, според която ще бъдат определени крачките и графиците за реализирането на два важни проекта. Единият е модернизацията на железопътната връзка Александруполис – Бургас. Споразумяхме се и за създаването на скоростен път от Алексанруполис до района на Марица, на българо-гръцката граница, който оттам ще бъде свързан с съществуващите пътища за София, Варна и Бургас. Ще подчертаем волята си да предвиждам бързо тези проекти, ще създадем съвместно дружество, което да се заеме с изграждането им“, уточни Ципрас. Той поясни, че се радва на възможността да се срещне и с министър-председателя на Израел. „Един много важен приятел и събеседник, с когото ще говорим за възможностите за по-широко сътрудничество на нашите страни“, заяви той. По думите му Израел може да играе много важна роля в региона.   ", "date": "2018.11.02", "title": "Ципрас: Срещите между страните ни се превърнаха в институция"}
{"url": "https://www.actualno.com/society/sedmicata-v-absurdi-29-oktomvri-2-noemvri-news_703153.html", "text": "              Става въпрос за т.нар. схема, позната с разговорното име \"скрити румънки\". Каква е тя – брокер сключва полици за \"Гражданска отговорност\" за автомобили с български регистрационни номера, но всъщност собственост на румънци. Оказва се обаче, че полиците биват подписани от името на вече починали хора, от името на бездомни хора, клошари и дори на хора, чиито лични данни са откраднати.\r\n\"Когато няма такава застраховка, Гаранционният фонд плаща\", заяви Борислав Михайлов, председател на УС на Гаранционния фонд. Нищожността е между страните, ние не сме страна, опита да се измъкне Михайлов. : Няма страшно - тези, дето ще изгърмят, ще пият една студена вода, може и повече, но толкова. Все пак като гръмна \"Олимпик\" колко хора отидоха да набият КФН и правителството?      \"Около 38% от населението са осъществили профилактични прегледи. Това обаче са предимно хора, които страдат от хронични заболявания и по един или друг повод те са посетили своя личен лекар и там са се информирали за това, че имат право на профилактичен преглед.\" Това каза д-р Галина Йорданова от НЗОК. : Тогава НЗОК за какво ни е - да лапа парички от нашите?  Според констатациите изискванията позволяват на бенефициентите да вземат компенсаторни плащания, без да се стремят към получаване на добиви.   : Не е луд този, който яде баницата!   На областните дирекции на Българската агенция по безопасност на храните (БАБХ) е препоръчано да не дават информация на граждани и медии във връзка с доставката на плесенясал кашкавал по схемата \"Училищно мляко\" в сливенските училища. : Ама то чиновниците трябва да работят за гражданите ли? Вие къде живеете, моля Ви се ...  Цели 10 години държавното обвинение е започвало разследвания, свързани с Николай и Евгения Баневи, но винаги те са водени срещу \"неизвестен извършител\". Всяко едно от тези разследвания е приключвано точно защото извършителят така и не ставал известен, по думите на наблюдаващия прокурор Мария Дойчева. : А след едно хилядолетие - че трябва и няКОИ други да разследва и тикне в затвора!  Около 50 кв. см от мазилката на тавана на заседателната зала на Общинския съвет в Добрич се срути по време на днешната сесия. Съветниците точно тогава поискаха от кмета Йордан Йорданов да представи цялостна визия за развитието на централната градска част. : Счупеното носи щастие!   Категорично не подкрепяме запазване на 410 дни отпуск поради бременност и раждане, след който майките имат право на отпуск за отглеждане на дете до 2-годишна възраст срещу ниското обезщетение в размер на 380 лв. на месец, което задържа работната сила на майките извън пазара на труда, където има дефицит на работна ръка. Връщането им на работа след 2 години води до загуба на трудовите им навици и прави трудна адаптацията им на работното място\", пише в позиция на Асоциацията на индустриалния капитал в България. : Трудът е радост и щастие, трудът е целият ни живот!  Според думите на шофьора пред Нова телевизия, (бел.ред. - по-късно застрелял детето, след като преди да се качи в таксито е убил и майка му ) е искал да му остави дъщеричката си Никол, предложил му да го откара в някое РПУ. Таксиджията обаче отказал категорично: \"Аз какво да правя дете на една годинка – нито мога да го гледам, нито да го кърмя\". : Една изключително болезнена тема, защото загатва докъде сме стигнали като хора, докато си играем кой е джендър и кой не е. В случая има оправдание - шокът от това да ти размахват пистолет, но размахващият сам е поискал да предаде детето, което сега не е живо ...  Противно на многократните обяснения през последните дни от кога всъщност може да съществува схема за продажба на удостоверения за български произход в Държавната агенция за българите в чужбина (ДАБЧ), зам.-главният прокурор Иван Гешев обяви на нарочна пресконференция, че най-вероятно схемата за издаване на удостоверения за български произход е съществувала и преди това. Той каза и, че предполага, че арестуваният настоящ ръководител на ДАБЧ Петър Харалампиев е отишъл в агенцията, за да осъществява престъпни \"практики\". Известният с прякора Бате Харо Харалампиев е номинация на ВМРО. Харалампиев е с обвинения за ръководене на организирана престъпна група, за подкуп и търговия с влияние. Подкупът е 5000 евро, а по 5 други случая взел по 350 евро, твърди прокуратурата. : Да не сецваме г-да специалните прокурори, но ако 5000 евро е великата за хвалба разкрита корупция ...  \"Притеснява ни решението за спешно и срочно закриване на НИМХ, взето от Общото събрание на БАН. В НИМХ е получено писмо на 26 октомври, с което Институтът се уведомява, че е взето решение за закриването му.\" Това каза на пресконференция бившият директор на НИМХ проф. Христомир Брънзов. : И ти ли, БАН-е?!   \"В участък от 360 метра от пътя съставът на асфалтовата смес не е отговарял на утвърдената рецептура. Няма подмяна на документи по случая с автобусната катастрофа край Своге, при която загинаха 20 души.\" Това каза председателят на УС на Агенция „Пътна инфраструктура\" Светослав Глосов. Той уточни, че това е констатация на лабораторията на АПИ, установена при взетите контролните проби от пътната агенция, но експертизите, възложени от прокуратурата, предстоят. : И кой е виновен тогава?  На практика преустановено е възлагането на поръчките за избор на изпълнители, които в следващите пет години трябва да изпълняват ремонтно-възстановителни работи при аварийни ситуации, да поддържат превантивно, зимно и текущо републиканските пътища в пет региона на страната – Северозападен, Северен централен, Южен централен, Югоизточен и Североизточен. : Пустият кокал ...  Без никаква особена съпротива т.нар. медиен закон на Пеевски беше приет на второ четене в Народното събрание – без в пленарна зала да присъства основният му вносител т.е. самият Пеевски. Законът създава сериозни рестрикции пред медийния бизнес, като някои от тях обаче няма как да бъдат изпълнявани систематично и възниква въпросът дали проверките за изпълнението им няма да са нарочно избирателни. : Честито, доизпича се българската версия на Фейсбоклук!  \"Ще си позволя да цитирам още един велик ум на нашето време, Ред Бредбъри (бел. ред. - става въпрос за Рей Бредбъри ), който казва в \"451 градуса по Фаренхайт\": „Днес всеки знае, твърде е уверен, че с него нищо няма да се случи. Другите загиват, но аз оставам! Няма никакви последствия, никаква отговорност. Бедата е там, че има!\". Това прочете от парламентарната трибуна депутатът от ГЕРБ и бивш зам.-министър на образованието Милена Дамянова. : Черният етикет е по-добър!  Използването на електронна гривна срещу хора с присъда е една от темите, които перманентно става актуална в България. Сега повод за това има, поради публикувана за обществено обсъждане \"Инструкция за взаимодействие на структурите на МВР и Главна дирекция на \"Изпълнение на наказанията\", която касае случаите на домашен арест и пробация. : За толкова време някои хора даже може да се върнат в България ... Петък, 2 ноември \"След като показахме стандартите за свястна и съвестна печатна медия, сега влизаме ударно в света на интернет. Още преди 18 години направихме първото онлайн издание на вестник и то с англоезична версия. От днес хвърляме всички усилия в преобразената агенция \"Стандарт\". Тя е последна дума на асовете в създаването на информационни сайтове. Но нейният най-голям коз е екипът на \"Стандарт\", който ще се труди 24 часа в денонощието. При това не само количествено, а и качествено. А това ние го можем най-добре\", съобщиха от сайта на \"Стандарт\". : Ето така мармотът завива онова, другото кафяво, в скъсания станиол ...  Петък е ден на майстора - под това мото мина днешния \"работен\" ден на депутатите. При три опита мнозинството в Народното събрание т.е. ГЕРБ и \"Обединени патриоти\" не можа да събере кворум, тъй като никой от БСП и ДПС не влезе в зала, а не всички народни представители на управляващите и на \"Воля\" бяха на линия, за да се стигне до сакралните 121 депутати. Направи впечатление как народните представители от БСП Весела Лечева и Стоян Мирчев се смееха ехидно от входа на пленарната зала. : Дори да крадат ги домързя ...  Ще предложа на колегите от Гърция, Румъния и Сърбия да кандидатстваме заедно за домакини на Световното първенство по футбол през 2030 година. Това заяви българският премиер Бойко Борисов. : А тук вече мармотът рита висоооко топката ...  Ако останеш повече от едно денонощие т.е. 24 часа при роднини, то това може да се счита за туристическа визита и ще трябва да има отчет пред държавата. Такова опасение изрази председателят на Националната асоциация \"Българско черноморие\" Димитър Канариев. : Ще плащат я - да хвърлят на телефонните измамници ли? ", "date": "2018.11.02", "title": "Седмицата в абсурди (29 октомври - 2 ноември)"}
{"url": "https://www.actualno.com/society/majkite-na-decata-s-uvrejdanija-izljazoha-na-12-ti-protest-news_703904.html", "text": "  За 12-ти пореден ден протестиращите се събраха пред сградата на Министерски съвет с настояване вицепремиерът Валери Симеонов да напусне поста си. Този път шествието тръгна по бул. „Александър Стамболийски” и достигна кръстовището на бул. „Ал. Сатмболийски”  и бул. „Христо Ботев”. Движението беше поетапно затваряно, предаде \"Нова телевизия\".     Всеки ден протестът има различен символ. Този път това бяха розовите балони. Точно 12 розови балона с лика на Валери Симеонов полетяха към небето малко преди шествието да тръгне.Протестът ще приключи пред сградата на Министерски съвет. Недоволните обявиха, че протест ще има и утре.   ", "date": "2018.11.02", "title": "Майките на децата с увреждания излязоха на 12-ти протест"}
{"url": "https://www.actualno.com/analysis/bandi-iztochvat-socialni-pomoshti-za-desetki-milioni-v-germanija-news_703791.html", "text": "   Фиктивни работодатели и фалшиви удостоверения за деца: с помощта на подобни методи през 2017 криминални банди, много от които от Източна Европа, са източили около 50 милиона евро от германските социални каси, пише в свой коментар .      През 2017 година германската Агенция по труда е регистрирала общо 119 541 случая на измами със социални помощи. Около 4400 от тях по всяка вероятност са дело на организирани банди, които привличат граждани от други членки на ЕС към Германия. В Агенцията по труда от тяхно име те подават документи за социални помощи, известни под името \"Харц-4\", Молбите им обаче съдържат фалшиви данни за броя на децата, за жилищната ситуация и трудовата заетост.    Най-голямата част от организираните социални измами е концентрирана в големите и гъсто населени германски градове. Федералната агенция по труда признава в свой отговор до парламента, че в много случаи нейните поделения по места не разполагат с достатъчно персонал, за да проверяват задълбочено подадените молби за помощи. А измамниците очевидно разчитат именно на това.  Криминални банди от доста време насам привличат хора от Източна Европа към Германия. Още през месец март Агенцията по труда изрази загриженост поради нарастващия брой на злоупотребите със социални помощи. Наглите методи на престъпниците са познати - с измамни обещания за лесен и охолен живот те привличат бедни хора, предимно от България и Румъния. После бандите подават от тяхно име молби за социална помощ, вписвайки фиктивни работодатели и представяйки фалшиви удостоверения за деца. По този начин се източват и детски надбавки за деца, които често пъти изобщо не съществуват. След отпускането на социалните облаги, организираните банди обикновено задържат по-голямата част от парите.   През 2017 година организираните банди са източили около 50 милиона евро от социалните каси. Но с това щетите не се изчерпват. В данните на Германската агенция по труда се изказва предположението, че индивидуалните измами и организираната престъпност навярно нанасят щети от около 100 милиона евро годишно, отбелязва вестник \"Райнише Пост\".     Злоупотребите, в които участват българи и румънци, може да бъдат спрени, ако се хармонизират социалните системи в Европа и се въведе общоевропейско обезщетение за безработни, каквото предлага германският министър на финансите Олаф Шолц. Това би отнело привлекателността за онези български граждани, които тръгват към Германия, за да получават по-високи социални облаги, прогнозира по-рано \"Зюддойче Цайтунг\". Засега това предложение среща съпротива от страна на германските консерватори, но европейски дипломати са убедени, че още до края на 2018 година в Европа ще бъде постигнато споразумение по този въпрос.", "date": "2018.11.02", "title": "Банди източват социални помощи за десетки милиони в Германия"}
{"url": "https://www.actualno.com/africa/isljamska-dyrjava-poe-otgovornost-za-napadenieto-v-egipet-news_703907.html", "text": "  Джихадистката групировка „Ислямска държава“ (ИД) пое отговорност за нападението срещу автобус, превозващ християни копти в Египет, при което загинаха седем души.     „Тези, които извършиха нападението ...в Миния са бойци на Ислямска държава“, гласи изявлението на пропагандната ръка на джихадистите Amaq.   Припомняме, че 7 души загинаха и 14 бяха ранени при нападение срещу автобус с поклонници, които са пътували за манастира \"Свети Самуил Изповедник\" в град Миния.\r\nНеизвестни открили огън по автобуса. Нападението беше извършено на 250 км южно от Кайро.  В началото на май 2017 г. 28 души загинаха при нападение срещу християни копти в автобус, които отиваха на поклонение в същия манастир.   През последното десетилетие животът на християнските общности в Близкия изток става все по-тежък. Те са обект на голямо насилие от страна на местните ислямистки екстремисти. Изключително тежък удар понесоха християните в контролираните доскоро от \"Ислямска държава\" територии в Сирия и Ирак.", "date": "2018.11.02", "title": "\"Ислямска държава\" пое отговорност за нападението в Египет"}
{"url": "https://www.actualno.com/asia/godenicata-na-hashogi-prizova-trymp-za-dejstvija-news_703908.html", "text": "  Годеницата на убития в саудитското консулство в Истанбул Джамал Хашоги призова в петък президента на САЩ Доналд Тръмп да подкрепи усилията на Турция да разследва смъртта му и да бъде открито тялото му.     Хашоги, който живееше в САЩ и пишеше за \"Вашингтон пост\", беше убит в консулството на Саудитска Арабия в Истанбул на 2 октомври, където е отишъл да получи документи за предстоящия си брак с Хатидже Ченгиз, която останала да го чака пред дипломатическата мисия.   \"Бих искала да изпратя това послание на г-н Тръмп: бих искала той да подкрепи правните усилия на Турция в опитите да се осветли ситуацията и да открие местонахождението на тялото му\", гласи записано изявление на Ченгиз, излъчено пред паметник на Кашоги във Вашингтон.\r\nПреди това годеницата каза, че е \"изключително разочарована\" от реакцията на убийството от страна на ръководството на различни държави, особено на това на САЩ.  Тръмп изпрати държавния секретар Майк Помпео в Рияд и Анкара през октомври за разговори с лидерите на двете държави по отношение на Кашоги и дори отхвърли саудитския отговор на смъртта на журналиста като \"едно от най-лошите прикрития“ в историята, предаде БГНЕС.   Но в същото време Тръмп многократно подчерта, че приоритет за него е запазването на съществуващия от десетилетия американско-саудитски съюз и защитата на големите продажби на оръжие в кралството.\r\n\"Днес е 2 ноември. Откакто загубихме Джамал, мина точно един месец\", каза Ченгиз.    \"Нищо не ме освободи от болката от жестокостта, която преживях. Най-важната причина за това е, че трупът му все още не е намерен\", каза тя.   \"Въпреки че е изтекъл месец от убийството на Джамал, тялото му все още не е било дадено на близките му, а молитвата на погребението му все още не е била извършена. Това е най-малкото нещо, което човек може да направи, след като любим човек е починал.“", "date": "2018.11.02", "title": "Годеницата на Хашоги призова Тръмп за действия"}
{"url": "https://www.actualno.com/balkani/rumynija-kupi-tri-sistemi-za-protivoraketna-otbrana-ot-sasht-news_703912.html", "text": "  Румънското министерство на отбраната потвърди, че е платило за получаването на три системи за противоракетна отбрана от САЩ в рамките на дългосрочната си стратегия за отбрана, съобщи в. „Вашингтон пост“.     Министърът на отбраната Михай Фифор каза, че батареите, закупени тази седмица, са в допълнение към военния договор от 3,9 милиарда долара, който Румъния е подписала със САЩ през 2017 г. за други ракети \"Пейтриът\". Сумата, платена от Румъния, не беше уточнена, предаде БГНЕС.   Майк Елисън, служител на Raytheon, която компания произвежда ракетите „Пейтриът“ , заяви: \"Румъния купува най-модерната авангардна тактическа система за балистична ракетна отбрана в света\".\r\nСАЩ, Германия, Гърция, Холандия, Испания и Полша - всички членове на НАТО - и Швеция, която не е - имат на въоръжение ракети „Пейтриът“ .  Покупката е част от стратегическото партньорство на Румъния със САЩ Ракетите се очаква да влязат в експлоатация до 2020 г.   ", "date": "2018.11.02", "title": "Румъния купи три системи за противоракетна отбрана от САЩ"}
{"url": "https://www.actualno.com/europe/moskva-putin-i-trymp-podgotvjat-dylga-sreshta-na-g-20-news_703914.html", "text": "  Срещата на руския президент Владимир Путин с Доналд Тръмп в Париж ще бъде кратка, но на срещата на Г-20 продължителна и обстоятелствена. Това заяви съветникът на руския президент Юрий Ушаков.     По неговите думи срещата в Буенос Айрес все още се съгласува. „Трудно е да се каже каква ще е примерната продължителност на срещата, даже засега е невъзможно“, допълнил Ушаков, цитиран от БГНЕС.   Путин и Тръмп планират среща на 11 ноември в Париж, където ще се отбележи едно столетие от края на Първата световна война. От Кремъл отбелязаха, че главната цел на тази среща е „сверяване на часовниците“. Освен това лидерите на двете страни ще обсъдят двустранните отношения. Москва също така не изключва лидерите да засегнат темата за договора за унищожаване на ракетите със среден и малък обсег на действие.\r\nСрещата на Г-20 в Буенос Айрес ще се проведе на 30 ноември-1 декември. Предишната среща на Путин и Тръмп беше през юли в Хелзинки.  Отношенията между Кремъл и Белия дом се обтегнаха – като за начало – от обвиненията срещу Москва за намеса в президентските избори в САЩ през 2016 г. Освен това Вашингтон не гледа с добро око на анексирането на Крим през 2014 г. и напрежението в Източна Украйна. Близкият изток също не допринася за подобряване на отношенията между Русия и САЩ – Москва подкрепя сирийския президент Башар Асад и това не съответства на виждането на Запада за продължаващата вече седем години гражданска война там.   ", "date": "2018.11.02", "title": "Москва: Путин и Тръмп подготвят дълга среща на Г-20"}
{"url": "https://www.actualno.com/america/novite-sankcii-na-sasht-sreshtu-iran-bjaha-ostro-osydeni-news_703919.html", "text": "  Франция, Германия, Великобритания и Европейският съюз осъдиха съвместно решението на САЩ за въвеждането на нови санкции върху иранската икономика, обещавайки да защитят европейските компании, които правят \"легитимен\" бизнес с Техеран.     \"Дълбоко съжаляваме за повторното налагане на санкции от страна на Съединените щати, произтичащи от оттеглянето им от Съвместния всеобхватен план за действие\", се казва в изявлението, имайки предвид ядрената сделка с Иран от 2015 година, предаде БГНЕС.   Изявлението на петък от страните от ЕС защитава сделката като \"от съществено значение за сигурността на Европа, региона и целия свят\".\r\n\"Нашата цел е да защитим европейските икономически действащи лица, участващи в законната търговия с Иран\", добави изявлението.  ", "date": "2018.11.02", "title": "Новите санкции на САЩ срещу Иран бяха остро осъдени"}
{"url": "https://www.actualno.com/america/pompeo-shte-napravim-humanitarni-izkluchenija-pri-antiiranskite-sankcii-news_703885.html", "text": "  Съединените щати ще направят хуманитарни изключения при въвеждането на санкциите срещу Иран, в това число за покупката на лекарства и медицинска техника от Техеран. Това заяви американският държавен секретар Майк Помпео в специален телефонен брифинг за репортери, цитиран от БГНЕС.     „Нашите действия са насочени срещу иранския режим, а не срещу народа на Иран, който изпитва огромни страдания заради този режим. По тази причина ние сме правили и ще правим множество хуманитарни изключения от нашите санкции, в това число и за това, което касае хранителните продукти, селскостопанските стоки, медикаментите и медицинското оборудване“, допълни Помпео.   Той каза още, че САЩ се готвят „да предоставят временни“ изключения за осем държави по т. нар. петролни санкции срещу Иран, чиито имена ще бъдат съобщени в понеделник. Но сред тях няма да са включени страни от Евросъюза, изтъкна Помпео. „Но само затова, че те демонстрираха значително съкращаване (на вноса на ирански петрол) и сътрудничество по много други въпроси, а също така направиха важни крачки“ към свеждането до нула на доходите на Иран от износ на петрол, допълни Помпео. По думите му Вашингтон ще огласи в понеделник имената на осемте страни, извадени макар и временно от санкциите. Помпео също така отбеляза, че САЩ вече са постигнали съкращаване на износа на ирански петрол до 1 млн. барела дори и преди да са възстановили “енергийните“ санкции.\r\nВъв връзка с европейския механизъм за търговия с Иран САЩ ще предприемат агресивни мерки, каза американският финансов министър Стивън Мнучин.  ", "date": "2018.11.02", "title": "Помпео: Ще направим хуманитарни изключения при антииранските санкции"}
{"url": "https://www.actualno.com/pleven/v-kneja-nagradiha-naj-dobrite-uchenicheski-tvorbi-posveteni-na-spasjavaneto-na-bylgarskite-evrei-news_703844.html", "text": "  Най-добрите ученически творби от конкурса в Кнежа по повод 75 г. от спасяването на българските евреи бяха наградени на официална церемония в местното читалище „Борба“. Конкурсът е съвместна инициатива на читалището и плевенската областна управа. Той бе обявен преди месец. В него са участвали ученици от училищата в община Кнежа, съобщиха от областната администрация в Плевен.     В категория есе на първо и второ място журито е класирало Цветина Изворска и Ангел Пачалов. Отличените за доклад-статия, посветена на годишнината от спасяването на българските евреи, са Борислава Станкулова – първо място, Николай Милчев – второ и Георги Хинкин – трето място. Най-добри исторически презентации е направил екипът Ивана Божинова и Теодора Денинска. Второ място в тази категория журито е присъдило на екипа Илияна Шиляшка и Пламен Генов.\r\nНаградата за първо място е ваучер на стойност 70 лв. за покупка на книги от местна книжарница, а за второто - ваучер от 50 лв., отново за книги.\r\nНаред с представяне на историческите факти за жестокостите на Холокоста и твърдата позиция на българската държава, дала силен отпор на опитите на Германия за депортация на евреите, учениците представиха и паметниците в знак на благодарност за спасението на българските евреи в по света и у нас, поясниха от областната управа.  ", "date": "2018.11.02", "title": "В Кнежа наградиха най-добрите ученически творби, посветени на спасяването на българските евреи"}
{"url": "https://www.actualno.com/curious/ucheni-razkriha-edno-ot-naj-strashnite-prorochestva-na-vanga-news_703398.html", "text": "        Това ще стане през 2023 г, предава Дарик. Според чилийски уфолози планетата Нибиру вече може да се види, но само със специални телескопи. Всъщност първите снимки на планетата са на НАСА от 2009 г. Нибиру е хипотетична планета, която обикаля около Слънцето по голяма, разтеглена орбита. На всеки 3 6000 години, а според някои автори на 12 хил. години, преминава през центъра на Слънчевата ни система.   Много изследователи твърдят, че планетата е известна на древните народи, като шумерите и маите, и е описана в техните митологии. Самата планета пък е открита през 60-е години на миналия век, като още тогава е установено, че тя се движи към Слънчевата система. Според учените през този век Нибиру отново ще премине през Слънчевата ни система, но този път фатално близко до Земята.\r\nИма и други версии, че Нибиру всъщност е Марс, който е бил известен и описан от древните хора. Други пък твърдят, че става дума за Юпитер. Но в най-древните източници - глинените таблици, описанието на Нибиру и позицията, когато се приближава към Слънцето подсказват, че не става дума нито за Марс, нито за Юпитер. Тепърва ще стане ясно дали Нибиру ще стане поредна планета от Слънчевата система или просто ще премине покрай Земята.  ", "date": "2018.11.02", "title": "Учени разкриха едно от най-страшните пророчества на Ванга"}
{"url": "https://www.actualno.com/balkani/imotite-na-vmro-dpmne-ostavat-zaporirani-news_703896.html", "text": "  Централата, щабовете и останалата недвижими имоти на ВМРО-ДПМНЕ, които са общо 69 сгради, остават запорирани, съобщиха от Основния съд Скопие 1, след като наказателният съвет отхвърля жалбата, която вчера внесоха от партията.     „Наказателния съвет при Основния съд Скопие 1 днес, разгледа обжалване на решение на съдия по предишна процедура, която уважи предложението на прокуратурата и наложи временна мярка за осигуряване на недвижими имоти на политическа партия, посочена в предложението. Съветът, след преценяване на фактите и доказателствата в жалбата, прие решение, с което отхвърли жалбата и потвърди решението на съдията по предишната процедура“, съобщиха от съда, предаде БГНЕС.   Прокуратурата представи в съда искането за запориране на активите на ВМРО-ДПМНЕ, след като Християн Мицкоски обяви възможна продажба или отдаване под наем на Белия дворец. Това нещо не се вписва в обвиненията поради разследването \"Талир\", което се отнася за незаконно финансиране на партията.", "date": "2018.11.02", "title": "Имотите на ВМРО-ДПМНЕ остават запорирани"}
{"url": "https://www.actualno.com/business/borisov-i-cipras-podpisaha-za-razvitie-na-jp-vryzka-mejdu-shest-grada-news_703849.html", "text": "  Обща декларация за развитието на железопътната връзка \"Солун – Кавала - Александруполис – Бургас – Варна - Русе\" подписаха премиерът Бойко Борисов и гръцкият му колега Алексис Ципрас. Това стана на четиристранната среща в Евксиноград.     Документът предвижда създаването на съвместна проектна компания, която  да работи по реализация на следващата фаза на проекта. До средата на  декември месец ще бъде подготвено и Междуправителствено рамково  споразумение за развитието на железопътната връзка.   Що се отнася до проекта, през септември 2017 година беше подписан Меморандум за разбирателство на ниво транспортни министри между България и Гърция. Проектът цели развиването на устойчива двойна железопътна ос, електрифициран железопътен коридор с модерна ERTMS система за управление на железопътния трафик, свързващ българските и гръцките пристанища. Изграждането на железопътната линия е част от по-големия проект за мултимодален коридор \"Sea2Sea\" за товарни превози, свързващ Егейско и Черно море.\r\nВ съвместната декларация, подписана днес, се предвижда също така възможността да бъде разгледано разширяването на обхвата на Меморандума за разбирателство чрез увеличаване на интермодалността на проекта, включително по-нататъшното развитие на шосейната връзка от Александруполис до Бургас.  ", "date": "2018.11.02", "title": "Борисов и Ципрас подписаха за развитие на жп връзка между шест града"}
{"url": "https://www.actualno.com/europe/dejli-telegraf-evrosyuzyt-vyrvi-po-pytja-na-sssr-news_703852.html", "text": "  Великите империи се рушат с плашеща скорост, пише Джеръми Уорнъл във в. „Дейли Телеграф“.     \"Така беше със Съветския съюз, който през 70-те години на миналия век беше на върха на могъществото си и само след 20 години от страната не остана нищо.\r\nИсторическите паралели не дават отговор на въпросите от съвременността, но за разлика от министъра на външните работи, аз не бих се захванал да сравнявам Евросъюза и СССР – те имат напълно различни исторически корени и се различават толкова силно, както, например, Китай и Съединените щати“, пише Уорнър. \r\n„Само че тези, които не се учат от грешките в историята, са обречени да ги повтарят. Англичаните, критикуващи ЕС, правят това без разбиране на неговата историческа мисия, цел на създаването му и произхода му. Но през 60-те години на миналия век същото говореха за тези, които предричаха краха на СССР.     Защо този велик експеримент по внедряване на марксиската идеология се провали така бързо? Редица историци смятат, че основната причина за разпадането му се е оказала неспособността към преобразуване, а също така манталитетът на лидерите, които не разбирали необходимостта от реформи, докато не станало прекалено късно.\r\nНе че съвсем не е имало реформи – те започнали с Хрушчов, но били ограничени, лошо планирани и неефективни.\"\r\n„Отново не искам прекалено много да наблягам на историческите паралели, но неспособността на СССР да се приспособява към промените днес като че ли се възпроизвежда от поведението на лидерите на Евросъюза – в тяхната упоритост и нежелание да се вслушват в критиката.    Изглеждаше, че когато от ЕС излиза втората по големина икономика, когато четвъртата по големина икономика на Италия избира популистко правителство, когато президентът на Франция, страната с третата по големина икономика, казва, че никога няма да проведе референдум за излизане защото знае неговия резултат, когато източните граници се плъзгат обратно към авторитаризъм, всичко трябва да стане разбираемо.   Но не, всичко това се разглежда не като следствие от системни грешки, а като моментни проблеми, за които са виновни само местните правителства.\r\nКакто ние днес добре разбираме, в основата на европейските проблеми лежи високата степен на централизация на съюза и необходимата за това икономическа и фискална интеграция. Не искам да правя категорични паралели, но в някаква степен проблемът с еврото е същият проблем, който изпитваше СССР поради своята централизирана планова икономика .\r\nЕврото е същата конструкция, която се налага на всички нации без да се отчитат техните потребности и приоритети.\r\nЛидерите на Евросъюза не искат да бъдат сравнявани със съветските апаратчици, само че те биха могли да се научат на някои неща от този грандиозен експеримент в управлението „отгоре надолу“, заключава авторът.   ", "date": "2018.11.02", "title": "„Дейли Телеграф“: Евросъюзът върви по пътя на СССР"}
{"url": "https://www.actualno.com/europe/povecheto-italianci-smjatat-za-lider-salvini-a-ne-konte-sochi-prouchvane-news_703863.html", "text": "  Повечето италианци виждат Матео Салвини, лидерът на антиимигрантската Лига, като истински ръководител на правителството, докато всеки шести смята, че на премиера Джузепе Конте тази роля \"му приляга\", се посочва в резултатите от анкета, предава БГНЕС.     Месечното проучване, публикувано от италианския вестник \"Република\", показва, че за 58% от анкетираните истински лидер е Салвини, докато само 16% от италианците смятат, че това е Конте, а 14% смятат за лидер Луиджи ди Майо, който е в челните редици на Движение 5 звезди.   Салвини и Ди Майо са заместник-ръководители на коалиционното правителство на Конте, което встъпи в длъжност през юни и което според изследването на Демос се подкрепя от 58% от анкетираните.", "date": "2018.11.02", "title": "Повечето италианци смятат за лидер Салвини, а не Конте, сочи проучване"}
{"url": "https://www.actualno.com/plovdiv/dva-tejki-pytni-incidenta-v-rajon-trakija-v-plovdiv-news_703862.html", "text": "  58-годишен шофьор на автобус почина по време на работа в район \"Тракия\" в Пловдив.     По първоначални данни той е бил зад волана, когато му е прилошало, но е успял да спре и слезе от машината, след което се е строполил на земята. Сигналът за инцидента е получен на тел. 112 около 11.30 часа. Местопроизшествието е обработено от служители на Пето РУ.   Жена пострада при друг пътен инцидент в \"Тракия\" два часа по-късно. Два автомобила са катастрофирали срещу пощата в квартала. След удара едната кола отскочила и блъснала 75-годишна жена, която вървяла по тротоара. Пострадалата е откарана в болница за преглед. Двамата шофьори са проверени с дрегер за алкохол, като резултатите са отрицателни. Причините за катастрофата се изясняват.", "date": "2018.11.02", "title": "Два тежки пътни инцидента в район \"Тракия\" в Пловдив"}
{"url": "https://www.actualno.com/balkani/ns-v-skopie-otrjaza-gruevski-za-otlagane-na-izpylnenieto-na-prisydata-mu-news_703854.html", "text": "  Съдът отхвърли молбата на бившия министър-председател Никола Груевски за отлагане на изпълнението на присъдата за лишаване от свобода, информира Наказателния съд в Скопие.     \"Молбата за отлагане на изпълнението на санкцията, определена с влязлата в сила присъда на прокуратурата по обвинителния акт към делото \"Танк\", беше отхвърлена\", се казва в изявлението на съда.   Страните по процедурата имат право да обжалват в тридневен срок.\r\nДвете причини, на които се позовава Груевски, са задълженията, които има като депутат преди всичко заради актуалните процеси в парламента, свързани с конституционните промени и втората, свързана с докторска степен, която защити през лятото т.е. книгата, която пише въз основа на тази степен.  Ако бъде отхвърлено и обжалването, Груевски ще трябва да влезе в затвора \"Скопие\" на 8 ноември, където трябва да излежи присъдата си.   Върховният съд е следващата инстанция, към който Груевски може да се обърне за спасение от затвора, но според сроковете и процедурите това не е възможно да се случи преди 8 ноември.\r\nГруевски бе осъден на две години лишаване от свобода по делото „Танк“ т.е. за закупуването на мерцедес от 580 000 евро.    ", "date": "2018.11.02", "title": "НС в Скопие отряза Груевски за отлагане на изпълнението на присъдата му "}
{"url": "https://www.actualno.com/plovdiv/s-2-miliona-leva-vryshtat-slavata-na-park-bunardjika-v-plovdiv-news_703839.html", "text": "  Стартира мащабно обновяване на парк Бунарджика в Пловдив. Символично начало на дейностите дадоха кметът на Пловдив Иван Тотев и кметът на район \"Централен\" Георги Стаменов.     Предвижда се с хълмът, на който се намира вторият по височина връх в града, да се обследва, да се ремонтират подходите и подмяната на цялата подземна инфраструктура, електричеството, да бъде изградена мрежа за видеонаблюдение и безжичен интернет. Ремонтните дейности ще стартират отгоре надолу, като се предвижда възстановяване на уникалните акведукти и езера, на детските пързалки, както и изграждане на нови кътове и места за отдих. Очаква се първият етап да приключи до март догодина.        От община Пловдив вече обявиха, че ще пуснат специално влакче, което ще вози хората до върха, като цената ще бъде . Атракцията е закупена, но заради предстоящата зима ще заработи напролет. Там ще има и заведение, в което посетителите ще могат да пият кафе докато се наслаждават на красивата гледка към града. Кметът Иван Тотев уточни, че то ще представлява преместваема конструкция и по никакъв начин няма да влияе на естествената среда.   \"Имаме идея информационният център, който беше до Централна поща, също да го преместим там\", поясни кметът Иван Тотев. Осветлението също ще бъде изцяло подновено, като ще се вижда от всички краища на града. То ще е по примера на осветлението на Младежкия хълм, където лампите са разположени по цялата алея до върха и погледнати отдалеч създават илюзията за светлини на Коледно дръвче. \"Дълги години, особено горната част на хълма не е била поддържана. Ще направим един цялостен преглед на растителността и ще използваме през зимата да изчистим където има саморасли или болни дървета. Заедно с ремонта ще върви и един голям процес по подмяна на растителността. Ще се направят и поливни системи, ще възстановим и резервоара горе, който е 1000 кубични метра, за да поливаме новите дървета, тъй като първите три години изискват много вода. Мога да кажа, че благодарение на поливните системи имаме около 90 процента успешно захващане на засадените нови дървета из града\", заяви Тотев. Според кмета в момента заради избуялите храсти и саморасли дървета трудно се открива гледка дори от специално изградените в миналото наблюдателни тераси по пътя към върха.\r\n\"Идеята е да оживим парка, това е една прекрасна зелена зона, който не е особено посещавана през последните години\", категоричен бе кметът на Пловдив.", "date": "2018.11.02", "title": "С 2 милиона лева връщат славата на парк Бунарджика в Пловдив "}
{"url": "https://www.actualno.com/politics/gerb-njama-da-predogovarja-otnoshenijata-si-s-obedineni-patrioti-news_703845.html", "text": "   . Това заяви председателят на парламентарната група на ГЕРБ Цветан Цветанов. Според него на срещите на коалиционния съвет се отчита напредък по изпълнение на управленската програма.     „Към настоящия момент няма различие или отстъпление от поетите ангажименти по управленската програма и както е предвидено, минималната работна заплата да нараства всяка година, видно е от това, което ще се случи в проектобюджета, че тази стъпка се спазва. Знаем, че средната работна заплата в края на управленския мандат трябва да бъде 1500 лева, 650 лева трябва да бъде минималната работна заплата и същевременно осигуряваме 150 млн. лв. повече за децата с увреждания, което смятам, че е поет ангажимент от правителството и изпълним ангажимент в проектобюджета, виждайки, че тези числа ги има и че те ще бъдат одобрени в разходната част на бюджета в Социалното министерство“, допълни още Цветанов, цитиран от агенция \"Фокус\".   Той посочи, че, . Коментарът на Цветанов бе по повод действията на специализираните органи в Агенцията за българите в чужбина. „Вярвам, че това е силата на едно управление, когато има политическа воля да се реализират всички тези случаи, където има достатъчно данни за съмнения за корупция. Това, което прави държавата е, когато има подобни сигнали, разработки не да се спират политически и да се гарантира, че ще бъдат защитени тези, които извършват деянията, а държавата и тези високи политически нива в държавното управление са много активни и проявяват политическа воля, за да могат да се направят всички тези реализации“, посочи още Цветан Цветанов.  Той коментира, че 116 млрд. лева за преразпределение между секторните политики са предвидени в проектобюджет 2019 г., . Цветанов посочи, че това, което е изключително важно, е, че . В сферата на здравеопазването са близо половин милиард, за образованието – половин милиард, от които 330 млн. лв. за възнаграждения на българските учители, където увеличението ще е с близо 20%\".   ", "date": "2018.11.02", "title": "ГЕРБ няма да предоговаря отношенията си с \"Обединени патриоти\""}
{"url": "https://www.actualno.com/burgas/ot-burgas-do-istanbul-veche-i-s-feribot-news_703853.html", "text": "  \"Скоро ще е възможно да се пътува от по линията Бургас - Истанбул с ферибот\", заяви генералният консул на Турция в Бургас Нурай Иньонтепе в отговор на въпрос на как страната му ще се справя с туристическия поток заради срива на лирата.     Темата е била обсъдена с кмета на града, представители на пристанището и консула.  Пътуването отнема три часа, като се избягва трафикът и чакането на гранични пунктове. Турските авиолинии също се интересуват от въпроса с алтернативното пътуване, но за съжаление нямат достатъчно самолети, с които да осъществят въздушна линия Бургас-Чорлу. Летището в турския град, както и бургаското, са в състояние да извършват международни полети и тази идея е на дневен ред.   Иньонтепе засегна и темата за това какво е „Инициативната и хуманитарна външна политика на Република Турция“. Става въпрос най-вече за средствата, които страната е отпуснала за сирийските бежанци, които възлизат на . Те са дадени само от Анкара, без да се имат в предвид парите от различни европейски държави и фондове, както и от ООН, които са около 10 %. Според консула, по този начин неговата страна е помогнала на Европа и в частност на България, като ги е предпазила от огромния бежански поток.\r\nПо негови думи, в момента пребивават в Турция, като държавата обслужва всички техни нужди - подслон, храна, медицинска помощ, образование за децата и др.  Генералният консул на Република Турция отговори на въпроси на журналисти и по темата за правата на човека и доколко се спазват те след неуспешния опит за преврат на 15 юли 2016 година. „Турция е правова държава и се спазва върховенството на закона. Твърденията за накърняване на човешките права се разследват, а виновните се наказват“, отговори консулът.   Нурай Иньонтепе сподели, че е доволен от факта, че преподаватели от неговата страна помагат при обучението на наши кадри в областта на туризма. Това се случва във Варна и е реализирано заедно с търговската камара в града.\r\n\"Ако Бургас осигури на нашите специалисти условия за живот, те ще дойдат и тук\", сигурен е консулът. Той настоява да се разсеят предразсъдъците на българите по отношение на Турция и кани всички да посещават неговата страна. Същият апел отправя и към своите сънародници, за които Бургас е предпочитано място за туризъм. Мед, калкан, домати и разбира се, плажът на града, са сред приоритетите на комшиите.    ", "date": "2018.11.02", "title": "От Бургас до Истанбул вече и с ферибот"}
{"url": "https://www.actualno.com/europe/polsha-vyrvi-kym-otkaz-ot-sporazumenieto-za-migracija-na-oon-news_703871.html", "text": "  Властите на Полша клонят към отказ от присъединяване към споразумението за миграция на ООН, заяви премиерът Матеуш Моравецки на съвместна пресконференция с германския канцлер Ангела Меркелр, предаде ТАСС.     „Полша разглежда и е много вероятно подобно на Австрия, Чехия и САЩ ние да не бъдем част от това споразумение на ООН“, заяви полският премиер.\r\nТой поясни, че приоритет за Полша са нейните норми и суверенитет.   „Но искаме да помагаме на страните по места, увеличаваме помощите“, допълни той.  Споразумението по миграцията беше разгледано през юли в главната квартира на ООН.\r\nСпоред генералния секретар на световната организация Антониу Гутериш това ще бъде първото глобално споразумение в тази сфера.Споразумението ще бъде официално одобрено на международна конференция в Маракеш, Мароко, през декември.", "date": "2018.11.02", "title": "Полша върви към отказ от споразумението за миграция на ООН"}
{"url": "https://www.actualno.com/europe/kremyl-razkri-podrobnosti-za-predstojashtite-sreshti-mejdu-putin-i-trymp-news_703851.html", "text": "  Срещата между президентите на Русия и САЩ Владимир Путин и Доналд Тръмп в Париж ще бъде кратка, а на срещата на върха на Г-20 в Аржентина ще е пълноформатна. Това разкри пред журналисти помощникът на руския държавен глава Юрий Ушаков, цитиран от РИА Новости.     Лидерите на Русия и САЩ ще се срещнат в Париж на тържествата по случай 100-годишнината от края на Първата световна война на 11 ноември.   „На Г-20 тя ще е продължителна и подробна, а в Париж кратка, непродължителна“, заяви Ушаков. По неговите думи, срещата в Буенос Айрес все още се съгласува. „Да се назове времето на срещата, е трудно, а дори засега е невъзможно“, добави помощникът на руския президент.  ", "date": "2018.11.02", "title": "Кремъл разкри подробности за предстоящите срещи между Путин и Тръмп"}
{"url": "https://www.actualno.com/society/policai-spasiha-dete-nevolno-predizvikalo-pojar-news_703877.html", "text": "  Полицейски служители спасиха от задимено жилище дете, неволно предизвикало пожар, съобщиха от пресцентъра на МВР.     Днес, около 11.30 часа, в РУ - Търговище постъпил сигнал от обитатели на жилищен блок в кв. „Запад“ за възникнал пожар на тераса на апартамент.   Според информацията, в жилището имало малко дете. Незабавно към адреса били насочени два автопатрулни и един екип на пожарната, както и на Центъра за спешна медицинска помощ.\r\nНа място полицаите установили, че металната входна врата на апартамента е заключена. Без да губят време, те я разбили с подръчни средства и извели 8-годишното момче, което е било само в жилището.  За щастие, детето не е пострадало сериозно от дима, изпълнил жилището и стълбищното пространство, прегледано е в МБАЛ-Търговище и е освободено.   Пред полицаите разказало, че при игра със запалка неволно е подпалило възглавничка на терасата, а огънят се пренесъл и върху други складирани там вещи.\r\nПри пожара са нанесени материални щети. Огънят бързо е погасен от служители на РСПБЗН - Търговище.    ", "date": "2018.11.02", "title": "Полицаи спасиха дете, неволно предизвикало пожар "}
{"url": "https://www.actualno.com/society/hiljadi-bylgari-mogat-da-ne-umirat-ako-obshtinite-ne-dopuskat-zamyrsjavane-na-vyzduha-news_703882.html", "text": "  Масово в общините в България има превишаване на допустимата норма на фини прахови частици (ФПЧ). В някои общини превишението от пределната норма (50 µg/m3) е фрапиращо като брой пъти през годината – например Видин и Монтана. Но превишение от над 35 пъти годишно прави почти всяка по-голяма община. Това пише в пуснатия за обществено обсъждане проект на Национална програма за подобряване качеството на атмосферния въздух (2018 – 2024 г.).      .   Оказва се обаче, че макар превишението да е основно през зимния период т.е. причината се търси основно в битовото отопление, то не липсват превишения и през лятото. Отново Видин е водеща област в това отношение, тук обаче има и други \"отличници\" – Бургас, Варна, Велико Търново, София, Плевен, Русе. Особено любопитно е заключението защо става така: \" Наличието на превишения през пролетно-летния сезон предполага, че в споменатите общини е възможно наличието на други значителни източници, различни от битовото отопление. . Възможните източници могат да включват строителна дейност, ресуспендиран прах и почва, земеделска дейност, горене на стърнища и/или отпадъци, отделяне на вторични частици от емисиите на амоняк и промишлени емисии. Регионалният и трансграничен пренос на замърсители е допълнителен потенциален източник \".\r\nСъгласно приложена таблица в програмата, общините оценяват като основен замърсител след битовото отопляване асфалтирането на пътища, а замърсяването от автомобили е чак на четвърто място! А като н през последната отчетена година – 2016, със 100% превишение на ФПЧ, са посочени Димитровград, района \"Църква\" в Перник, Сливен и столичният квартал \"Надежда”. Специално в София с над 90% замърсяване са още \"Хиподрума\" и \"Павлово\".  Съгласно друга таблица, за да бъдат подменени старите печки на дърва с далеч по-екологичен източник на отопление като газ, София ще трябва да изхарчи около 1,5 млн. лева, а за да подмени стари печки на въглища – 980 хил. лева. Като цяло, , столицата трябва да похарчи под 3 млн. лева. За Видин сметката е под 2 млн. лева, за Пловдив и Плевен – 1,2 млн. лева, а за Димитровград – малко над 700 хил. лева. Общите приблизителни фискални разходи за битово отопление в България са между 39 и 47 млн. лева годишно.   Що се отнася до транспорта, ограничението на стари превозни средства, със стандарт максимум \"Евро 1\", ще струва 80 хил. лева за София (най-скъпо) и 27 хил. лева за Пловдив. А за нарушаващи разпоредбите автомобили – например такива, премахнали филтрите си за твърди частици, може да донесе приход от до 110 хил. лева за Пловдив и цели за София. Има обаче предупреждение, че събираемостта на глобите ще е сериозно изпитание и прогнозите сочат дори невъзможност да се съберат наложени санкции в размер на огромни проценти - над 50 на сто.", "date": "2018.11.02", "title": "Хиляди българи могат да не умират, ако общините не допускат замърсяване на въздуха"}
{"url": "https://www.actualno.com/cars/300-leva-i-kolata-ni-vliza-v-zimen-rejim-news_703831.html", "text": "  Около 300 лева ни струва тазгодишната подготовка на масовите автомобили за зимния сезон. В сумата са включени разходи за подмяна на антифриз и гуми, нов акумулатор, принадлежности и резервни крушки пише „Монитор“.     Макар и навън температурите да са необичайно високи за началото на ноември, рано или късно зимата ще дойде и тогава е важно да са налице сигурни гуми. Според Закона за движение по пътищата шофирането със зимни гуми в България е задължително от 15 ноември до 1 март. Така че шофьорите имат около две седмици да \"преобуят\" колите си с гуми, чийто грайфер е минимум 4 милиметра.   Смяната на четирите гуми заедно с изправянето на джантите излиза между 25 и 100 лева - и то в случай, че поставите миналогодишните. Ако имате нужда да купувате нови, финансовото положение се усложнява, защото трябва да броите между 250 и 600 лв.\r\nГумите са разделени на нисък, среден и висок клас, като цената е според качеството на каучука, а огромно значение има и марката. В последните години новите „обувки“ на колата стават все по-достъпни и не е добре да рискуваме с втора ръка. А и глобата за шофиране с износени гуми е 50 лева. Търговците масово предлагат безплатна смяна на гумите, ако си ги купите от тях, но колкото по-късно се сетите, толкова повече ще висите на опашките.  Зимата е най-неблагоприятният период за всеки акумулатор. Затова сега е моментът да проверите състоянието му и ако е необходимо, да си купите нов. При ниски температури двигателят пали по-трудно и черпи повече ток от батерията. Нов акумулатор ще ви струва до 200 лева, като собствениците на дизелови автомобили задължително трябва да си вземат по-мощни. За всеки случай винаги дръжте в багажника на колата и комплект кабели за зареждане.   Подмяната на антифриза е важна преди студеното време, а тук цената зависи от вида му и марката. Едно от първите неща, които трябва да направите, е да проверите дали чистачките ви не са за смяна. Нов комплект от качествени чистачки струва 20-30 лева. Веднага щом паднат температурите, казанчето за измиване на стъклата трябва да се зареди с незамръзваща течност. През зимния сезон много важно е осветителната система на автомобилите да бъде наред. Това означава изправни къси и дълги светлини, габарити, стопове, мигачи. Не забравяйте също да носите резервни крушки, ако се наложи смяна, цената им е около 20 до 25 лева за комплект.\r\nПрепоръчително е да имате в колата си още стъргалка за лед, въже, вериги и спрей за размразяване на ключалки, съветват експертите.    ", "date": "2018.11.02", "title": "300 лева и колата ни влиза в зимен режим"}
{"url": "https://www.actualno.com/curious/furi-zabraniha-mi-dostypa-do-uikipedija-zashtoto-redaktirah-profila-na-klichko-news_703867.html", "text": "  Бившият световен шампион в тежка категория Тайсън Фюри призна, че е получил забрана за влизане в Уикипедия, след като е редактирал профила на Владимир Кличко преди мача им през 2015. Британецът победи руснака по точки, за да стане новият световен шампион в тежка категория.     ,,Да, истина е“, призна Фюри за BT Sport. ,,Редактирах профила на Кличко, но получих забрана за достъп до Уикипедия. Направих го, защото исках да докажа, че това е публичен сайт, в който всеки има достъп да влиза и пише каквото си поиска. Никога не съм редактирал моя профил, но някой постоянно пише, че съм се отказал, в последствие го активирам. Явно някой наистина иска да се пенсионирам“, споделя още Фюри. Според британеца въпросният човек е Антъни Джошуа. ,,Вероятно намесата в профила идва от Лондон“, намекна той, цитиран от БГНЕС.   Фюри се изправя срещу шампиона в тежка категория на WBC Дионтей Уайлдър на 1 декември в Лас Вегас. Победителят вероятно ще получи шанс срещу действащия световен шампион в тежка категория на IBF, WBO, WBA Антъни Джошуа, който след като защити титлите си срещу Александър Поветкин обяви, че ще се бие на ринга на 13 април на ,,Уембли“.", "date": "2018.11.02", "title": "Фюри: Забраниха ми достъпa до Уикипедия, защото редактирах профила на Кличко"}
{"url": "https://www.actualno.com/curious/dneven-horoskop-za-3-noemvri-news_703865.html", "text": "        Тази събота не се опитвайте да наложите мнението си на всяка цена. Агресивният подход няма да ви помогне. Вечерта заложете на спорта. Тази събота е подходящ ден за пътуване. Изберете не много далечна дестинация. Скоро няма да имате възможност за пътуване, така че се насладете изцяло.   Това е ден за кулинарни подвизи. Ако не се чувствате достатъчно уверени, може просто да разгледате рецепти, към които да се насочите.     Въпреки че е работен ден ви очакват сериозни бизнес възможности. Не пропускайте да използвате максимално момента и да извлечете финансова изгода. Това е ден, в който да проявите пестеливост. Не може да имате всичко, което искате. Съществува риск да ви убедят да закупите нещо, което не си заслужава, но струва доста. Тази събота се пазете от измама, неточна или непълна информация в службата. Това може да провали вас ако я използвате за лични цели.   Тази събота се въздържайте от сравнения, независимо дали са във ваша полза или не. Не забравяйте, че вашият живот е уникален. Тази събота партньорът ви ще е на противоположното мнение по семеен въпрос. Помислете добре каква ще е реакцията ви, тъй като действията ви ще имат дълготрайни последици.    Тази събота е възможно отношенията ви и комуникацията с приятели и близки да доведат до ненужни конфликти. Нямате нужда от излишно напрежение. Тази събота въпросите, свързани с пътувания, братя, сестри или събиране на информация няма да са печеливши. Заемете се само със себе си.    Това е ден, в който да проявите скромност. Разгледайте оферти за пътувания по празниците. Може да мечтаете на воля. Успехът ви днес ще зависи от това до колко сте способни да вникнете в положението на останалите. Не да ги извинявате, а само да ги разберете. ", "date": "2018.11.02", "title": "Дневен хороскоп за 3 ноември"}
{"url": "https://www.actualno.com/sofia/grajdani-izlizat-otnovo-na-protest-v-podkrepa-na-ivancheva-i-petrova-news_703809.html", "text": "  Апелативният съд отказа да измени мярката на отстранения кмет на \"Младост\" Десислава Иванчева и заместничката ѝ Биляна Петрова от \"задържане под стража\" в . В същото време стана ясно, че Петко Дюлгеров, също бивш кмет на \"Младост\", е пуснат под домашен арест.         \"Довечера след протеста пред Съдебната палата с цел да покажат на управляващите, че каквито и физически репресии да упражняват, винаги ще има силни и смели мъже и жени, които да устояват\", пишат още организаторите на събитието в социалната мрежа Facebook. припомня, че отстраненият от поста кмет на столичния район \"Младост\" Десислава Иванчева, заместничката ѝ Биляна Петрова, и бившият кмет на района Петко Дюлгеров бяха задържани при акция на 17 април. Повод за нея беше разследване за подкуп от 70 000 евро. Обвинението твърди, че сумата е дадена на Иванчева от строителния предприемач Александър Ваклин.     ", "date": "2018.11.02", "title": "Граждани излизат отново на протест в подкрепа на Иванчева и Петрова"}
{"url": "https://www.actualno.com/society/stena-padna-i-ubi-stroitel-v-provadija-news_703861.html", "text": "  Строителен работник загина при инцидент по време на ремонт на сграда в Провадия, съобщиха от Окръжната прокуратура във Варна, предаде БГНЕС. Стената е паднала и го е затрупала.     Двама от колегите му са успели да избягат и да се спасят.\r\nВ момента се извършва оглед на местопроизшествието от следовател от Окръжния следствен отдел при Окръжната прокуратура – Варна. Продължават действията по разследването, които трябва да установят причините и обстоятелствата за тежката трудова злополука.", "date": "2018.11.02", "title": "Стена падна и уби строител в Провадия"}
{"url": "https://www.actualno.com/society/bylgarski-i-rumynski-tir-se-udariha-chelno-v-car-kalojan-news_703842.html", "text": "  Два ТИР-а, български и румънски, се удариха челно рано тази сутрин в град Цар Калоян. Катастрофата е станала около 06.00 часа, предаде БГНЕС.     По първоначални данни румънският камион е навлязъл в насрещната лента за движение, а българският, за да избегне удара, е блъснал паркиран пред една от къщите лек автомобил.   При пътнотранспортното произшествие са настъпили сериозни материални щети. Леко пострадал е водачът на румънския ТИР. Работата по случая продължава.", "date": "2018.11.02", "title": "Български и румънски ТИР се удариха челно в Цар Калоян"}
{"url": "https://www.actualno.com/society/oon-otnovo-ni-obryshta-vnimanie-vyrhu-lipsata-na-zashtita-na-pravata-na-choveka-news_703808.html", "text": "  Поредни препоръки, този път заключителни, свързани с правата на човека в България отправи Комитетът по правата на човека на ООН. Критиките изглеждат доста познати и със сигурност на тях ще бъде обърнато \"подобаващо\" медийно внимание от гледна точка на плоскостта, с която се посрещат всякакви новини, свързани с Българския хелзинкски комитет (БХК).     Препоръките от комитета касаят спазването на Международния пакт за граждански и политически права. На челно място е препоръка да бъде променено законодателството, включително Закона за радио и телевизия, заради „многобройните случаи на престъпления от омраза и реч на омраза”. Комитетът конкретно посочва, че трябва през законодателството да се обърне внимание на сексуалната ориентация като мотив да се извърши престъпление или като причина да има реч на омраза.   Изрично внимание има по отношение на насилието на жени, което, по оценка на организацията, е достигнало до „тревожни размери”, като от панела на ООН посочват като стъпка в посока на успешната борба срещу този стряскащ феномен ратифицирането на Истанбулската конвенция. В тази насока е и препоръката да се обърне внимание на малолетните и непълнолетните и извършването на престъпни деяния от тях – с цел да има държавна грижа за такива проблемни деца и те да бъдат интегрирани в обществото.\r\nСъществена част от препоръките се отнася до ромите. Една от най-важните препоръки е промяна на Закона за устройството на територията, така че да бъде урегулиран процесът на разрушаване на незаконни жилища, за да не остават хора без подсигурен дом, в случай че техният, макар и незаконен, бъде разрушен. Освен това се набляга и на полицейското насилие, като се иска в Наказателния кодекс изрично да бъде разписано що е то изтезание и да има контролен механизъм по отношение на насилие, упражнено от силовите органи. Логично, има и препоръки за борба с „наказателните нападения” в ромските квартали.  Обръща се и специално внимание на невъзможността да се признават еднополови бракове, сключени в други държави, както и на забавената реформа що се отнася до хората с увреждания.   ", "date": "2018.11.02", "title": "ООН отново ни обръща внимание върху липсата на защита на правата на човека"}
{"url": "https://www.actualno.com/football/bojko-borisov-se-razmechta-da-sme-domakini-na-svetovnoto-pyrvenstvo-po-futbol-prez-2030-g-news_703815.html", "text": "  Ще предложа на колегите от Гърция, Румъния и Сърбия да кандидатстваме заедно за домакини на Световното първенство по футбол през 2030 година. Това заяви българският премиер Бойко Борисов на съвместна пресконференция с лидерите на трите балкански държави и в Евксиноград.     Борисов обясни идеята си с това, че тази година България и Италия вече са домакинствали на Световното първенство по волейбол. Той представи въпросната идея като част от по-широките ни разговори в сферата на газовите доставки и инфраструктурата. За да онагледи откъде ще идва газ и какво ще се прави като магистрали, премиерът разпъна хартиена карта. Той посочи къде ще е силно прокламираният от него хъб \"Балкан\", че ще може да вземем втечнен газ от Александруполис, както и, че ще свържем Александруполис с АМ \"Тракия\" и АМ \"Марица\", както и ще се оптимизира жп линията между гръцкия град и Бургас.\r\nОстава въпросът дали до 2030 година България ще има поне един стадион, с който да може да кандидатства за най-големия футболен форум, след като има такива планове за пътна и газова инфраструктура.", "date": "2018.11.02", "title": "Бойко Борисов се размечта да сме домакини на Световното първенство по футбол през 2030 г."}
{"url": "https://www.actualno.com/politics/barometyr-atakite-sreshtu-vlastta-ukrepvat-podkrepata-za-upravljavashtite-news_703816.html", "text": "  Опозиционните атаки срещу властта само затвърждават подкрепата за управляващите, коментират от \"Барометър България\" на базата на данни от проучване по телефона, направено от 30 октомври до 1 ноември сред 848 души на възраст над 18 г.     \"Атаките по повод жестокото убийство на журналистката в Русе, които се оказаха неоснователни, и заплахата отляво към статуквото на управление явно мобилизират електората на най-голямата партия в управляващата коалиция. От друга страна ултиматумът на ДПС - или оставка на вицепремиера Валери Симеонов, или бутане на правителството, пък видимо действа мобилизиращо за гласуващите за ОП, тъй като главният им движещ мотив е изолирането на Движението от властта.\r\nОпозицията в лицето на БСП явно не черпи докрай от броженията в управляващата коалиция и нагласите на избирателите да подкрепят левицата бележат дори лек спад. Социалистите по-скоро втвърдяват докрай ядрото на привържениците си, но посланията им – често свързани с политически скандали, не успяват да привлекат допълнителна подкрепа от периферията.\r\nПодобен факт си проличава и при подкрепата за ДПС, но електоратът на Движението винаги е притежавал тази специфика – да гласува монолитно и то не заради припознаване на цели или платформи, а понякога по чисто етническа и икономическа зависимост\", коментират от Барометър.      \"Събитията в обществения живот на страната в последните няколко месеца очертават все по-голямото разделение в политическите възгледи на българите.\r\nСъс сигурност влияние върху намеренията на българските граждани да гласуват на изборите за евродепутати оказва и политиката на ЕС в посока на санкции към държави, които се противопоставят на твърде и либералната политика на Съюза по отношение на мигрантите и бежанците.    Като цяло българският избирател гледа на изборите за Европейски парламент през призмата на вътрешнополитическите събития в държавата.   На въпрос „Ако изборите за евродепутати се провеждат днес, за коя политическа сила бихте гласували?“ 35,1% отговарят за ГЕРБ при 35,3% през юли, 25,7% - БСП (28,9% през юли), 17,2% за Обединени патриоти (17,8% през юли), 12,1% - ДПС (15,2% през юли). За други биха гласували 4,5%, а 5,4% не са решили за коя партия да гласуват\", разкриват още от Барометър\" \"Не е изненадващо, че събитията през септември и октомври влияят на одобрението в работата на българското правителство като цяло, както и на министър-председателя и вицепремиерите\", посочват социолозите.      Данните на „Барометър България“ отчитат промяната в доверието пред последните три месеца. В края на октомври 2018 година работата на Министерски съвет е одобрявана от 41% от българските граждани спрямо 44% през юли, а одобрението към Бойко Борисов е 37% спрямо 39% преди три месеца.\r\n\"Вероятно българите имаха очакване от премиера за по-твърда и решителна позиция по повод искането за оставка на заместника му Симеонов\", смятат социолозите. Според тях обаче благоприятно влияе балансираното поведение на българския министър-председател във външнополитически план.   Вицепремиерът  и министър на външните работи  Екатерина Захариева остава извън политическата буря покрай смяната на министри и съпътстващите скандали и запазва 24 на сто одобрение от анкетираните, показват данните.\r\nПри вицепремиера Валери Симеонов се отбелязва спад в одобрението - 11 на сто от участниците в проучването посочват, че му се доверяват (през юли 13 процента са одобрявали дейността му), явно често непремерените изказвания на Симеонов допринасят за това, българските избиратели вероятно му държат сметка за стабилността на кабинета и се опасяват от нови скандали, които биха довели до падане на управлението и предсрочни избори, коментират от \"Барометър България\".\r\nТомислав Дончев също търпи негативи, макар и да не е пряко замесен в отминалите събития, като одобрението към него сега е 28%, при 30% през юли. Това вероятно се дължи в забавянето на реализирането на т.нар. електронно управление, чието въвеждане е в неговия ресор като вицепремиер, предполагат социолозите.\r\nРейтингът си запазва Красимир Каракачанов с 36% одобрение. Явно с умерената си позиция на балансьор той се припознава от положително от избирателите като гарант за стабилност в малката, а от там и в цялата управляваща коалиция. Одобрението към него се  обяснява и с личния му резултат на последните президентски избори, на които получи подкрепата на близо 600 хиляди българи, посочват  още анализаторите.", "date": "2018.11.02", "title": "Барометър: Атаките срещу властта укрепват подкрепата за управляващите"}
{"url": "https://www.actualno.com/society/nad-30-pojara-zaradi-nemarlivost-news_703855.html", "text": "  Последният месец имаме над 30 пожара, които се дължат на човешка немарливост и неправилно боравене с огън, а цяло лято имахме само 3-4 пожара. Това съобщи директорът на Югозападно държавно предприятие (ЮЗДП) инж. Дамян Дамянов на засаждането на 1500 дървета в района на с. Росоман, Община Божурище, предаде „Фокус“.     „Въпреки че сме ноември, виждате какви са температурите, да апелираме към внимателно боравене с огън в открити пространства и гори“, допълни той.   „Сливница, София и Радомир тази година са център на силни доброволчески залесявания, което трябва да продължим като добра практика в бъдеще. Имаме доста такива акции. Горе-долу над 15 000 – 20 000 човека участват ежегодно в създаването на нови гори върху опожарени и освободени от съхнеща дървесина площи. Това е, разбира се, допълнително към това, което ние оперативно ежегодно извършваме. Тази година имаме към три хиляди декара залесяване, което към частта 2,500 е изпълнена. Сега имаме 500 декара залесяване на тополови дръвчета по долините на Струма и Мездра“, каза още Дамян Дамянов. Относно посадените днес фиданки директорът на Югозападно държавно предприятие допълни, че след 6-7 години на мястото ще има зелен фон вместо изсъхнала почва, а пораснала гора се очаква след около 45-50 години.", "date": "2018.11.02", "title": "Над 30 пожара заради немарливост"}
{"url": "https://www.actualno.com/montana/bezplatni-pregledi-za-osteoporoza-v-lom-news_703813.html", "text": "  Фондация АДРА България и Община Лом организират безплатни консултации и прегледи на костна плътност сред жителите на Лом. Целта е ранната диагностика и превенция на заболяването остеопороза.     Прегледите ще се проведат на 5-и и 6-и ноември от 9.00 до 12.30 часа в медицинския кабинет в сградата на Общинския пазар (от северната страна). Кампанията е за жени на възраст от 45 до 70 г.  \r\nЗаписванията стават на тел. 0971/69 135 или стая 202 в сградата на Община Лом.  ", "date": "2018.11.02", "title": "Безплатни прегледи за остеопороза в Лом"}
{"url": "https://www.actualno.com/viewpoint/peevski-novijat-buditel-news_703822.html", "text": "  Освен млад и успял мъж, както преди пет години сам се описа, народният представител от ДПС Делян Пеевски с течение на времето добави и други епитети към името си. Изсветлявайки малка част от притежанията си, той изведнъж се превърна и в милионер, като продължи да бъде народен представител - тоест, доказа, че каквото и да говорят за него някакви си хора и медии, каквито и съмнения да предизвиква в обществото, една конкретна част от суверена продължава да го избира съвсем легално и така той скромно си носи титлата “демократично избран”. Всичко това обаче очевидно не е достатъчно за неуспелия шеф на ДАНС. И затова той продължава своята офанзива за изсветляване на публичния му образ. Въпросното изсветляване върви обаче със задължителен обществен данък, който трябва да платят всички онези, които някога са намирали или в момента намират нередности и съмнения около личността на емблематичния за ДПС народен предствител.     Като допълнение към новото му амплоа трябваше да изглеждат КТБ-поправките в банковия закон, които целяха хем да представят Пеевски като загрижен за казуса (и, разбира се, отдалечен от него), хем, според експерти, да му донесат определени ползи, например материални.\r\nТака трябваше да изглеждат и медийните текстове, които издателят-депутат със свита от негови колеги внесе в началото на годината и които тази седмица бяха приети окончателно.\r\nПървоначално поправките приличиха на законодателно отмъщение към онези медии, с които Пеевски така или иначе почти всеки ден се разправя от страниците на вестниците си. Впоследствие той и тримата му съавтори от ДПС коригираха проекта си, за да отговорят на критиките. Малко след Движението, правителството също съобщи, че готви свой закон за прозрачност на медийната собственост. Такъв обаче не се появи на бял свят, а депутатите от мнозинството гласуваха идеите на Пеевски като един. Което очевидно означава, че управляващите са харесали проекта и затова са се отказали от своята инициатива.  Целите на промените изглеждат изцяло имиджови. Тъй като краен резултат едва ли ще има. Още повече, че и сега има изискване медиите да декларират собствениците си, като се вписват в регистър, поддържан от Министерството на културата. Точно това ще се случва и в бъдеще, но в малко по-разширен обхват.\r\nДалеч по-интересни от текстовете обаче се оказват няколко съпътстващи ситуации. Малко преди окончателното приемане на закона му, Пеевски реши да прехвърли вестниците си на фондация, която да се ръководи от \"изявени журналисти\", а той самият щял само да я финансира. Към момента Пеевски притежава официално шест вестника и гневно отхвърля обвиненията, че е монополист на медийния пазар.\r\nТвърденията за обратното се базират на подозрения, че той индиректно контролира редица други печатни и онлайн издания, а защо не и телевизия. Това може лесно да се разбере, ако се проследи строго унифицираната им редакционна политика, подчинена на едни и същи опорни точки и залагаща на еднотипни текстове и теми, които често дори се препечатват в различните издания.    На този фон в пленарната зала депутатът от ДПС Йордан Цонев представи Пеевски като истински държавник, който неуморно брани България и нейния имидж от зловредните набези на Сорос и свързани с него организации. От обясненията на Цонев стана ясно, че нормативният акт цели не пиар на Пеевски, а пиар на България срещу лъжливата класация на „Репортери без граници\", които класираха страната на последно място по медийна свобода в Европа. Разбира се, каквито и текстове да бъдат приети, каквито и закони да влязат в сила, каквито и фондации да регистрира Пеевски с цел да се оттласка от имиджа си на медиен магнат - една част от обществото ще продължи да бъде наясно кой контролира медийния бизнес в България, а другата просто няма да се интересува.\r\nЕдинственият ефект е, че ще пострадат малките медии, които ако досега са се опитвали да бъдат независими, в някакъв момент ще разберат, че ако бъдат “натиснати” законово, ще спрат да съществуват. Ето защо е твърде вероятно поривът им към опозиционност да секне.\r\nИ не на последно място: днес, пет години, след като Пеевски се самоописа като успял млад мъж, той бе обявен от най-високата трибуна в българската политика за държавник, грижещ се за родината си. Мантрата ще бъде подета и от всички уж независими от него издания, които с всички методи на пропагандата ще се опитат да я внушат като реалност.   Впрочем, никой от управляващите депутати не направи опит да обори това твърдение. Въпреки че всички те се опитват да си припишат заслуги за свалянето на правителството “Орешарски” с протеста #ДАНСwithme, който всъщност бе срещу назначаването на Пеевски за шеф на ДАНС.   Печалната равносметка е, че Делян Пеевски не просто не падна от власт (съвсем реална власт), а дори се укрепва в нея и вече иска да се превърне в символ на държавността - и то тъкмо заради тези управляващи, които уж нямат формална пресечна точка с него. Ако доскоро Пеевски искаше да поизлъска имиджа си, днес вече по всичко личи, че целта очевидно е актуализирана. И тя е неговият образ да се превърне в норма за политическа доблест, която брани държавата от чуждоземски вмешателства. А когато това се случи, всяко следващо грабителство ще бъде обяснявано като грижа за българите, а не като съмнителна схема.\r\nИ още нещо накрая: в приемането на текстовете има една волна или неволна символика. Медийните поправки на този държавник, милионер, депутат, издател и успял млад мъж бяха приети от Народното събрание в Деня на народните будители. Но пък в крайна сметка всеки народ си заслужава будителите. Полина Паунова, ", "date": "2018.11.02", "title": "Пеевски - новият будител"}
{"url": "https://www.actualno.com/vraza/grobishtnijat-park-v-mezdra-e-pochisten-osnovno-news_703814.html", "text": "  Основно е почистен гробищният парк в Мездра дни преди Велика Задушница, която тази година е на 3 ноември.     Според църковният календар задушницата в събота преди Архангеловден е \"Велика задушница\". Тя напомня за грижите на божиите ангели за покойниците и е специално посветена и на загиналите воини, затова някъде се нарича и \"мъжка задушница\".\r\nЗа душата на нашите починали близки на Архангелова задушница се раздават сладкиши, бонбони, плодове, варено пилешко месо, вино на близките и на хората около съседните гробове, дори и да са непознати.  Поменът, който се прави, е възпоменание и знак, че починалият не е забравен.", "date": "2018.11.02", "title": "Гробищният парк в Мездра е почистен основно"}
{"url": "https://www.actualno.com/asia/kitaj-poiska-ot-sasht-da-dokajat-obvinenijata-si-za-kradene-na-tyrgovski-tajni-news_703823.html", "text": "  Китай изрази желание САЩ да покажат доказателства подкрепящи обвинението, че Пекин поддържа схема от Китайски и Тайвански компании, които да крадат търговски тайни от американски компании, предаде AFP.     Главният прокурор на Щатите Джеф Сесионс обвини компании, че се откраднали ноу-хау на стойност 8.75 милиарда долара от полупроводниковия гигант Микрон.   Министерството на правосъдието обвини държавната китайска компания „Фудзиен Дзинхуа Интегрейтет Съркъс” и тайванската „Юнайтед микроелектроникс корпорейшън” (UMC), заедно с трима от ръководителите на компанията.\r\nАмериканките власти твърдят, че двете компании са създали заговор да откраднат дизайните на американската Микрон и така да превърнат китайската корпорация в главен играч на пазара на компютърните чипове.  „Ако американската страна е наистина загрижена, те трябва да представят доказателства и конкретни примери”, заяви говорителят на китайското външно министерство Лу Канг на редовен брифинг.   ", "date": "2018.11.02", "title": "Китай поиска от САЩ да докажат обвиненията си за крадене на търговски тайни"}
{"url": "https://www.actualno.com/ruse/nagradiha-uchiteli-ot-ruse-s-priza-poslanik-na-svobodnija-duh-v-moeto-uchilishte-news_703789.html", "text": "  На 1 ноември, в зала „Европа“ на Доходно здание в Русе, се състоя официалната церемония по награждаването на учители, номинирани в конкурса „ . Инициативата е по идея на Фондация „Русе – град на свободния дух“ и Фондация „Еконт“. Тържеството бе открито от Пламен Стоилов, кмет на Община Русе.     „Честит празник на всички вас - новите апостоли, които повдигат и събуждат българския дух! Благодарение на вас, ние имаме едно талантливо младо поколение, което гарантира доброто и успешно бъдеще на Русе и на България!“, подчерта той в приветствието си.\r\nСред гостите бяха: д-р Страхил Карапчански – зам.–кмет по европейско развитие и председател на Управителния съвет на Фондация „Русе – град на свободния дух“, Даниела Шилкова – зам.-кмет „Икономика, инвестиции и собственост“, изпълнителният директор на Фондация „Русе – град на свободния дух“ - Елена Минкова и членовете на Управителния съвет - Ирена Петрова и Мария Георгиева.\r\nВ рамките на петото издание на конкурса, чрез видео, бяха номинирани . Регламентът на конкурса предвиждаше учителите да бъдат номинирани чрез кратко видео от един ученик, от група ученици или от цял клас. Предложението трябваше да бъде добре аргументирано и да включва информация за: име на номинирания учител; училище; предмет/и, по който/които преподава; име на номиниращия (име/клас/училище); професионални постижения на номинирания. Нужно беше номинацията да съдържа отговор на въпроса, защо номинираният заслужава званието “Посланик на свободния дух”.  Предложенията бяха разгледани от жури в състав: д-р Страхил Карапчански, Ирена Петрова , Мария Георгиева, Елена Минкова и Венцислава Николова – председател на Фондация „Еконт“. Съобразно подадената информация и посочените мотиви, журито определи 5 носители на приза „Посланик на свободния дух в моето училище“. Те са : Галина Гиндянова – учител по български език и литература в СУЕЕ „Свети Константин –Кирил Философ“, Петя Михайлова – учител по история и география в СУ „Васил Левски“, Селян Рийза – начален учител в ОУ „Отец Паисий“, Владимир Великов – треньор по джудо и самбо в Ученическа спортна школа, СК „Локомотив“, СК „Спартак“, Цецка Маркова – учител по география и музика в СУПНЕ „Фридрих Шилер“. Отличените бяха наградени със статуетката „Посланик на свободния дух в моето училище“ и таблет от кмета Пламен Стоилов. Останалите претенденти за приза получиха грамоти и ваучери за книги от книжарница „Хеликон“.\r\nЗа празничната атмосфера допринесоха Мадлен Димова и Марина Георгиева от ВГ „Приста“ към Общински младежки дом, с ръководител Доротея Бальовска.", "date": "2018.11.02", "title": "Наградиха учители от Русе с приза „Посланик на свободния дух в моето училище“"}
{"url": "https://www.actualno.com/society/krajat-na-standart-hronika-na-edna-predizvestena-smyrt-news_703812.html", "text": "  Едва ли някой се е учудил, че един от най-дълго издаваните ежедневници у нас - вестник \"Стандарт\", . Вестникът вече ще бъде издаван само като седмичник всеки петък в брой от 64 страници. Освен това изданието ще се опита да се превърне в онлайн медия. Ето какво написаха от медията в редакторското каре.     \"След като показахме стандартите за свястна и съвестна печатна медия, сега влизаме ударно в света на интернет. Още преди 18 години направихме първото онлайн издание на вестник и то с англоезична версия. От днес хвърляме всички усилия в преобразената агенция \"Стандарт\". Тя е последна дума на асовете в създаването на информационни сайтове. Но нейният най-голям коз е екипът на \"Стандарт\", който ще се труди 24 часа в денонощието. При това не само количествено, а и качествено. А това ние го можем най-добре\", съобщиха от сайта на \"Стандарт\".\r\nВестник \"Стандарт\" бе издаван всеки ден в продължение на 26 години, където писаха много талантливи автори, сред които Стела Стоянова, Руслан Йорданов, Мартин Карбовски, но и винаги тегнеше сянката на близостта с властта.\r\nВ редакторският коментар обаче намекват, че последните най-важни събития в страната са били отразявани с . Ето какво пишат журналистите:  \"Всеки, който работи, иска трудът му да бъде възнаграден. Но има няколко професии, в които човек няма право на компромиси - учители, лекари и журналисти. Направиш ли го - това е сделка с Дявола. Ние не я искаме!\r\nНе искаме в името на дотацията никога да ни се налага в деня на най-зловещата катастрофа в България - край Своге, да излизаме с водещ материал за бутната триколка, понеже там е замесен важен роднина. ( Става дума за , който се превърна във водещ за вестника вместо катастрофата край Своге , бел.ред) Не искаме да си слагаме грях на съвестта и да пишем, че (вероятно похват, с който да се измести фокуса от разследването на \"Бивол\" за \"Джи Пи Груп\", бел.ред). Не искаме заради , които свалят министри още преди да са назначени\", пише в коментара, като не става ясно кой точно и как е поръчал изместването от фокуса при катастрофата край Своге и е поискал да се напишат подобни неща за Маринова.\r\nВ медийната гилдия, а и не само, е широко известно, че изданието дължи десетки хиляди левове на свои служители, като някои от тях са с повече от 10 неизплатени заплати. Напуснали журналисти, които водят дела срещу медията, разказват пред , че са ги спечелили, но въпреки това не могат да си вземат парите, тъй като фирмата \"Стандарт Нюз\" е с отдавна запорирани и изпразнени сметки, а в момента медията функционира през нова фирма. Тоест, на практика се съди фантом и празна каса, която няма как да се разплати с ощетените. В началото на тази година , че дългогодишният собственик Тодор Батков е \"подарил акциите\" на журналистите, а през последните три години журналистите там работеха с винаги закъсняващи заплати, които в един момент просто станаха \"липсващи\".    \"Още от времената на Чорни, през годините на Батков, и с вечно сръчната в услугите си към властта главна редакторка Славка Бозукова, вестникът имаше една цел: да осребри покорството си към властта и този, който дава пари. Макар в него да пишеха талантливи автори, цензурата беше правило, а свободата - щастливо изключение\", разказва пред , един от дългогодишните журналисти във вестника Искра Крапачева. \"Имаше забрани - например и винаги в интерес на олигарсите, които са близко в момента и до настоящата власт. Любимият подход на вестника беше на две страници да се разкаже за хобито на депутат (кому въобще е интересно това?), срещу определена сума\", споделя тя. \r\n\"Когато Бозукова започна да бъде съдена от служителите на вестника, тя и Тодор Батков стартираха източване на фирмата, образувайки нови фирми, като например \"Стандарт Хънт\", с цел да изпразнят от активи \"Стандарт нюз\". Да не говорим, че и медията беше свързана с парите на КТБ и последвалия фалит. Срещу \"Стандарт\" се водят дела не само от журналистите, а и от много крупни бизнесмени - снабдители с хартия, строителни фирми и прочие\", казва още Крапачева. , понеже, както бе обяснено по-горе, \"Стандарт нюз\" отдавна няма никакви активи, а не може да се докаже в съда, че се разплаща през нова и от скоро използвана фирма - \"Мастър ПР\". Журналисти от медията , но, въпреки че беше излъчено предаване за условията там, нищо не се промени. От \"Стандарт\" на няколко пъти сменяха сградата, която наемат, тъй като бяха гонени заради неплатени сметки, като се е стигало и до спиране на тока. \r\n\"В последните години главният редактор Славка Бозукова поголовно лъжеше журналистите, че всеки момент ще им плати заплатите, но така и не го направи, въпреки луксозния ѝ начин на живот, включващ скъпи имоти, прескъпи коли и пътешествия в чужбина. Не се трогна дори когато журналисти през сълзи ѝ споделиха, че карат само на яйца и картофи и че са пратили децата си при бабите през лятото, за да има кой да ги гледа. На някои служители дори им трябваха спешно пари за операции, но не успяха да си ги получат дори в животозастрашаващ момент\", разказва още Крапачева.", "date": "2018.11.02", "title": "Краят на \"Стандарт\" - хроника на една предизвестена смърт"}
{"url": "https://www.actualno.com/business/stokoobmenyt-mejdu-bylgarija-i-kuba-e-narasnal-sys-131-prez-2018-g-news_703770.html", "text": "  Съществуват възможности за разширяване на българския износ за Куба, реализиране на инвестиции, както и участие на български инженерингови компании и специалисти в различни проекти в кубинската страна.     Това стана ясно по време на среща на заместник-министъра на икономиката Лилия Иванова с Нунес Мордоче, заместник-министър на външната търговия и чуждестранните инвестиции на Куба.   „Данните показват, че през първите седем месеца на 2018 г. двустранният стокообмен между България и Куба се увеличава с 131% спрямо същия период на миналата година, възлизайки на 4.052 млн. щ.д.“, заяви Иванова.\r\nПо думите й българският износ за Куба отбелязва ръст от 254.9% спрямо същия период на миналата година, като стойността му е 2.899 млн. щ.д. Вносът от Куба също бележи ръст от 23% до 1.153 млн. щ.д.  Икономическият заместник-министър поясни, че независимо от постигнатото до момента, следва да се търсят по-ефективни механизми за разширяване на двустранната търговия и за постигане на по-осезаем напредък в активизирането на търговско-икономическите отношения.\r\n„Налице са редица перспективни сектори за реализиране на български инвестиции в Куба и установяване на сътрудничество с кубински компании в области като фармацевтиката и биотехнологиите, хранително-вкусова промишленост, производството на електроенергия от възобновяеми енергийни източници, козметика и туризъм“, подчерта тя.   По време на срещата стана ясно, че съществува значителна възможност за диверсификация на българския износ като кубинската страна прояви интерес за внос от България на спортни стоки и велосипеди.     Договорено беше и провеждането на бизнес форум между българските производители и кубинските вносни обединения в сектори от взаимен интерес. Обсъдено беше и улесняване на процедурата за създаване на българо-кубински смесени фирми.\r\nЗаместник-министър Иванова е на посещение в Куба, начело на бизнес делегация. Българските фирмите ще вземат участие в едно от най-важните търговски събития в Латинска Америка и Карибския басейн „FIHAV 2018“.   „Отдаваме голямо значение на участието в Международния панаир „FIHAV2018”, което дава възможност родните производители да представят свои продукти пред потенциални кубински партньори“, подчерта Иванова.\r\nВ делегацията са включени представители на утвърдени компании, които могат да предложат продукти и услуги от секторите металургия, козметика, строителство и туризъм. „Вярвам, че засилването на връзките между България и Куба ще е от взаимна полза и за двете страни.   През последните години българските фирми проявяват все по-голям интерес към Куба, доказателство за това е присъствието им на настоящото събитие“, изтъкна тя.   Заместник-министър Иванова проведе двустранни срещи с Ямилин Гонзалес, заместник-министър на министерство на индустрията и представители на Националния институт по водни ресурси, Министерство на хранителната индустрия, Министерство на външната търговия и чуждестранните инвестиции и Международна търговска банка BICSA. Българската делегация участва и на международния инвестиционен форум, който се провежда в рамките на изложението.\r\nМеждународния панаир „FIHAV2018” се организира ежегодно от 1983 г. насам и е най-важното търговско изложение в Куба и Карибския басейн, както и едно от най-представителните в Латинска Америка.\r\nНа 36-то издание на Международния панаир в Хавана традиционно са представени страните-членки от Организацията на държавите от Латинска Америка и Карибския басейн и едни от най-големите търговски партньори на Куба: Венецуела, Китай, Русия и Испания. Тази година участие взеха над 3 хил. компании от 65 държави на площ от 24 хил. кв. м. Страната беше посетена и от 20 официални делегации.", "date": "2018.11.02", "title": "Стокообменът между България и Куба е нараснал със 131% през 2018 г. "}
{"url": "https://www.actualno.com/business/naj-dobrite-sladkari-i-gotvachi-na-bylgarija-v-inter-ekspo-centyr-news_703825.html", "text": "   Вече 25 години международно изложение БУЛПЕК добавя иновативен стил към традиционния вкус на хляба и десертите      Най-добрите сладкари и готвачи на България ще творят на изложение в Интер Експо Център от 7 до 10 ноември. Автентичните вкусове се сливат с иновативни формули и традициите отново ще оживеят, а международният форум ще чества и своя 25-годишен юбилей. Участие ще вземат водещи хлебопроизводители, хлебозаводи и производители на макаронени изделия. БУЛПЕК ще разкрие тайните на хлебния и сладкарския сектор паралелно с най-големите изложения за хранително-вкусовата индустрия в България и сред значимите за Югоизточна Европа МЕСОМАНИЯ, СВЕТЪТ НА МЛЯКОТО, САЛОН НА ВИНОТО, ИНТЕРФУД&ДРИНК и СИХРЕ.\r\nВ демонстрации на живо ще вземат участие 14 от най-добрите сладкари, шоколатиери и готвачи на България. Сред тях е шеф Веселин Калев, с 10-годишен стаж в германски ресторанти с 1 и 2 звезди Мишлен. На 8 ноември той ще демонстрира рецепти и методи за работа със силиконови форми чрез десерт – „Тайните на планината“. Чред магията на сладкарството и кулинарното изкуство ще бъдат наживо ще бъдат създадени авторски шедьоври. На 10 ноември участие ще вземе Борис Тасев от известното кулинарно училище Amuse Bouche.\r\nСпециални демонстрации организират и фирми от хлебопроизводството. В акцент прази тази година се превръщат хлебните изделия, разнообразните миксове за хляб, обогатени със семена и различни видове зърна. Майстори от цял свят ще правят дегустации, давайки професионални съвети; специалистите ще разкажат за опита си при работа с мая, миксове и премикси.    се организира от Националния браншови съюз на хлебарите и сладкарите и Интер Експо Център с подкрепата на Държавен фонд „Земеделие“. Бизнесът ще открие машини за подобряване работата на индустрията, хладилна техника, опаковки, специализирано лабораторно оборудване, консувативи и инструменти за сладкарството и хлебопроизводството, натурални добавки и адитиви.    През тази година в шесте изложения участие ще вземат 500 български и чуждестранни компании. Тази година още по-силно е колективното участие на фирми от Италия и Унгария. За първи път ще участва Департаментът по земеделие към посолството на САЩ в София.\r\nПовече информация за новите продукти и програмата на ", "date": "2018.11.02", "title": "Най-добрите сладкари и готвачи на България в Интер Експо Център"}
{"url": "https://www.actualno.com/business/teodora-petkova-smenja-levon-hamparcumjan-nachelo-na-unikredit-bulbank-news_703766.html", "text": "        Теодора Петкова ще замести Левон Хампарцумян, който ще остане на тези позиции до края на април 2019 г., когато изтича неговият мандат след 18 успешни години начело на най-голямата банка в България. През следващите няколко месеца той ще работи с избрания наследник за плавен преход към новото управление. Пред от банката потвърдиха, че на по-късен етап ще стане ясно какви ще бъдат конкретните надзорни функции, които ще поеме г-н Хампарцумян.   „За мен е чест да бъда част от общността на УниКредит. Основната ни цел през всичките тези години е била непрекъснато да се подобряваме, да бъдем силен, стабилен, предвидим и отговорен партньор на над един милион граждани, домакинства, малкия бизнес, големите кампании и местните общности. Гордея се с постигнатото от клиентите ни и от колегите ми. УниКредит Булбанк е силна, стабилна и добре подготвена за бъдещ растеж и съм убеден, че Теодора е правилният човек да продължи този път и да води банката напред“, коментира Левон Хампарцумян, председател на УС и главен изпълнителен директор на УниКредит Булбанк.\r\n„Много съм щастлива за предоставената ми възможност и за предстоящата ми работа с екипа, с който ще надграждаме успеха на УниКредит Булбанк“, каза Теодора Петкова. Тя е настоящ риск директор на банката и член на УС на УниКредит Булбанк.  Теодора Петкова е член на УС и главен риск директор на УниКредит Булбанк. Тя е председател на Кредитния съвет на банката, на Комитета по провизиране и реструктуриране и член на Кредитния комитет. Тя започва кариерата си в банката като кредитен анализатор през 2002 г. и става старши мениджър на екипа за корпоративно кредитиране през 2007 г.  От 2009 до 2015 г. Теодора е директор на управление „Кредитен риск“, а от септември 2015 г. е директор на Международния център в „Корпоративно, инвестиционно и частно банкиране“. Теодора Петкова е член на Надзорния съвет на УниКредит Кънсюмър Файненсинг и има многогодишен опит като член на Борда на директорите на УниКредит Факторинг. Тя е магистър по финанси от УНСС и има Global Executive MBA от Carlson Business School на University of Minnesota и от Vienna University of Economics and Business.   ", "date": "2018.11.02", "title": "Теодора Петкова сменя Левон Хампарцумян начело на УниКредит Булбанк"}
{"url": "https://www.actualno.com/music/dead-can-dance-puskat-nov-album-news_703790.html", "text": "  Dead Can Dance се завръщат с нов албум, посветен изцяло на Дионис, богът на плодородието и виното, който излиза днес, 2 ноември, 2018 г. през PIAS Recordings.      . В основата си митът е ключът към разбирането на най-новия опус на Dead Can Dance.\r\nВърху корицата на албума е изобразена цветна маска, изработена и декорирана с традиционната техника за украса с мъниста на племето Хуичол в Мексико, което се разминава с стилистиката на предишните албуми, тъй като повечето от тях са по-тъмни цветови палитри, но определено ни допада.  В седемте движения на албума Брандън Пери е инкорпорирал впечатляваща колекция от екзотични музикални инструменти - включително гъдулка, балалайка , духови инструменти като фюжърите и ацтеките, перкусии… и какво ли още не, докато извънземните вокали на Лиза Джерард участват в 4 от седемте движения на албума. Всяка от частите е описана в детайл на официалния уебсайт на дуото. Билети за концерта у нас ще намерите в мрежата на  Ticketportal.bg, бензиностанции OMV в цялата страна, билетен център НДК и книжарници  Booktrading.    Препоръчва се предварително закупуване на билети, тъй като количеството вече е ограничено.\r\nОнлайн билети директно от: .", "date": "2018.11.02", "title": "Dead Can Dance пускат нов албум"}
{"url": "https://www.actualno.com/politics/patriotite-smjatat-che-bsp-i-dps-ne-se-interesuvat-kakvo-se-sluchva-v-bylgarija-news_703779.html", "text": "  ДПС си гледат единствено своя интерес. Това са правата и свободите през очите на Доган и сараите. Те не се интересуват какво се случва в България, както и БСП. Това заяви зам.-председателят на парламентарната група на „Обединени патриоти“ Валентин Касабов, предаде БГНЕС.     В кулоарите на парламента Касабов коментира проваленото поради липса на кворум пленарно заседание, в началото на което депутатите от БСП и ДПС не се регистрираха в зала, а някои от управляващото мнозинство отсъстваха. На въпрос дали действията на опозицията по проваляне на кворума ще доведат до блокиране на работата на парламента, Касабов бе категоричен: „Опитват се, но няма да стане!“.   Валентин Касабов опроверга и твърдението на Данаил Кирилов от ГЕРБ, според когото депутати от „Атака“ също не са се регистрирали в зала.\r\nНародният представител от патриотите потвърди, че много народни представители от управляващото мнозинство отсъстват заради командировки и заяви необходимостта от дисциплиниращи мерки. „В противен случай държавата тръгва надолу. Ясна е целта – разруха, хаос“, смята Касабов. За него действията на опозицията не са изненада, защото са се случвали и преди, и дори очаква те да продължат.  ", "date": "2018.11.02", "title": "Патриотите смятат, че  БСП и ДПС не се интересуват какво се случва в България"}
{"url": "https://www.actualno.com/sciencelogy/motorola-one-blesna-nad-bratislava-news_701477.html", "text": "  На 80 метра над дунавския бряг, насред спираща дъха 360-градусова гледка към словашката столица Братислава, Motorola представи впечатляващия One – телефон с много добри характеристики за своята скромна цена.     За двата дни, прекарани с новото бижу на марката, останахме очаровани както от дизайна, така и от възможностите на устройството. Разходихме се из Братислава и успяхме не само да уловим красотата на града, но също така да тестваме различните функции на телефона. И да, разбрахме защо е кръстен One - всичко, което ти трябва, на едно място. Телефонът идва с 5.9\" HD+ 19:9 дисплей, следващ извивките на елегантния дизайн.  Чипсетът на телефона е 8-ядреният 2.0 GHz процесор Qualcomm Snapdragon 625, който е с 4 GB RAM и 64 GB вградена памет. Батерията предлага 3000 mAh и върви с бързо зареждане, стандарт за всички нови модели на производителя. Само 15 минути в контактната мрежа са нужни, за да имате енергия за поне 3 часа. Motorola One притежава най-добрата камера в ценовия сегмент до 500 лв. Двойната задна камера e с 13 MP, а предната селфи с 8 MP. При снимане телефонът има функциите за разфокусиране на фона в реално време при селфи , избиране на конкретен цвят в изображението ( ) и селективен фокус на предния план или задния фон. Допълнително гъделче е новата функция     От Motorola са заложили на Android O, като до края на годината ще има .\r\nТелефонът може да се заключва и отключва с пръстов отпечатък, като за първи път в телефон на компанията той се намира на гърба на устройството. А цената? Очаква се да излезе на българския пазар на цена от 499 лв. Очакваме го.\r\nГалерия от представянето можете да   ", "date": "2018.11.02", "title": "Motorola One блесна над Братислава"}
{"url": "https://www.actualno.com/society/rodnini-na-ubitata-darina-tja-umrja-zashtoto-zamylcha-viktorio-beshe-despot-news_703740.html", "text": "  \"Намерихме негова униформа от СОТ, която най-вероятно с претекст дошъл да си я вземе, и тя му е отворила. С претекст да си види детето, но той е дошъл просто да я убие. Детето така е било грабнато, едната му обувка беше под дивана... Не мога да ви опиша какво беше горе”. Това разказа Валерия Филкова, приятелка на семейството на Дарина, която беше застреляна от 26-годишния Викторио Александров.     Според записи от охранителни камери, Викторио останал вътре няколко минути. Близките на Дарина показаха два счупени мобилни телефона – тя вече имала 6 такива, защото на всеки няколко месеца Викторио ги чупел.   Той винаги е бил деспот и я е тормозил психически, каза още близките ѝ пред bTV.\r\n\"От момента, в който е с него, тя нямаше приятелки. На кръщене на детето, на рождени дни са само негови приятели. Дори брат ми и снаха ми не можеха да дойдат в апартамента, който те са купили\", заяви Таня Найденова, леля на младата жена.  \"Те нямаха право да идват, можеха да видят детето само с негово съгласие. . Започна да твърди, че те са искали да ги разделят\", допълни тя.   \"Много пъти говорих с нея, че това не е човек за нея, че няма да е първата самотна майка с дете, никой не е умрял от това. А тя умря от това, че просто замълча и не пожела да подаде жалба. Мълчеше за целия тормоз. Той я тормозеше най-вече психически, чупеше всичко около нея\", допълни Валерия Филкова.\r\n\"Купиха им коли и на двамата. Затънаха в дългове към банките и той не позволяваше никой да идва в дома. Трябваше да се прави освещаване, тя искаше да ни покани, той не позволи. А ние не сме му направили нищо лошо\", категорична беше тя.     \", подчерта Валерия Филкова.   ", "date": "2018.11.02", "title": "Роднини на убитата Дарина: Тя умря, защото замълча. Викторио беше деспот"}
{"url": "https://www.actualno.com/america/sasht-se-syglasiha-na-otstypki-po-iranskite-sankcii-za-osem-strani-news_703742.html", "text": "  Американските власти се съгласиха на отстъпки в осем страни, за да могат да продължат да внасят ирански петрол, въпреки санкциите. Това се съобщава от източници в американската администрация за Bloomberg.     Агенцията не споменава всички страни, за които става въпрос, но сред тях са Япония, Индия и Южна Корея. Източниците на агенцията отбелязват, че в замяна на отстъпките, тези държави ще трябва да намалят вноса на петрол, за да не насърчават увеличението на цените.   По-рано бе съобщено, че администрацията на американския президент Доналд Тръмп е готова да направи сериозни отстъпки в ситуацията около Иран, която ще му позволи да избегне ключовите икономически санкции на Вашингтон.\r\nВисокопоставени държавни служители са убедили държавния секретар Майкъл Помпео да не изключва Техеран от международната система за трансфер на банкови данни и да не прекратява извършването на SWIFT плащания (обединяващи 11 000 финансови институции в повече от 200 страни).  На 8 май Тръмп обяви оттеглянето си от споразумението за иранския атом и обеща не само да върне старите, но и да въведе нови санкции.   Първата част от санкциите на САЩ възобнови действието си през нощта на 7 август, като тези ограничителни мерки обхванаха по-специално автомобилния сектор в Иран, продажбата и покупката на злато и редица метали. Останалите санкции ще влязат в сила след 4 ноември.\r\nВ същото време САЩ редовно разширяват списъка със санкции на чуждестранни компании, които продължават да си сътрудничат с Иран.    След влизането в сила на ядрената сделка производството на нефт в Иран се увеличи до 4 милиона барела на ден и износът достигна 2,5 милиона барела на ден.   Понастоящем основните вносители на ирански петрол са Китай, Япония, Южна Корея, Индия и ЕС.", "date": "2018.11.02", "title": "САЩ се съгласиха на отстъпки по иранските санкции за осем страни "}
{"url": "https://www.actualno.com/actualno/mediite-shte-propejat-v-edin-glas-news_703734.html", "text": "  Някак без особено внимание вчера в парламента окончателно беше гласуван т.нар. . Закон, който мина без въобще да се отчита факта, че Пеевски има пряк интерес в сферата – много пряк.     Този закон мина под маската на осветляването и борбата с прането на пари. На пръв поглед – чудесно. На втори обаче влизаме в хипотезата за светлозелените и тъмнозелените. Знаете го този виц, предполагам – когато в САЩ вече белокожи и чернокожи станали равни, седят на спирката на автобуса и чакат. Идва той и трябва да се качат в него, но до този момент чернокожите са се качвали последни и сега става объркване кой как да влиза. Шофьорът обяснява – първо светлозелените, после тъмнозелените.\r\nВ приетия вчера закон напълно съзнателно беше пропуснато издателите на печатни медии да се разкриват в новия публичен регистър към Министерството на културата. Те ще си подават декларации, вестниците им трябва да публикуват в първия за годината брой данни за собствениците си – точно когато още всички изтрезняват и имат още новогодишен махмурлук и това е. Другите медии, обаче, ще бъдат на показ – декларациите за собственост и за всеки договор с финансово измерение ще бъдат публични, в регистъра. Справедливо ли е? Не. Удобно ли е? Да, за КОЙ?! За този, който издава печатни медии – и КОЙ остана да издава в България печатни медии?   По въпроса с разкриването на договори, по които има плащания – чудесно. Защо няма такъв закон за банките? Там търговската тайна не се пипа обаче. Защо няма за търговците на горива, да видим кой откъде взема и да смятаме дали цените му са справедливи? Защо няма за всеки един икономически сектор – всички договори в публични регистри! С какво медиите са по-важни – с това, че усилията секторът да премине в едни ръце изцяло никога не спират! Извън изданията от орбита на Пеевски, като по-голяма медийна група остава само \"Икономедиа\", всичко друго е далеч като възможности за авторска журналистика, с изключение на сайтовете на телевизиите, но там концепцията е друга – по-важна, разбира се, е телевизията, но едно е да говориш по някоя тема 5 минути, друго е да я опишеш в 5 страници.  Ето така, под маската на по-доброто, куклите на конци защитават частни интереси, които ще повлияят много силно на цялото общество. Ще стане обаче тихо, невидимо – друго си е някой да застреля жена си и детето си, това привлича внимание, възклицания, възмущение, реакции. Но точно тихото и невидимото предполага раждането и на такива като убиеца от \"Надежда\" – защото социалната роля на медиите не се изключва с това да информират, а и с това да образоват, да възпитават. Дори сега, при статуквото преди този закон всеки от нас вижда колко изпълняват втората си функция. С нормативни стъпки като тази образованието съвсем ще иде по дяволите. Точно накъдето са се запътили устремно българските медии, без да спират и за секунда!  Ивайло Ачев ", "date": "2018.11.02", "title": "Медиите ще пропеят в един глас"}
{"url": "https://www.actualno.com/politics/maja-manolova-neshto-se-pravi-na-tymno-neshto-se-pravi-zad-gyrba-na-grajdanite-news_703750.html", "text": "  \"В една от предложените промени през Закона за държавния бюджет, в Закона за държавния служител реално ще остави на улицата няколко хиляди души от 1 януари, защото за предсрочно пенсиониралите се служители на МВР, на отбраната и в други сфери, където има ранно пенсиониране, се въвежда несъвместимост, което означава, че от 1 януари са без работа. Нещо се прави на тъмно, нещо се прави изненадващо, нещо се прави зад гърба на гражданите. И още по-драматично е това, когато се отнемат права без изобщо да те информират за това и няма как да остана безразлична. Всъщност хората, които ще останат без работа бяха прочели текстовете и те ме помолиха да ги защитя.\" Това заяви в интервю за БНТ омбудсманът Мая Манолова.     По думите ѝ \"няма как да не съм притеснена от разширяващата се и ескалиращата практика през законите за бюджета да се променят множество други закони - без обществено обсъждане, без дебат, което създава една непредвидимост и една несигурност у гражданите какво и как внезапно може да бъде променено. При това става дума за разпоредби, които се отнасят до основни права на гражданите.\"   \"Например през закона за Здравната каса се променят 16 други закона - без обсъждане, без дебат, без предварителна информация. През държавния бюджет се променят 11 други закона и още няколко в третия\", каза Манолова.\r\nПо отношение на демографската политика, Манолова заяви, че уважава приоритетите на правителството - като образование, доходи, но демографската криза е проблемът на проблемите за България.  \"Всъщност в Закона за семейните помощи за деца средномесечният доход, до който се предоставят месечни помощи остава същия - 450 лв. Остават същите и детските надбавки - 40 лв. за първо, 90 лв. за второ, 135 лв. - за трето, които са крайно недостатъчни. Не успях да се преборя за този подоходен критерий. Не успях да се преборя и за това да има такси в задължителните забавачки. Това, което също ме притеснява е, че започва да се говори, че добре би било да се отнеме втората година майчинство.\"   Манолова коментира и темата дали се готви да се кандидатира за кмет на София. По думите ѝ, ако се кандидатира за някакъв пост, тя го прави открито и го обявява публично. Освен това, тя говори и за решението през бюджетния закон да ѝ бъде свалена охраната от НСО, като заяви, че няма нищо против. Омбудсманът уточни, че смятала да пътува за служебен ангажимент във Варна и планирала това да стане с влак, макар че щяло да ѝ отнеме много време, като обясни, че НСО помагала много в това отношение - да се придвижва бързо.", "date": "2018.11.02", "title": "Мая Манолова: Нещо се прави на тъмно, нещо се прави зад гърба на гражданите"}
{"url": "https://www.actualno.com/health/kak-kafeto-vlijae-na-organizma-ni-news_703569.html", "text": "  Ставането рано сутрин определено е трудна задача за голяма част от хората. Почти всеки от нас започва деня си с кафе. Знаехте ли, че това е и доста полезно?  Спазвате ли правилната доза, която е максимум 4 чаши кафе на ден, то определено няма с какво да ви навреди, а напротив, ще ви помогне. Освен това, не започвайте веднага деня си с кафе. Добре е да го приемате, след като вече сте пили вода и сте хапнали нещо, за да не раздразни стомаха ви.          - то не само ни събужда рано сутрин, но и стимулира организма и подобрява концентрацията. Кофеинът действа и като антидепресант. Също така намалява страха и повдига духа. Кафето повишава енергийните нива в организма и е доста полезно преди тежък, физически труд. - според последни проучвания жените, които пият кафе всеки ден, са по-малко застрашени от розацея. Направени са много проучвания, които напълно отхвърлят тезите, че кафето е вредно за здравето. То още подобрява циркулацията на кръвта в мозъка, намалява риска от камъни в бъбреците, облекчава дишането и др.   – благодарение на антиоксиданти, които съдържа, неутрализиравъздействието на свободните радикали, които атакуват клетките и са основна причина за стареенето, появата на бръчки и фини линии. Освен това, кафето може да бъде използвано и като козметичен продукт, който подобрява циркулацията на кръвта и от там допринася за гладка и красива кожа.    - точно заради това, енергийните напитки съдържат кофеин, но са изключително вредни за здравето ви. Ако се чувствате преуморени след тренировка, по-добре пийте кафе. Кофеинът подпомага възвръщането на максималния тонус, защото подпомага по-бързото усвояване на въглехидратите, което води до тонизиране на мускулите. Кафето увеличава с до 60% способността на тялото ви да се възстанови напълно след физическо натоварване. - и не само, намалява риска от всички възможни сърдечно-съдови заболявания. Хората, които страдат от високо кръвно обикновено се отказват напълно от кафето, мислейки че то има нещо общо с това. Последни проучвания доказват, че дори намалява риска от инфаркт и няма нищо общо с повишеното кръвно налягане. Ако има някаква вреда,потърсете причината в други напитки, съдържащи кофеин, които консумирате.     - Да, кофеинът увеличава отделянето на течности в организма, но само когато е в прекалено големи количества. Ако го приемате в нормалната дневна доза, няма да изпитвате проблеми. Освен това, не забравяйте да пиете чаша вода заедно с кафето си. То не трябва да е единствената течност, която приемате.   ", "date": "2018.11.02", "title": "Как кафето влияе на организма ни"}
{"url": "https://www.actualno.com/pleven/malchugani-ot-pleven-uchiha-kak-da-cenjat-vodata-news_703777.html", "text": "  Малчуганите от група „Палави мишлета“ на плевенската детска градина „Щастливо детство“ се учиха как да ценят водата. Заедно с учителките си те работят по проект „Малък еколог“, съобщи Регионалната инспекция по околната среда и водите в Плевен.     На „палавите мишлета“ са гостували специалисти от екоинспекцията и от Басейнова дирекция „Дунавски район“. Те са изнесли пред невръстната си аудитория урок на тема „Съкровището вода“. От гостите децата са научили защо е важно да пестим и пазим водата и как могат да го правят самите те и в къщи, и в детската градина. Малките домакини пък са разказали за своя екокът, в който има и съдове за разделно събиране на отпадъци.\r\nДо края на май следващата година децата всяка седмица ще имат различни инициативи, насочени към екологично възпитание. Следващата съвместна проява с регионалните структури на МОСВ ще бъде в навечерието на Коледа, когато ще бъде организирана работилница за картички от отпадъци, поясняват от екоинспекцията.", "date": "2018.11.02", "title": "Малчугани от Плевен учиха как да ценят водата"}
{"url": "https://www.actualno.com/curious/luboven-horoskop-za-3-4-noemvri-news_703746.html", "text": "        През този уикенд ще имате възможността да разговаряте с любимия човек на едно по-дълбоко ниво. Разговорите ви ще бъдат вълнуващи, забавни, интересни и ще се изслушвате един друг. След неделя има голяма вероятност да вземете някакво внезапно положително решение относно любовния ви живот. През почивните дни има шанс да получите приходи и това да е причината да зарадвате любимия човек с подарък. Твърде вероятно е пред вас да се открият нови възможности и половинката да ви окаже нужната подкрепа. Очакват ви успехи и романтични моменти.   Ако все още не сте намерили любовта в живота, предстоят дни, които могат да ви донесат промяна в тази посока. В неделя има шанс да се запознаете и с някой, с който общувате в интернет от дълго време, а може срещата с ваша нова половинка да се случи на парти с приятели.     Вие и половинката ви може да решите да прекарате повече време насаме. Ще се свържете не само физически, но и на духовно ниво. Ще си напомните какво означавате един за друг. В случай, че от доста време има конфликт между вас, който не можете да разрешите, помислете дали да не потърсите професионална помощ. ", "date": "2018.11.02", "title": "ЛЮБОВЕН хороскоп за 3-4 ноември "}
{"url": "https://www.actualno.com/bgfootball/levski-bez-kapitana-si-sreshtu-botev-plovdiv-trio-se-zavryshta-v-igra-news_703786.html", "text": "  Отборът на \"Левски\" почти сигурно няма да може да разчита на капитана си Иван Горанов за предстоящия сблъсък с Ботев Пловдив. Срещата е тази неделя от 15:00 часа на стадион \"Георги Аспарухов\" в София.     Крайният защитник на \"сините\" получи травма в мача с Черно море за Купата на България, който бе изгубен след дузпи. Бранителят получи удар в ребрата в продълженията и бе заменен принудително, след което откаран в болница за преглед.   Прегледите във варненската болница са показали, че Горанов е с натъртени ребра, а имаше съмнения и за пукнати такива. Поради тази причина се очаква той да получи почивка в мача с \"канарчетата\" през уикенда.\r\nЕдин от най-важните играчи в състава Холмар Ейофлсон също се конрузи още преди да са изминали и 10 минути от срещата с варненци. При него ситуацията е по-лоша, отколкото при Горанов, като очакванията за тежка травма най-вероятно ще се оправдаят и асът на \"Левски\" ще е аут за поне 6 месеца.  Добрата новина е за \"сините\" е, че трима от футболистите, които пропуснаха мача с Черно море, са готови за предстоящата среща с Ботев Пловдив. Става въпрос за Паулиньо, Антъни Белмонт и Серджиу Буш. Първият се възстанови от мускулна травма и е възможно да стартира титуляр в неделя, информира \"Дарик\".   Румънецът тренира с основната група от няколко дни и вероятно ще се завърне сред 18-те на „сините“, а Белмонт беше болен и не пътува с тима за Варна.\r\nИма и още една положителна новина за \"сините\"запалянковци, а именно, че юношата на \"Левски\" Деян Иванов е близо до своето завръщане в игра. Младият бранител на софиянци започна да тренира с топка и съвсем скоро ще работи с основната група на Славиша Стоянович. Специалистът все още не е имал на разположение младежкия национал, който имаше проблеми от началото на лятната подготовка.    ", "date": "2018.11.02", "title": "\"Левски\" без капитана си срещу Ботев (Пловдив), трио се завръща в игра"}
{"url": "https://www.actualno.com/cars/jaguar-i-land-rover-shte-borjat-priloshavaneto-v-avtomobila-news_703745.html", "text": "  Един от най-често срещаните проблеми при пътуване с автомобил е прилошаването. То най-често се изразява със световъртеж и гадене, като тези със симптоми са сблъсквали над 70% от жителите на Земята. В компаниите Jaguar и Land Rover са на път да разрешат проблема, като готвят пробив в това направление.     Главната причина за появата на прилошаване е начинът на шофиране – резките или неумели маневри водят именно да подобни усещания, като нито техническите средства, нито таблетки могат да помогнат. Експертите на Jaguar и Land Rover смятат, че с въвеждането на системи за автономно управление шофьорът и спътниците му ще се чувстват комфортно и няма да имат подобни проблеми.   Специалистите на британския производител са провели изследване на факторите, които оказват влияние върху състоянието на пътниците. С помощта на биометрични сензори е съставен профил на всеки от возещите се в автомобила, като се следи как се променя той в зависимост от промените в микроклимата и нивата на шум в салона, както и от положението на седалката и използването на различни мобилни устройства.  Оказва се, че именно последните са много опасни, тъй като само за 10 минути тяхното ползване при пътуване причинява прилошаване. То се дължи на липсата на синхрон между картината пред очите и физическото усещане.\r\nВ бъдеще въз основа на биометричните данни изкуственият интелект ще възпроизвежда сиптоми на морската болест, още прези човекът в колата да ги е усетил. Съответно системата ще взима превантивни мерки – ще намалява скоростта, ще променя маршрута на пътуването, ще оптимизира положението на седалките и ще подобрява микллимата, като всичко това ще бъде съобразено с индивидуалността на всеки пътник. Така неприятните симтоми ще бъдат намалени с около 60%.       Любопитното е, че компанията Citroen вече предложи по-просто средство за борба с прилошаването. Срещу 99 евро се предлагат специални очила Seetroen, чиито 4 кръгли тръби са пълни наполовина с цветна течност. По време на вижение тя съдава нова линия на хоризонта и по този начин отстранява конфликта от сигналите, постъпващи от мозъка. Авторите на устройството твърдят, че то действа при 95% от пациентите, страдащи от морска болест.", "date": "2018.11.02", "title": "Jaguar и Land Rover ще борят прилошаването в автомобила"}
{"url": "https://www.actualno.com/burgas/avarija-ostavi-bez-tok-njakolko-kvartala-v-burgas-news_703780.html", "text": "  Авария в Бургас остави без ток няколко квартала. По информация на Енергийния системен оператор е възникнала авария в подстанция в квартал \"Славейков\", в следствие на която без електричество са кварталите \"Славейков\" и частично \"Лазур\", \"Изгрев\", \"Зорница\". Работи се по отстраняването й. Очаква се до два часа да бъде възстановено електтоподаването.     В кв. \"Лазур\" токът бе възстановен в 10.20ч., съобщи кореспондент на от града.   Стоян Стоянов, ръководител на Мрежови експлоатационен район Бургас към ЕСО, обясни, че съоръжението е едно от най-старите в града.\r\n\"Имаме гръмнала колона на прекъсвач 20 KV. В резултат на което изключват трансформаторите, колоните са пълни с масло, имало е и лек пожар. Но е загасено всичко, опушено е. В момента подготвяме за работа тази килия, която е горяла. Надявам се до половин час да започнем да възстановяваме системата\", обясни той.  Заради прекъсването на електрозахранването светофарите на ключови кръстовища в града не работят. Там на място има регулировчици, които регулират движението.   ", "date": "2018.11.02", "title": "Авария остави без ток няколко квартала в Бургас"}
{"url": "https://www.actualno.com/starazagora/uchenik-na-bejar-shte-e-pedagog-na-baletnata-trupa-v-stara-zagora-news_703733.html", "text": "  Нов педагог и репетитор ще има многонационалната балетна трупа на Държавна опера - Стара Загора, през този творчески сезон. Това е именитият танцьор и хореограф , който е бил балет майстор на Фондация Арена ди Верона, балета на Щутгарт, Göteborgs Operans Dance Kompany, Римския балет.     Той учи класически, модерен и джаз танц в Мартиника, след това в Международната танцова академия и Института по балетна педагогика и хореография в Париж, в студиото на Морис Бежар Mudra International в Брюксел. Танцовата си кариера започва в балет \"Рамберт\", след това постъпва в Балета на операта в Лион, в L’Ensemble di Micha van Hoecke, на който е съосновател заедно с Марио Пиаца.\r\nОт средата на 90-те години на XX в. Людовик Парти е асистент хореограф на Миша ван Хоке, Хосе Монталво, Ричард Моув и Марио Пиаца. Бил е балет майстор, гост лектор и асистент-хореограф на Фондация Арена ди Верона, Римската опера, балета на Щутгарт, на Гьотеборгската оперна и балетна компания, Националния балет - София, Националната танцова академия, Театро Масимо в Палермо и Teatro Comunale Maggio Danza във Флоренция.\r\nС примабалерината и художествен ръководител на балета на старозагорската опера Силвия Томова, по чиято покана идва Людовик Парти в Стара Загора, се срещат през 2001 г., когато той е асистент на италианския хореограф Марио Пиаца, поставящ балета „Гето“ в Софийската опера.  През 2008 г. получава наградата Chiara Fama от Националния съюз на писателите и артистите за танцовата си дейност. Сега преподава в Римската танцова академия.", "date": "2018.11.02", "title": "Ученик на Бежар ще е педагог на балетната трупа в Стара Загора"}
{"url": "https://www.actualno.com/society/spirat-metroto-mejdu-stanciite-serdika-i-vasil-levski-prez-pochivnite-dni-news_703743.html", "text": "  Метрото ще се движи между станция „Васил Левски“ и станция „Сердика“ до полунощ. Двете спирки стават крайни през почивните дни, но между тях е предвиден наземен транспорт, който е безплатен за носещите своя билет за метро или карта.     „Движението до \"Младост\" от стадион „Васил Левски“ ще бъде обезпечено, до летището, до Бизнес парка, както си е по график и движението от „Сердика“ в посока „Сливница“, „Обеля“ и оттам до станция „Витоша“ по втората линия ще бъде същото, както е в съботно-неделния график“. Това каза пред БНР директорът на столичния \"Метрополитен\" инж. Стоян Братоев по повод съобщенията, че мотрисите няма да се придвижват между двете станции на трети и четвърти ноември заради дейностите по изграждане на третия метродиаметър.   „В неделя вечерта, от 12 часа, ще бъде подавано вече напрежение и в понеделник ще си тръгне метрото. Нарочно сме направили така, че машината да премине в събота и неделя, когато има по-малко натоварване на метрото. Тя от няколко дни се подготвя за тръгването“.\r\nСтроителните дейности няма да се усещат на повърхността. Това е единствена точка по трасето, на която има подобно преминаване и Братоев се надява спирането да е единствено в дейността на метрото.  ", "date": "2018.11.02", "title": "Спират метрото между станциите \"Сердика\" и \"Васил Левски\" през почивните дни"}
{"url": "https://www.actualno.com/vraza/fotoizlojba-za-jivota-i-tvorchestvoto-na-kompozitora-aleksandyr-tanev-vyv-vraca-news_703763.html", "text": "  Изложба „Дух и слово” за жизнения и творчески път на композитора Александър Танев бе открита вчера вечер във фоайето на Градската концертна зала във Враца. Фотографската експозиция е инициирана от 90-тата годишнина от рождението на известния композитор и включва 10 пана със снимки и документи за видния творец.     Официален гост на културната проява бе кметът Калин Каменов. На откриването присъстваха  дъщерята на композитора проф. д-р Борислава Танева, заместник-ректор на Музикалната академия, внуците Марта Танева и Алекс Атанасов, както и други членове на фамилия Таневи. Изложбата има за цел да представи Ал.Танев не само като композитор, но и като обществена личност, хоров деятел и професор от Музикалната академия.\r\nВечерта продължи с концерт на Симфониета Враца и документален филм за живота и творчеството на композитора.\r\nКултурната проява е част от празничната програма на Община Враца, посветена на Деня на народните будители и се реализира с помощта на програма „Култура“на Софийска община.  ", "date": "2018.11.02", "title": "Фотоизложба за живота и творчеството на композитора Александър Танев във Враца"}
{"url": "https://www.actualno.com/starazagora/obshtina-kazanlyk-vrychi-pyrvite-si-godishni-nagradi-za-kultura-izkustvo-i-duhovnost-news_703752.html", "text": "  За първи път, в Деня на народните будители, община Казанлък връчи .     Стипендиите за 2019 г. по Общинската програма за закрила на детето получиха . Най-малката е пианистката Христиана Харалампиева, носител на многобройни награди от конкурси по пиано, ученичка в Средно училище “Екзарх Антим I“. Останалите стипендианти са единадесетокласничката от Националното училище по приложни и изобразителни дейности „Акад.Дечко Узунов“ (НУПДИ) Ванеса Георгиева, отдадената на балета Стефани Джурова, седмокласничка в СУ “Екзарх Антим I“, седмокласничката от ОУ “Свети Паисий Хилендарски“ Елена Николаева, носител на награди от музикални конкурси, и Дария Радулова, деветокласничка в СУ “Екзарх Антим I“, печелила редица състезания по тенис на корт.\r\nВ категория - история, духовност и кразнание, са отличени културният деятел и общественик Веселин Шивачев и архиерейският наместник в Казанлъшка духовна околия отец Петко Мотев. Доайенът на Общински театър „Любомир Кабакчиев“ Георги Антов и оперетната прима на Казанлък Мария Стоянова бяха отличени в категорията „Магията на писаното слово“ – библиотечно дело, театър, литература. Надя Тончева, инициатор на „Джаз фест Казанлък“, и Цветан Цочев, хореограф и ръководител на Ансамбъл за народни песни и танци „Искра“, получиха наградите в категорията за музика и танц „Красота в мелодия и движение”.\r\nОтличията в категорията – изобразителни изкуства и занаяти, са за лютиера Андриан Андреев, специализант на международната школа „Антонио Страдивари“ - Кремона, и художничката Ренина Лекова. Дора Петкова, създател на Народно читалище „Жар – 2002“, е носител на наградата „Пазител на традицията“ за читалищно дело, фолклор и традиции. „Будният дух на Казанлък“ в областта медии и журналистика получи Славяна Гайдарова.  Бяха връчени и две специални награди - за популяризиране на танцовото изкуство и достойно представяне на Казанлък на световната сцена на хореографите Антония Каярова и Николай Тенев, ръководители на Клуб по спортни танци „Киара – Н“ и за активно участие в културния живот на града и съхраняване на българския дух Общинска библиотека „Искра“ с директор Анна Кожухарова.", "date": "2018.11.02", "title": "Община Казанлък връчи първите си годишни награди за култура, изкуство и духовност"}
{"url": "https://www.actualno.com/society/standart-reshi-che-sled-kato-ne-moje-na-hartija-moje-v-internet-news_703747.html", "text": "  Един от най-дълго издаваните ежедневници у нас - в. \"Стандарт\", тръгва по нов път. Вестникът вече ще бъде издаван като седмичник всеки петък е 64 страници. Това съобщиха от медията издател.     \"След като показахме стандартите за свястна и съвестна печатна медия, сега влизаме ударно в света на интернет. Още преди 18 години направихме първото онлайн издание на вестник и то с англоезична версия. От днес хвърляме всички усилия в преобразената агенция \"Стандарт\". Тя е последна дума на асовете в създаването на информационни сайтове. Но нейният най-голям коз е екипът на \"Стандарт\", който ще се труди 24 часа в денонощието. При това не само количествено, а и качествено. А това ние го можем най-добре\", съобщиха от сайта на \"Стандарт\".   Вестник \"Стандарт\" бе издаван всеки ден в продължение на 26 години.", "date": "2018.11.02", "title": "\"Стандарт\" реши, че след като не може на хартия, може в Интернет"}
{"url": "https://www.actualno.com/society/novini-ili-novini-kartinata-na-pechata-za-2-noemvri-news_703707.html", "text": "  Събудихте ли се? То май беше за вчера, днес вече е 2-ри ноември, може и да поспите повече. И без това много от нас си спят така, май и всеки ден. А днес е петък, ден на майстора – значи е традиция. По традиция да видим с какво ще се прозяваме рано сутрин от вестниците.      Централната роля е отредена на екоминистъра Нено Димов и на спортния министър Красен Кралев. Кралев иска да промени плана за управление на Витоша, за да се строят писти, лифтове и влекове – за да може София да домакинства на Младежката олимпиада през 2024 година. Сега Драгалевския лифт е в окаяно състояние, а „Витоша ски”, която го стопанисва, не иска да се занимава, защото законът за горите не позволява истинска реновация. Дали е така – вижте , в самия закон!   Два са по-сериозните акценти – как омбудсманът Мая Манолова вече няма да ползва охрана от НСО, защото нямало опасност за нея и нямало нужда НСО да ѝ е таксиметрова служба и как изчезнали куп преписки, в които били описани нередности на кандидати за гражданство – от правосъдното министерство. На база въпросните преписки председателят на дирекция \"Българско гражданство\" Катя Матева, заради която тръгна акцията в ДАБЧ, отказвала гражданство. Но така е в България – магически изчезват тефтерчета, в които пише Б.Б., Д.П. и Цв. Цв., секретарки подписват договори с Р. Овч., колко му е някакви си преписки да фъшнат. Няма как, първи е премиерът Бойко Борисов и срещата му с израелския му колега Бенямин Нетаняху. Толкова са се захласнали колегите, че са пуснали НА ЖИВО изявленията на \"двата премиери\". В училище едно време ни учеха да правим разлика между бройно и небройно съществително на базата \"интелигентен” – „тиква”. Сами се сетете кое за кого е при \"двата премиери\". И, разбира се, отново хвалбите за особата на Борисов – от Нетаняху. Израелският премиер не пропуска да каже и как Иран е световно зло, вече почнало да се инфилтрира в Европа. А Борисов – е, той се надява Нетаняху да пусне газ от Средиземно море и да строим бойни дронове за Израел.     Естествено, как ще се мине без мониторинг на медиите. на АЕЖ е поръчково, дело на \"Фабриката за фалшиви новини\", а медийният закон на Пеевски – и истината, и светлината, и животът. Всяка дума срещу него е поръчкова, на олигархията. А проучването на АЕЖ разкрило как „Монитор” стои в златната среда на обективността и как \"Икономедиа\" не е обективна, защото получава външно финансиране – от \"Америка за България\", което АЕЖ казала и така олигарсите Прокопиев и Дончев си вкарали автогол. Въобще – цялата тази приказка е по-скоро за лека нощ на мармота, който завива шоколада в станиол.", "date": "2018.11.02", "title": "Новини или Novini - картината на печата за 2 ноември"}
{"url": "https://www.actualno.com/business/parlamentyt-ne-sybra-kvorum-i-ne-uspja-da-glasuva-po-visoki-danyci-vyrhu-kolite-i-imotite-news_703587.html", "text": "  Петък е ден на майстора - под това мото мина днешния \"работен\" ден на депутатите. При три опита мнозинството в Народното събрание т.е. ГЕРБ и \"Обединени патриоти\" не можа да събере кворум, тъй като никой от БСП и ДПС не влезе в зала, а не всички народни представители на управляващите и на \"Воля\" бяха на линия, за да се стигне до сакралните 121 депутати. Направи впечатление как народните представители от БСП Весела Лечева и Стоян Мирчев се смееха ехидно от входа на пленарната зала.         Поредица от промени в различни закони трябваше да бъдат гласувани окончателно (на второ четене) от Народното събрание през Закона за корпоративното подоходно облагане. Основните промени, които засягат най-голям брой хора, касаят налозите за автомобили и за имоти и се вписват в Закона за местните данъци и такси. , като изчисленията сочат, че за над 2 млн. автомобила на възраст над 15 години налогът става с 20 до 30% по-голям. Въвежда се нова формула за изчисляване на налога, като в нея влиза екологичен компонент (ЕК), който се определя от Общинския съвет на съответната община съгласно категориите \"Евро\", които са от 1 до 6. Ако за даден автомобил няма информация каква е екокатегорията му, приема се, че е най-ниската възможна. Във формулата се включа и имуществен компонент, като той се определя от мощността на двигателя, коригирана според годината на производство на автомобила. За товарни автомобили между 3,5 тона и 12 тона Общинският съвет приема екоданък между 10 и 30 лева. За мотопеди и мотоциклети, които са в категория поне \"Евро 4\", екоданъкът е 20% по-нисък, за \"Евро 5 и 6\" – 50%.  Няма обаче да има по-нисък налог за коли с катализатори, защото за катализаторите можело да се лъже и по-добре било тогава изобщо да се елиминира по този начин тази опасност.   Що се касае до имотите, . Причината е ниската данъчна събираемост. От анализите за финансовото състояние на общините, които финансовото министерство е направило, става ясно, че те масово събират не повече от 2/3 от местните си данъци и такси. Въпреки че всеки нов собственик на имот е длъжен да го декларира до 3 месеца след придобиването му, както и да плаща данък за него, това масово не се прави. Освен това, информационните системи на общинските данъчни служби не са свързани електронно и това пречи да се провери дали някой не декларира като основно жилище повече от един имот, в различни общини. Повечето местни власти чакат собствениците да ипотекират имот и тогава да им съберат налога, тъй като за ипотеката трябва документ за платен данък. Другият вариант да се събере данък е да се направи сделка с имота или да бъде наследен.\r\nОсвен това - или те, или наемателите, ако са фирма. . Предложението да няма отстъпка е, защото много собственици обявяват жилището за необитаемо, а нямало как да се провери дали е така - т.е. дали се ползва ток и вода, което да покаже какво е истинското положение. Не е ясно защо не се ползва НАП в тази насока. Възлага се обаче на Националното сдружение на общините (НСОРБ) заедно с председателя на НСИ да изготвят предложение да се преброят и ползвателите на всички услуги в даден имот – при преброяването през 2021 година.    Беше прието и предложение на Обединени патриоти\" . Размерът на данъка да се определя от съответния общински съвет, като границите, в които ще варира, са от 0,5 до 0,7% от данъчната оценка на имота в планинските и морските курорти от национално значение и 0,4 до 0,6% за останалите. Данъкът трябва да се събира от собственици на жилища, които не са ги обявили в съответното кметство като \"места за настаняване\", за които не се плаща наем, и не са регистрирани като туристически обекти по Закона за туризма.   Интересна новина е, че за новопостроени сгради няма да се подават данъчни декларации – информацията за определяне на данъка се предоставя от възложителя на строежа по образец, който се определя от министъра на финансите. Близо 2 часа вчера (1 ноември) депутатите се караха (за пореден път) дали трябва да остане плоският данък или не. Логично, против плоския данък бяха от БСП, които обаче одобриха вдигането на максималния осигурителен доход на 3000 лева. БСП обаче бяха атакувани, най-вече от \"Атака\", че плоският данък беше въведен по времето на Тройната коалиция, както и че 10% от 1000 лева и 10% от 5000 лева са съвсем различни неща. Редица червени депутати, начело с бившия икономически министър от времето на Орешарски Драгомир Стойнев, се защитиха, че времето на плоския данък е изтекло. А бившият директор на АЕЦ \"Козлодуй\" Валентин Николов обяви, че по времето на комунизма е имало \"подобна система\" (бел. ред. – прогресивна ) и тя довела до това Андрей Луканов да подписва споразумение с Парижкия клуб т.е. до фалита на държавата.", "date": "2018.11.02", "title": "Парламентът не събра кворум и не успя да гласува по-високи данъци върху колите и имотите"}
{"url": "https://www.actualno.com/celebrate/sv-mychenici-akindin-pigasij-anempodist-elpidifor-i-aftonij-news_703699.html", "text": "  Св. Мъченици Акиндин, Пигасий и Анемподист били християни и служели в царския дворец при персийския цар СапорРечник. Цар Сапор желаел да живее в мир с император Константин Велики и затова в началото на своето царуване не преследвал своите поданици, които приемали християнството.     След смъртта на Константин обаче той започнал война с наследника му Констанций. Жреците и персийските маги, които ненавиждали християните, упорито убеждавали Сапора, че неговите поданици – християни се намират в постоянна връзка с враговете като техни едноверци и ги подпомагат във войната срещу него. Сапор поискал персите – християни да се отрекат от вярата си. Но за истинския християнин вярата е по-скъпа от живота, и голямото множество от тях предпочели да страдат и приемат смърт, отколкото да се отрекат от вярата си. Започнало страшно гонение. Гонителите били изумени от голямото число християни, които се намирали в тяхната държава. Оказало се, че и в царския дворец имало много християни.   Тогава довели при царя трима негови придворни: Акиндин, Пигасий и Анемподист, обвинени, че изповядват християнската вяра. Сапор употребил всички мерки, за да ги склони да се отрекат от вярата си, като им обещавал награди, ако покажат покорност, а в случай на съпротива ги заплашвал със смърт. Но те останали твърди във вярата си и приели да бъдат подложени на страшни изтизания.\r\nБог покрепял светите мъченици, като им дал необикновена твърдост. Езичниците били изумени. Един от мъчителите – Автоний – захвърлил оръжието, с което измъчвал невинните, и извикал: \"Велик е християнският Бог!\"  Осъдили го на смърт. Като чул присъдата си, той радостно извикал:\r\n\"Слава на Тебе, Господи, Боже, в Когото вярват християните! Вярвам и аз в Тебе, покланям се на Тебе и за Тебе умирам. Спаси ме, мен недостойния, чрез великото си милосърдие!\"   В това време светите мъченици с любов се молели за новообърнатия във вярата. И тъй, мястото за смъртно наказание станало място за тържество на истинската вяра.    Сановникът Елпидифор също се обърнал към вярата, от езичник станал християнин. Смело заявил на царя, че вярва в Разпнатия Христос. И той бил отведен на смърт пред събралото се множество народ, и мнозина повярвали в Христа.\r\nСветите мъченици Акиндин, Пигасий и Анемподист, след като претърпяли различни мъчения, били изгорени. Заедно с тях пострадала и приела мъченически венец и майката на цар Сапор.\r\nЦарят, упорит в неверието, издал заповед, с която се осъждали на смърт всички християни, живеещи в държавата му. Тази заповед била издадена по време, когато християните празнували Христовите страдания. У християните пламнала неудържима ревност. Те започнали на тълпи да идват пред двореца и да изповядват вярата си. На Велики петък и на самата Пасха около хиляда души отдали живота си за вярата, а в това число бил и Азат – любимецът на царя.   След това Сапор се убедил, че не е в състояние да изтреби християнството от държавата си, отменил първата заповед и издал втора, според която се предават на смърт само християнските свещенослужители. © Жития на светиите, Синодално издателство, 1991 година.    ", "date": "2018.11.02", "title": "Св. мъченици Акиндин, Пигасий, Анемподист, Елпидифор и Афтоний"}
{"url": "https://www.actualno.com/america/trymp-e-ubeden-che-rusija-i-kitaj-veche-uvajavat-sasht-news_703717.html", "text": "  Президентът на Съединените американски щати Доналд Тръмп заяви в четвъртък, че Русия, Китай и останалите страни са започнали да уважават САЩ, а много световни лидери го поздравяват за постигнатите успехи.     \"Отново ни уважават. Дори не сте и помислили, че някога ще чуете това. Те ни уважават, Китай ни уважава, всички, Русия ни уважава. Всички уважават САЩ. Всички те уважават това, което постигнахме\", отбеляза американският държавен глава в реч пред свои привърженици в щата Мисури, предаде БГНЕС.   \"Много от лидерите са изключителни хора — някои ми допадат, други - не. Всеки един от тях обаче идва при нас и казва: \"Господин президент, поздравявам ви с постигнатото за тази страна. Това, което направихте за икономиката, е невероятно\", добави още Тръмп.", "date": "2018.11.02", "title": "Тръмп е убеден, че Русия и Китай вече уважават САЩ"}
{"url": "https://www.actualno.com/politics/borisov-e-domakin-na-chetiristrannata-sreshta-mejdu-bylgarija-gyrcija-rumynija-i-syrbija-news_703718.html", "text": "  Премиерът Бойко Борисов е домакин на четиристранна среща на високо равнище между България, Гърция, Румъния и Сърбия в резиденция \"Евксиноград\" във Варна.     Министър-председателите Бойко Борисов, Алексис Ципрас и Виорика Дънчила и президентът Александър Вучич ще обсъдят развитието на съвместните инфраструктурни проекти в контекста на свързаността на Балканите. Фокус на срещата ще бъде и задълбочаването на регионалната стабилност, както и актуални европейски въпроси, отбелязва Нова телевизия.   По-късно лидерите от формата ще проведат работен обяд, в който ще участва и премиерът на Израел Бенямин Нетаняху.", "date": "2018.11.02", "title": "Борисов е домакин на четиристранната среща между България, Гърция, Румъния и Сърбия"}
{"url": "https://www.actualno.com/politics/bojko-borisov-provede-rabotna-zakuska-s-benjamin-netanjahu-news_703748.html", "text": "  Министър-председателят Бойко Борисов и израелският премиер Бенямин Нетаняху проведоха работна закуска в резиденция „Евксиноград“, където по-късно днес ще започне Четиристранната среща на високо равнище между България, Гърция, Румъния и Сърбия, съобщи правителствената пресслужба.     Премиерът Борисов изрази увереност, че участието на министър-председателя Нетаняху в деня на форума ще се отрази положително не само върху двустранното ни сътрудничество, но също така ще допринесе за развитието на отношенията на Израел с останалите участници в четиристраната среща, както и за развитие на отношенията между Израел и ЕС.   Според премиера Борисов е налице отлична възможност да се проведе задълбочен диалог, който е в интерес на целите на многостранната среща - укрепване на регионалната сигурност и стабилност, постигане на свързаност и ускорено икономическо развитие, осигуряване на необходимите енергийни ресурси, привличане на повече директни чуждестранни инвестиции и чужди туристи.\r\nБорисов изрази удовлетворение, че приятелските отношения между България и Израел, които по думите му отдавна са придобили характер на стратегическо партньорство, продължават да се развиват възходящо.  ", "date": "2018.11.02", "title": "Бойко Борисов проведе работна закуска с Бенямин Нетаняху "}
{"url": "https://www.actualno.com/society/prognoza-za-vremeto-2-noemvri-petyk-news_703697.html", "text": "  Днес над страната ще преобладава облачно, а в равнините и котловините и мъгливо време. На отделни места ще преръми. Временно подобрение на видимостта ще настъпва в следобедните часове. Ще духа слаб до умерен вятър от изток-североизток. Минималните температури ще бъдат между 9° и 14°, максималните – между 19° и 24°. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН).     Над Черноморието ще преобладава облачно и мъгливо време, като временно подобрение на видимостта ще настъпва в следобедните часове. Ще духа до умерен вятър от изток-североизток. Максимални температури на въздуха и морската вода – 17-18°.   Над планините ще има значителна облачност, но без съществени валежи. Ще духа слаб до умерен югоизточен вятър. Максимална температура на височина 1200 метра около 19°, на 2000 метра – около 13°.\r\nПрез следващите дни вятърът ще бъде от източната четвърт, слаб до умерен и температурите ще продължат постепенно да се понижават, като все пак ще останат по-високи от обичайните. През почивните дни и в понеделник над Източна България ще бъде с ниска облачност или мъгла; в часовете след обяд облачността временно ще се разкъсва, видимостта ще се подобрява. Над останалата част от страната ще бъде предимно слънчево с разкъсана висока облачност. Максималните температури ще са предимно между 17° и 22°, минималните – между 6° и 11°.  Атмосферното налягане е и ще се задържи по-високо от средното за ноември.   ", "date": "2018.11.02", "title": "Прогноза за времето -  2 ноември (петък)"}
{"url": "https://www.actualno.com/balkani/v-makedonija-za-pasportite-sofija-kihne-skopie-hvane-pnevmonija-news_703714.html", "text": "  Текст, посветен на скандала в \"Държавната агенция за българите в чужбина\", стана хит в Македония, писан от Веле Митановски и публикуван от скопското електронно издание „Либертас“. Ето какво пише Митановски, в превод от \"Фокус\":     \"Българските власти водят интензивно разследване за големи измами на държавни служители, които продавали потвърждения за българско потекло на граждани от страни извън Европейския съюз, а въз основа на това те получавали български паспорти и гражданство.\r\nЗа някой, който сега е паднал от Марс, това би било новината на деня, дори по-голяма от оставката на Даниела Рангелова, но, същевременно, за познавачите, а дори и за нормалните хора, беше „обществена тайна“, че до вчера това беше официална държавна политика: България годишно издава около 10 хиляди български лични карти на чужденци.\r\nЕ, а, че сега някой е облажил дебело от тази политика – облажил се. Междувременно, Службата, която издава потвържденията, т.е. служителите (директорът на Държавната агенция за българите в чужбина), са близки, или членове, на националистическите партии, които в момента са в управляващата коалиция на консервативния премиер Бойко Борисов.  Срещу служителите има съмнения за корупция, злоупотреба със служебно положение и фалшифициране на документи. Те издавали потвърждения за българско потекло на чужденците, които успеят да докажат, че поне един от техните предци е бил българин.\r\n„Обществена тайна“ е и това, че най-много кандидати за „произвеждане на новоизпечени благонадеждни българи“ имаше и има от нашата мила Македония, както би казал Заев. Разбира се и от неговата Струмица, докато моят Охрид беше един от центровете, стълбовете, ако не и стожерът, в тази „фабрика за човешки души“!\r\nНастрана шегите и майтапите, в това „направление“ влязоха и много честни човешки души, или икономически кандидати, за което знаеше и официална София, но така и искаше. Може би, някои не, но аз редовно забелязвах госпожа Йотова, официално, вицепрезидент на Република България, на пътя за „българските вилаети“: Пустец и Голо Бърдо в Албания. Там, тя преобразуваше „етническите македонци“ в българи! Не ми липсваше и бай Каракачанов, лидерът на ВМРО-БНД, настоящ вицепремиер на България и министър на отбраната.    Но, дори и да разбирам бедните граждани (а това е по вина на нашата държава!), какво да имам за онези, които нагостяваха Каракачанов в хотелите и механите насред Охрид? Собственици на много доходоносни фирми! Да, парите нямат политическа разцветка и национална нишка, особено за доказаните мошеници. Независимо дали от бизнеса или политиката. Та нали, уважаемият господин – депутат Пишев, се „подписа!“ като македонец и стана българин! Със сигурност не по икономическа принуда. Той е богат човек. Или, да речем, „госпожа“ Силвана Бонева, която поиска „българско гражданство“, а след това помоли да „изтеглим апликацията!“, твърди пред мен лично приятел, чиято професия е „посредник за българско гражданство“. Той твърди, че в България на македонци са издадени 110 хиляди паспорта, а само той уредил 11 хиляди, както и че в „листата на чакащите“ са още 53 хиляди искащи паспорти. Не се крие, но засега ще използвам само инициалите – В.J.\r\nЛюбчо (с Б) Георгиевски навремето свидетелстваше, че половината от Изпълнителния комитет на ВМРО –ДПМНЕ са „притаени българи, с българско самосъзнание“. Самият той има български паспорт и фирма в България. В политиката влезе „чисто гол“, във властта – с палто на заем от Борис Змейковски, а от премиерския кабинет излезе като „средно богат македонец“ (бизнесмен)?!\r\nСилвана Бонева е също така една от „силните вмровски патриотки“ от най-тясното партийно ръководство, които са поискали, или получили, „българско гражданство“, лично пред мен свидетелства охридчанина – сега натурализиран софиянец. Казва, че се сеща за поне 50 такива „професионалисти“ в македонските градове, докато себе си поставя на самия връх, като доайен и по време, и по, както казва, „издадени“ паспорти!   „Аз см най-старият, с повече от 25 години опит, от 1999 година насам съм в тази професия, но съм и най-добрият – най-продуктивният. До 2000 година посредничих само за граждани на Македония, а след това и от Албания. Това са т.нар. торбеши от Голо Бърдо, т.е. „български мюсюлмани“, като „българите мохамедани“, т.е. помаците – казва моето приятелче от нашето „Черногорско село“ (предградие на Охрид).\r\nТой твърди, че общият брой на гражданствата, одобрени от „Съвета за българско гражданство“ при Министерството на правосъдието (орган от 15 функционери от различни министерства и правителствени институции), възлиза на 110 хиляди души, както и че в „списъка на чакащите“ има още 53 хиляди кандидати. Събеседникът ми казва, че процесът е препятстван от вицепрезидента на България Илиана Йотова (не съм сигурен в това!), а от друга страна, най-заслужил в „посредничеството“ за процеса бил лидера на тамошната ВМРО Каракачанов, „който има множество приятели в Македония, който посещава и летува в Македония“. Посочва хотел „Лихнидос“ в центура на Охрид, а посочва и македонски бизнесмени, които от неговите ръце получили паспорти за цялото семейство!? За него, Каракачанов е един от най-влиятелните политици в България, който в момента е човекът с три ресора: вицепремиер, министър на отбраната и министър на националната сигурност.\r\nЗа Каракачанов няма нужда да ми се казва два пъти, ама не съм сигурен за „госпожа“ Йотова. Тя, през „красивия Охрид“ отиде в Албания, за да „произвежда“ българи, тъкмо в момента на затопляне на македонско-българските отношения. Беше в горанското село Шиштевец, община Кукс в Североизточна Албания, където живеят само македонци. За Йотова, вероятно и за българската официална политика, те са българи. Тя им занесе училищни подаръци и книги, а България за тях „ще отвори училища“.\r\nТам тя беше „много щастлива“, когато чу „българския език, който говорят и днес!“ Нека продължават така, „българският език ще се изучава и в училищата!“ Етническите македонци в Албания потвърдиха, че там „наистина има българи, но само в тяхното дипломатическо представителство в Тирана!“ (македонското дружество „Илинден“). То призова правителството в Тирана да се откаже от отварянето на училища на български език за македонците в областта Гора, защото това „представлява геноцид срещу македонците в Албания и срещу македонския народ, като цяло“. „Етническите македонци“ протестират – македонските институции мълчат?!\r\nРеагира и партията „Македонски алианс за европейска интеграция“ (МАЕИ) като единствената македонска партия, която защитава интересите на македонския народ в Албания. „Дълбоко сме огорчени и протестираме заради включването и на българското малцинство в закона, след заканите на България, че ще наложи вето за членството на Албания в Европейския съюз. Признаването на несъществуващото българско малцинство в областите Преспа, Голо Бърдо и Гора, които са населени с македонци, го смятаме за сериозно нарушение на международното право, универсалната декларация за човешките права и свободи над македонския народ и престъпление срещу човечеството“. (Васил Щерьовски, генерален секретар).\r\nИ от МАЕИ, и от „Илинден“, македонците поискаха помощ от албанското правителство, но също така изразиха учудване защо мълчат нашето Министерство на външните работи, властите, медиите (българските отразиха обилно посещението), а от България поискаха да престане да нарича македонското малцинство българи. Изпратиха призив до правителството на Република Македония да демонстрира загриженост за развитието и положението и правата на македонците в Албания и да не позволи отваряне на български училища за македонците в Албания.   Медиите в Албания внимателно проследиха посещението на Йотова в Шиштевац. Почти всички намериха за нужно да пояснят: „Шиштевац е регион с българско малцинство, а същото твърди и Македония“. Бившият комшия В.J. иска да бъде обвективен. Казва, че става въпрос преди всичко за т.нар. „икономически кандидати“, за които българският паспорт е единствената възможност, като занаятчии, или подобни, да отидат в Европа, да напечелят пари за своите семейства, да вдигнат къщи тук, в Македония. С българския паспорт те могат да заминат свободно в Австралия, Америка, на британските острови, казва моето приятелче.\r\nНо ги имало и такива, които показват „поне минимално българско самосъзнание и решителност“, някои носят удостоверения за раждане преди 1942 година, други носят и ордени, за да потвърдят българските си корени.\r\n„Ако не бяхме ние, ако не беше Каракачанов, пред портите на бившето правителство на Груевски щеше да има още 50 хиляди безработни, недоволни граждани. Антонио Милошовски и групата около него, са последните, които могат да парадират с антибългарски настроения. Тер идват на гроба на Тодор Александров, те спяха в сградата на ВМРО-БНД на Красимир Каракачанов, за да спестят някое и друго евро“, ми казва В.J.   Той е личен свидетел, че Силвето Бонево е една от кандидатките за „българско гражданство“. „В един момент, по незнайни причини, преди да й бъде дадено, лично ме помоли да изтеглим документите. Това го направихме с един техен партиен координатор“! Твърди, че и Любчо Георгиевски не може да избяга от факта, че е „български гражданин“, но той не е получил паспорта си чрез „посредници“, защото имал „посредник“ от по-висок ранг. Според неговите предположения, това бил Кирил Пендев (директор на „Балканска банка“ в Скопие, когато Груевски е бил министър на финансите).\r\nМоето приятелче В.J. днес е високопоставен бизнесмен в София, който е отворил фирма-канцелария за превеждане от македонски и руски с петима служители. Цели 15 години бил наемател в сградата на ВМРО-БНД, а сега има собствен и помещения, апартаменти в София, къща в Охрид, моторница, която му я пазят македонските „армейци“ от Центъра за водно обучение в Охрид. Има някоко коли и се шегува: „Аз съм средно богат бизнесмен“! Последното преброяване, на което македонците са могли свободно да се обявят е проведено през 1956 година и показва, че в българската държава са живели 187 хиляди македонци. Оттогава държавата при всяко преброяване прави всички възможни манипулации и упражнява натиск, за да намали бройката. През 1992 година ги направи само 10 803 души, през 2001 година – 7071, а през 2011 година – само 1600. Дори и да са само толкова, значи съществуват. Въпреки това, държавата официално и чрез всички свои институции го отрича, започвайки от парламента през 1990 година и стигайки до Конституционния съд през 2000 година.\r\nКомшията В. J. не крие, че е работил за българската кауза, с присъствието на тържествата на паметника на Мара Бунева, на Вардар, с присъствието в Смилево, на панихиди на Владо Черноземски – атентаторът на сръбския крал в Марсилия.   Може би, защото в София станал академичен „гражданин“, дипломирал международни отношения в университет „Свети Климент Охридски“. Оженил се за рускиня от Украйна и има две деца – на 11 и 9 години. Едното учи в руското посолство, другото – в частно училище.\r\nВ. J. днес е виден жител на „столицата“. Едно друго мое приятелче от София, колегата (само като журналист, по другите „въпроси“ се разграничавам!), собственикът на „Фокус“ – империята, Красимир Узунов, казва, че днешните „антибългари“ от Скопие спели на тавана на ВМРО в София, за да пестят пари. Та не може Петровски да идва, да взима паспорти за баща си и майка си и после да пише всякакви теории за България? Чуди се Узунов.\r\nКазва, че „чудесии!“ като Петровски в Скопие има „с лопата да ги ринеш!“\r\n„Не може Милошовски да седне и да говори против България и против договора, колко бил лош, като той, заедно с Ангел Джамбазки, ходеше на гроба на Тодор Александров. За да му е по-евтино, спеше на тавана на ВМРО. Каракачанов е вицепремиер – можете да го попитате, как ги е отглеждал тези! (Узунов). Най-вероятно като печурки след дъжд – в мазето и на тавана!\r\nЗа братовчеда „чудесията!“ Миялков казва, че явно няма нищо общо със своя татко Йордан Миялков: „Таткото беше директор на завод „Брест“, министър на вътрешните работи. Убиха го, докато отиваше да преговаря за изтегляне на ЮНА. Вечерта преди да го убият ми подари един шах-табла, ръчна изработка, резба. Взех я, защото ми каза, че е направена от българските затворници в Идризово“.", "date": "2018.11.02", "title": "В Македония за паспортите: \"София кихне, Скопие хване пневмония\""}
{"url": "https://www.actualno.com/crime/sydyt-reshava-dali-da-pusne-ivancheva-i-petrova-pod-domashen-arest-news_703719.html", "text": "  Днес (2 ноември) ще стане ясно дали бившата кметица на район \"Младост\" в София, Десислава Иванчева, и заместничката ѝ Биляна Петрова ще си отидат у дома. В средата на октомври съдът реши, че може да ги  пусне под домашен арест. Прокуратурата обаче обжалва.     На последното съдебно заседание по делото ключов свидетел промени показанията си. Тогава арх. Румен Русев обяви, че не си спомня Иванчева да му е оказвала натиск и да е казвала, че ще се придвижват преписки само, ако се правят градинки в района.   Припомняме, че Иванчева и Петрова бяха арестувани показно в центъра на София през април с белязани пари. Те са обвинени в искане на подкуп от строителен предприемач, за да предвижат преписката му за строеж.", "date": "2018.11.02", "title": "Съдът решава дали да пусне Иванчева и Петрова под домашен арест"}
{"url": "https://www.actualno.com/society/sagata-s-dokumentite-za-bylgarski-proizhod-stigna-do-pravosydnoto-ministerstvo-news_703709.html", "text": "  Куп преписки, с които чужденци са кандидатствали за българско гражданство, са изчезнали от дирекция \"Българско гражданство\" на правосъдното министерство. Това показва проверка на Главния инспекторат на Министерския съвет (МС).     Главният инспекторат на МС е проверил дейността на дирекция \"Българско гражданство\" от януари 2014 до август 2016 година. От 38 775 молби не са образувани преписки по 13 951.   След като нарушенията са установени от инспекторите, правосъдният  министър Цецка Цачева уволнява дисциплинарно ръководителя на дирекция  \"Българско гражданство\" Катя Матева, която влезе в центъра на скандала с документите за българско гражданство със сигнала за ДАБЧ. Оказва се, че в дирекцията по  необясним начин са изчезнали всички преписки \"с неотстранени нередности\"  на кандидати, на които Матева през Съвета по гражданството към  министерството е отказала гражданство. Така не можело да се изясни  правомерни ли са отказите, пише в. \" \".\r\nСпоред доклада на инспектората най-фрапиращите случаи са с македонските граждани Люпче Стоянов, Мартин Кръстевски и Борче Максимовски. Матева отказва да разгледа документите им, въпреки че те са доказали българския си произход. Първите двама обаче не се предават и завеждат дела в съда срещу Министерството на правосъдието. Съдът постановява, че отказът на директорката е незаконен и преписките трябва да се разгледат. Но през 2016 година, когато правосъдният зам.-министър Вергиния Мичева иска документите, за да ги придвижи в Съвета по гражданството, се оказва, че те са изчезнали и не може да бъдат намерени. Мичева успява да възстанови преписките по копията на документите, дадени от македонските граждани в съда, и междуведомственият Съвет по гражданството единодушно приема да предложи те да получат български паспорти. Възстановените преписки обаче били взети от Матева, когато излязла две седмици в болнични, според показания на служители на правосъдното министерство.  Матева казва, че докато от министерството търсили преписките, те били в спецпрокуратурата, внесени там от нея. Сега тя обжалвала уволнението си пред Върховния административен съд. Матева счита, че е уволнена, защото \"станала неудобна и изпитала цялата политическа репресия върху гърба си\".", "date": "2018.11.02", "title": "Сагата с документите за български произход стигна до правосъдното министерство"}
{"url": "https://www.actualno.com/asia/princ-salman-schital-djamal-hashogi-za-opasen-isljamist-news_703721.html", "text": "  Саудитският престолонаследник принц Мохамед бин Салман е казал в телефонен разговор с американски представители, че убитият журналист Джамал Хашоги е опасен ислямист. Саудитските власти обаче отричат твърденията, публикувани в The Washington Post и The New York Times.     Според изданията разговорът на принц Салман със зетя на Доналд Тръмп Джаред Къшнър и съветника по националната сигурност в Белия дом Джон Болтън бил проведен на 9 октомври - седмица след изчезването на Хашоги. Престолонаследникът заявил, че журналистът е член на ислямисткото движение “Мюсюлмански братя”, отбелязва още Нова телевизия.   Тялото на Хашоги все още не е открито, но Турция, САЩ и Саудитска Арабия се съгласиха със заключението, че той е бил убит в саудитското консулство в Истанбул.", "date": "2018.11.02", "title": "Принц Салман считал Джамал Хашоги за опасен ислямист"}
{"url": "https://www.actualno.com/europe/chehite-iskat-zimno-chasovo-vreme-news_703722.html", "text": "  Чехите биха искали повече да не минават от зимно на лятно часово време, заяви министър-председателят на страната Андрей Бабиш.     \"Преминаването от астрономическо на лятно време не е оправдано. То нарушава биоритмите на хората. Чехия възнамерява да живее по зимното време. То съответства на астрономическото и има значителни предимства\", отбеляза чешкият премиер, предаде БГНЕС.   Бабиш изрази надежда, че Европейският съюз най-накрая ще приеме окончателно решение по въпроса и \"Европа ще се върна към предишния начин на живот\".", "date": "2018.11.02", "title": "Чехите искат зимно часово време"}
{"url": "https://www.actualno.com/books/vinagi-shte-ima-koleda-news_703624.html", "text": "  Коледната украса още е прибрана, градските елхи и площади чакат да бъдат огрени от разноцветни светлини, а магазините подбират коледните песни, с които да ни посрещат през декември, но наближаването на празника вече се усеща. В разгара на този трепет любимата авторка на коледни романи Джени Хейл се завръща с нова книга – „Винаги ще има Коледа“.     Писателката вече има издадени 11 романа, сред които са любимите на българските читатели „Коледни пожелания и бисквитени целувки“ и „Обичай ме заради мен“. През 2017 г. първата й книга – „У дома за Коледа“, бе адаптирана в пълнометражен филм.   Открийте празничния уют сред страниците на „Винаги ще има Коледа“\r\nНоел обожава Коледа заради задушевните вечери с чаша горещ шоколад и вкусни сладки пред камината. И заради радостта, която се изписва на лицето на шестгодишния й син Лукас, когато открие подаръка си под елхата. Но тази година всичко се променя...  Ноел неочаквано загубва работата си, а семейната пекарна е изправена пред фалит. Тя е твърдо решена да не го допусне, затова се заема с реновирането на помещението. За да си плаща сметките, започва да се грижи за възрастния и раздразнителен собственик на фирма за недвижими имоти Уилям Харингтън в луксозното му имение.   Ноел вдъхва нов живот на студената къща и скоро тя се изпълва с коледно настроение, семеен уют и аромат на домашни сладки. Докато помага на Уилям да се помири с миналото си, тя неочаквано се влюбва в неговия внук – красивия, но загадъчен Александър.\r\nДо Коледа остават броени дни. Дали Ноел ще успее да спаси пекарната, да сплоти едно отчуждило се семейство и да преживее незабравими мигове с Александър и Лукас?    Забавни герои, романтика и увлекателен сюжет, който не ви се иска да свършва   Джени Хейл отново доказва, че умее да претворява празничния дух в прекрасни истории, които бързо намират своето място в сърцата на читателите. Още с първите страници „Винаги ще има Коледа“ ви изкушава да се настаните в любимото си място за четене с чаша горещ шоколад и приятна коледна музика за фон и да се потопите в атмосферата на най-уютния и романтичен сезон!", "date": "2018.11.02", "title": "Винаги ще има Коледа"}
{"url": "https://www.actualno.com/sofia/zatvarjat-pytja-sofija-pernik-prez-vladaja-news_703726.html", "text": "  Днес затварят пътя София - Перник през Владая, предаде БГНЕС.     От 09:00 до 22:00 ч. в петък ще бъде ограничено движението в отсечката от гара \"Владая\" до разклона за Горно Драгичево. Ще се пропускат само автомобилите със специален режим на движение. Ремонтните работи в 900-метровия участък, които до този момент се извършваха без пълно спиране на движението, завършват по-рано от предвиденото, и днес, когато ще се полага последният асфалтов пласт, е необходимо пълно спиране на трафика.   Превозните средства ще се насочват по автомагистрала \"Люлин\", а като алтернативен обходен маршрут леките автомобили могат да използват и третокласния път Суходол - Мало Бучино - Голямо Бучино - Перник.   ", "date": "2018.11.02", "title": "Затварят пътя София-Перник през Владая"}
{"url": "https://www.actualno.com/america/sasht-izpylniha-pyrvata-ekzekucija-s-elektricheski-stol-ot-2013-g-nasam-news_703724.html", "text": "  Едмунд Загорски стана първият осъден на смърт от 2013 година, чиято присъда беше изпълнена чрез използване на електрически стол, пише вестник \"Ю Ес Ей Тъдей\".     Престъпникът е бил осъден още през април 1983 година за убийство на двама души, които искали да закупят от него наркотици, предаде БГНЕС.   През 60-те година на миналия век в САЩ започна борба срещу изпълнение на смъртното наказание, което доведе до мораториум в периода 1972-1976 година. От момента на отмяна на мораториума през 1976 година в САЩ са били екзекутирани 1484 души. Досега през 2018 година техният брой е 19 души. До края на годината други 8 души очакват изпълнение на присъда.", "date": "2018.11.02", "title": "САЩ изпълниха първата екзекуция с електрически стол от 2013 г. насам"}
{"url": "https://www.actualno.com/politics/vicepremieri-i-ministri-otivat-na-petychnija-parlamentaren-kontrol-news_703723.html", "text": "  Шестима министри и един вицепремиер от кабинета ще вземат участие в редовния петъчен парламентарен контрол, предаде БГНЕС.     Първи на трибуната ще се качи зам.-министър-председателят , към когото има зададен само един въпрос, свързан с изпълнението на разпоредбите от подзаконовата нормативна база в областта на електронното управление и електронния обмен на документи в администрацията.   Веднага след него ще отговаря външният министър . Тя ще разясни пред депутатите за работата на Българо-македонската мултидисциплинарна комисия по историческите въпроси, както и за една от официалните позиции на ръководеното от нея Министерство.\r\nМинистърът на здравеопазването ще трябва да внесе яснота за работата на „Фонда за лечението на деца“ и за възможностите на страната ни за осигуряване на спешна медицинска помощ, а регионалният министър – относно политиката на правителството за строителството, реконструкцията, рехабилитацията и стопанисването на републиканските пътища - ІІІ клас. Аврамова трябва да отговори и на още един въпрос – за готовността на Агенция „Пътна инфраструктура“ и фирмите, извършващи дейността по зимната поддръжка на републиканската пътна мрежа във връзка предстоящия зимен сезон.  Най-много въпроси са отправени към министъра на земеделието, храните и горите . Той ще трябва да обяснява как се развива сектор „Свиневъдство“ в България, какво е финансовото състояние на Селскостопанска академия, има ли проблеми при доставките на мляко в училища в град София, както и за проблеми при изпълнението на договори, сключени от ДФ „Земеделие“ с доставчици по схемите „Училищен плод“ и „Училищно мляко“.   Земеделският министър трябва да обясни и какви са предприетите спешни мерки за решаване на проблем със запушен дренажен канал в гр. Койнаре, община Червен бряг, довел до наводняване на домовете на живущите в кв. „Вапцаров“\r\nДва от депутатските въпроси са адресирани до министъра на икономиката . Първият е свързан със стопанисването и управлението на „София Тех парк“ АД, а вторият – с отчетените рекордно ниски нива на чуждестранни инвестиции в България.    Само един въпрос е отправен към министъра на труда и социалната политика и той е свързан с възможностите за трудова и социална интеграция на хората, страдащи от деменция.", "date": "2018.11.02", "title": "Вицепремиери и министри отиват на петъчния парламентарен контрол"}
{"url": "https://www.actualno.com/politics/ban-ima-naprejenie-mejdu-nas-i-ministyra-ne-mejdu-nas-i-nimh-news_703730.html", "text": "  \"Напрежение между БАН и НИМХ няма, има напрежение има между нас и министъра. Искрено се надявам то да бъде потушено. Предполагам, че министърът има невярна информация. Вчера погледнах изявлението му, има неща които не зная къде са се появили.\" Това каза Константин Хаджииванов, заместник-председател на БАН.     По думите му никога не е имало спор НИМХ да остане в БАН, а как да се извърши по най-елегантния начин този развод. \"Имахме договорка, че учените, които искат да останат в БАН, ще останат - със съответните си активи\", каза още Хаджииванов в интервю за bTV.   \"Нашият протест е срещу това, че изведнъж, без ние да очакваме, в Закона за бюджета на страната се появяват едни преходни и заключителни разпоредби, които въобще не им е там мястото\", допълни зам.-председателят на БАН.\r\nОт Академията се притесняват, че имуществото и архивът, без да са се договаряли за него, както и всички останали права и задължения, минават към МОН. \"Няма нито един текст в защита на тази договорка за хората, които искат да останат в БАН\", коментира още Хаджииванов.  ", "date": "2018.11.02", "title": "БАН: Има напрежение между нас и министъра, не между нас и НИМХ"}
{"url": "https://www.actualno.com/balkani/cipras-gyrcija-trjabva-da-stane-religiozno-neutralna-dyrjava-news_703727.html", "text": "  Дойде време Конституцията ни да обяви Гърция за религиозно-неутрална държава. Това каза премиерът Алексис Ципрас, пише порталът \"Двери\", цитиран от БГНЕС.     Според министър-председателят това ще постави на нова основа отношенията между църквата и държавата и ще даде на църквата независимостта, към която тя се стреми в отношенията си с държавата. Гръцкият премиер заяви, че водят интензивен диалог с Гръцката църква за законодателните промени в това отношение. Свещеният синод обяви, че ще излезе с официален коментар на законопроекта, след като той бъде изготвен и предложен за обсъждане, тъй като към настоящия момент няма яснота за неговото конкретно съдържание. Отбелязва се обаче, че последният проблем, който има гръцкото общество в момента, са отношенията между църквата и държавата. В доклада по темата на митрополита на Кифисия Кирил пред Синода се казва, че вече 43 години от приемането на новата конституция през 1975 г., законът за отношенията между църквата и държавата не е причинил никакви проблеми на обществото, нито пък е ощетил правата на другите религиозни общности в страната.   В самата управляваща партия Сириза също няма единомислие какви промени трябва да настъпят в отношенията между църквата и държавата. Според най-крайното вътрешно-опозиционно крило, представено от Никос Филис, целият чл. 3 от Гръцката конституция в момента трябва да отпадне. Те настояват да се премахне и изразът, с който започва конституцията: „В името на Светата, Единосъщна и Неразделна Троица“, тъй като властта в страната произтича от народа и конституцията следва да започва с думите „В името на народа“. Според Филис тези промени се подкрепят от повечето гръцки граждани и няма да навредят на правата на вярващия човек, а напротив. Алексис Ципрас обаче не желае да прекъсва по такъв краен начин диалога с Атинския архиеп. Йероним и се стреми към решение, което да бъде приемливо за църквата. През този месец позициите на правителството и църквата трябва да се изяснят.\r\nКакво определя чл. 3 на Гръцката конституция в момента:  1. Господстваща религия в Гърция е религията на Източно-православната Христова църква. Православната църква на Гърция, която има за своя глава нашия Господ Иисус Христос, е неразделно съединена догматично с Великата църква на Константинопол и с всяка друга единославна Христова църква пази неотклонно, както и те, свещените апостолски и съборни правила и св. предания.   Тя е автокефална, управлява се от Свещен Синод на действащите архиереи и от постоянен Свещен синод, който се излъчва от първия и се съставя според устава на църквата, при спазване на разпоредбите на Патриаршески томос от 29 юни 1850 г. и на Синодалния акт от 4 септември 1928 г.\r\n2. Църковният режим, който съществува в някои области на държавата не се определя от разпоредбите на предходния параграф.    3. Текстът на Светото писание се пази непроменен. Официалният му превод по друг езиков образец се забранява без одобрението на автокефалната Църква на Гърция и на Великата Христова църква в Константинопол.", "date": "2018.11.02", "title": "Ципрас: Гърция трябва да стане религиозно неутрална държава"}
{"url": "https://www.actualno.com/society/sportnijat-ministyr-shte-opasva-s-pisti-i-liftove-vitosha-news_703705.html", "text": "  Опитите да се премахнат ограничителните режими за застрояване на природен парк \"Витоша\" под претекста София да домакинства младежка зимна олимпиада през 2024 г. придобиха по-ясни измерения. Този път двигател на промените е спортният министър Красен Кралев, който, освен че води кампания за олимпиадата, се явява и собственик на неработещия ски влек \"Заека\".     Тези дни Кралев е внесъл в екоминистерството писмо с намерения за промени на плана за управление на природния парк, с които да се премахнат почти всички ограничения за строителство в планината. Ако тези промени бъдат приведени в действие, защитени от нови ски писти, лифтове, влекове и пр. ще останат само резерватите. Нови спортни съоръжения ще могат да се правят в гори и върху пасища, каменни реки, торфища, влажни зони и пр., ще се разрешат и водохващанията за изкуствен сняг. Промените са подготвени от работна група в спортното министерство, без експерти от екоминистерството, а само с участието на директора на парка. Това пише днес на първа страница вестник    За намеренията се разбра от публикация на \"Труд\", а впоследствие информацията беше потвърдена от \"Капитал\" и \"Медиапул\". От екоминистерството първо отричат, че при тях има внесени такива промени, а после уточняват, че не става въпрос за промени, а за писмо с информация какво е свършила работната група.\r\nКралев не е сам в това начинание - в последните месеци неясни заявки да се променят нещата на Витоша дава и Столичната община. Преди няколко седмици министри и общинари се возиха показно на Драгалевския лифт, след което установиха това, което е очевидно за всички посетители на планината - съоръженията са в окаяно състояние. От години \"Витоша ски\" отказва да ги ремонтира, защото настоява за промени в плана за управление на парка и в закона за горите, които да й развържат ръцете да строи и разширява ски зоните. Както обикновено, екоминистърът Нено Димов не смята за необходимо да се прави оценка на въздействието върху околната среда на въпросните предложения.  Инициативата да се променя в крачка старият план за управление на Витоша много прилича на действията на кабинета за Пирин. И за двата парка една и съща фирма - \"Пролес инженеринг\", изработи проекти на планове за управление, които допускаха такова безогледно застрояване, че преди две години екоминистерството ги спря. За Витоша например се предвиждаше 40% от планината да бъде отворена за застрояване, като се премахнат даже буферите на резерватите. Оттогава се правят опити да се прокарат частични промени в действащите планове, които да отпушат строителството. И в двата случая става дума за интереси на Цеко Минев, който обаче отказва да се освети като собственик на \"Витоша ски\" и \"Юлен\", въпреки че лично премиерът Борисов го назова като такъв.   ", "date": "2018.11.02", "title": "Спортният министър ще опасва с писти и лифтове Витоша"}
{"url": "https://www.actualno.com/politics/katja-mateva-dokato-chakat-za-pasportite-horata-obsyjdat-kolko-sa-platili-za-tjah-news_703735.html", "text": "  \"Всичко започна през 2013 година, когато зам.-министър Илия Ангелов сезира главния прокурор за тези нарушения.\" Това каза бившият служител на министерство на правосъдието Катя Матева (директор на дирекция \"Българско гражданство\"), която направи разкрития как се дава българско гражданство от Държавната агенция за българите в чужбина.     По думите ѝ тя е уволнена дисциплинарно от поста си в министерството, но в заповедта да уволнение няма мотиви. Освен това не е известно какво престъпление по служба е извършила, тъй като никой не я викал, нито е привлечена под наказателна отговорност. Матева допълни, че не иска да обявява разкритията си в ефир, тъй като по този начин те ще загубят доказателствената си стойност.   \"Подала съм сигнали през септември 2016 до премиера и през март 2017 година до президента, но наказателни производства не са образувани\", уточни още Матева в интервю за bTV.\r\n\"Не е моя работа да събирам доказателствата, аз ако ги събера, те няма да имат доказателствена стойност, не може да се остави на гражданите те да събират доказателствата\", уточни още Матева и допълни, че тя не е предоставяла сигналите на медиите и те без нейно съгласие ги излъчват. \"Аз съм ги дала за проверка\", уточни тя.  Матева цитира и данни за 15-годишен период – от 2011 г. до 2016 г. – 1200 души от Турция са получили българско гражданство срещу 70 000 от Македония, и 31 хил. от Молдова.\r\nАрестите в Агенцията за българите зад граница Матева определи като нещо, което рано или късно е трябвало да се случи. По думите ѝ практиката за подкупи за получаване на гражданство е добре известна: \"Докато чакат за паспортите хората обсъждат колко са платили за тях.\"   В коментар на думите на министъра на отбраната Красимир Каракачанов, че действията на Матева са национално предателство, тя заяви, че е била държавен служител и не може да води каквато и да било политика.    \"Не съм спирала , тези неща е не отговарят на истината. . Не познавам хора от ДПС\", категорична беше Матева.\r\nТя допълни още, че е невярно внушението, че тя лично решава кой да получи българско гражданство, тъй като според процедурата преписките се разглеждат от Съвета по гражданство, чийто състав е от общо 10 души и в него влиза и заместник-министъра на правосъдието. \r\nПо думите ѝ \"кучето е заровено\" в кандидатстването на граждани с българския произход. Изискванията към кандидатите са да са пълнолетни, да не са осъждани в България и с удостоверението за български произход директно кандидатстват за гражданство.    обясни Катя Матева.\r\nМатева намекна, че намесата на вицепремиера Каракачанов не ѝ позволява да си намери работа и че тя и семейството ѝ са подложени на натиск. \", обясни тя.   \"Той си ме следи съвсем изкъсо. Не е негова работа да събира информация за мен. Има Закон за личните данни, има специална разпоредба за личните данни на държавния служител, според която се изисква лично съгласие на служителя данните му от личното досие да бъдат разпространявани\", каза бившият служител на министерството на правосъдието.", "date": "2018.11.02", "title": "Катя Матева: Докато чакат за паспортите, хората обсъждат колко са платили за тях"}
{"url": "https://www.actualno.com/society/aresti-v-syrbija-svyrzani-s-izdavaneto-na-falshivi-dokumenti-za-bylgarsko-grajdanstvo-news_703754.html", "text": "  Властите в Сърбия са арестували четирима души по подозрения, че с подкупи са уреждали издаването на фалшиви документи, с които сърби могат да получат българско гражданство, съобщи БНТ     Съобщението е качено на сайта на сръбското министерство на вътрешните работи. Според него арестуваните са служител на общината в Пирот, лекар от Димитровград и още двама сръбски граждани. Акцията по задържането им е проведена от полицията, Отдела за борба срещу корупцията и Специалния антикорупционен отдел на прокуратурата в Ниш.   Двама от мъжете през последните две години са плащали на лекаря да издава фалшиви медицински уверения без да бъдат извършвани прегледи за лица от Сърбия. След това са плащали на чиновници от общината в Пирот на същите лица да бъдат издавани уверения, че имат български произход, пише в съобщението на сръбските власти.\r\nСпоред тях целта е била тази невярна информация да бъде представяна на българските власти и да се получава българско гражданство.  ", "date": "2018.11.02", "title": "Арести в Сърбия, свързани с издаването на фалшиви документи за българско гражданство"}
{"url": "https://www.actualno.com/chronicles/roden-e-dimityr-petkov-news_703700.html", "text": "  Димитър Николов Петков е български политик, лидер на Народнолибералната партия. Оглавява 27-ото правителство на България (1906 – 1907). Баща е на земеделските политици Никола Петков и Петко Петков.     Роден е в село Башкьой, Тулчанско, но произхожда от род на изселници от село Войнягово, Карловско.\r\nПрез 1875 г. заминава за Одеса, където попада в средите на българските емигранти. Година по-късно участва в Сръбско-турската война в четата на Филип Тотю и Панайот Хитов. По време на Руско-турската война (1877-1878) е доброволец в Първа дружина на българското опълчение, участва в боевете при Свищов, Стара Загора и Шипка. Тежко ранен, Петков губи лявата си ръка[1]. За храбростта си е награден с Георгиевски кръст за храброст, връчен му лично от император Александър II.   След войната Димитър Петков е чиновник в Министерството на вътрешните работи. През този период той активно се самообразова и става редовен посетител на сбирките в дома на водача на Либералната партия Петко Каравелов. През март 1881 година в консервативния вестник „Български глас“ излиза статия, според която Петков се изказвал одобрително за убийството на император Александър II, нещо, което се налага той многократно публично да отрича. Противопоставя се на Режима на пълномощията, за което е осъден и остава в затвора от 1882 до 1884 г. След освобождаването му става близък сътрудник на Стефан Стамболов и се присъединява към създадената от него през 1886 г. Народнолиберална партия.    При Стамболовото управление Петков е кмет на София (1888 – 1893), председател на парламента (1892 – 1893) и член на правителството (1893 – 1894)[1]. От 3 до 17 май 1893 г. е председател на IV велико народно събрание.    Като кмет на София Димитър Петков проявява забележителна енергия и размах. В реч пред Градския съвет от 1889 г. той очертава посоката за развитие на града и убеждава съветниците да гласуват за сключване на огромен за времето си десетмилионен заем от Лондонската банка, предназначен за градоустройство. С помощта на този заем през следващите години започва прокарването на улици и канализацията им. Константин Иречек описва това така: „прокарват се безпощадно нови улици и до стара София се изгражда нов... почти модерен град“.\r\nПрез 1892 г. се провежда международен конкурс за проект на софийската канализация. Спечелен е от Момчил Момчилов с предложение за обща мрежа за отвеждане на битовите отпадни и дъждовните води. Изграждането на канализацията започва в края на века, а към 1910 г. вече са канализирани над 80% от улиците.   Наред с развитието на градската инфраструктура обаче Димитър Петков безпощадно и невежествено се отнася към старините на София. По изричното му разпореждане са безвъзвратно разрушени 6 средновековни църкви със стенописи. Димитър Петков става свидетел на убийството на Стефан Стамболов през 1894 година, за което обвинява княз Фердинанд I. През следващите години издава сатиричния вестник „Свирка“, за което получава прозвището Свирчо. След смъртта на Димитър Греков през 1901 г. оглавява Народнолибералната партия и става вътрешен министър в правителството на Рачо Петров (1903 – 1906).   Доста по-късно, през 1910 година, парламентарна анкета установява, че докато е управлявал, в качеството си на вътрешен министър, Фонда за подпомагане на бежанците от Македония и Одринска Тракия Димитър Петков е внасял парите от фонда в лична лихвена сметка в Българската народна банка. След смъртта му с тези пари продължава да се разпорежда настойникът на децата му. Подобни злоупотреби са обичайни за министрите през онзи период.   В края на 1906 Петков застава начело на правителството. През декември е обявена обща стачка в железниците, но правителството отхвърля правото на стачка и използва армията, за да не се прекъсне работата на железопътния транспорт.\r\nДруго значително събитие през няколкото месеца на това правителство е Университетската криза. През януари 1907 г. студентите освиркват княз Фердинанд при откриването на Народния театър. Провеждат се дебати в парламента и се вземат строги мерки: правителството затваря висшето училище за 6 месеца и уволнява професорите. Гласуван е нов закон за университета, който ограничава академичната автономия. Всяка критика срещу държавния глава се забранява, а за вестниците и журналистите, които нарушават забраната, се предвижда конфискация, глоба и затвор[7].\r\nКъм 17 часа на 11 март (26 февруари стар стил) 1907 година Димитър Петков е прострелян с пистолет и умира близо до къщата на Сърмаджиев на булевард „Цар Освободител“ в София. При атентата е ранен и придружаващият го министър на търговията и земеделието Никола Генадиев. Нападението е извършено от Александър Петров, наскоро уволнен чиновник от Българската земеделска банка, с подбудителството на хора от редакцията на свързания с Народната партия вестник „Балканска трибуна“. През юни Петров е осъден на смърт и обесен.\r\nДимитър Петков е погребан между гробовете на Стефан Стамболов, убит при подобни обстоятелства, и Димитър Греков.", "date": "2018.11.02", "title": "Роден е Димитър Петков"}
{"url": "https://www.actualno.com/cite/prechi-ni-patriarhalnata-kultura-v-kojato-semejstvoto-e-izcjalo-chastna-sobstvenost-i-ne-smejat-da-se-namesvat-dori-blizkite-news_703781.html", "text": "   . Това каза социалният антрополог Харалан Александров по повод убийството на Дарина Министерска и дъщеряѝ от 26-годишния Викторио Александров.     По думите му таксиметровият шофьор, който не е успял да спаси 1-годишното дете, също се е водил от патриархалната етика – това е чуждо дете, не е моя работа.   ", "date": "2018.11.02", "title": "Пречи ни патриархалната култура, в която семейството е изцяло частна собственост и не смеят да се намесват дори близките"}
{"url": "https://www.actualno.com/asia/japonija-otvarja-pazara-na-truda-za-rabotnici-s-tehnicheski-umenija-news_703729.html", "text": "  Япония ще отвори пазара си на труда за работници в производството с технически умения, предаде AFP, цитирана от агенция \"Фокус\".     Японският кабинет одобри законопроект за привличане на чуждестранни работници в страната, в противоречив ход за справяне с хроничния недостиг на работна ръка. Проектозаконът, който сега може да бъде внесен в парламента още в петък, е подложен на атака както от опозицията, така и от членове на партията на премиера Шиндзо Абе, но бизнес лидерите твърдят, че мярката е крайно необходима.   Законопроектът ще позволи на чуждестранни граждани с умения в сектори, които са изправени пред особено тежък недостиг, да получат петгодишни визи, които обаче не биха им позволили да доведат семействата си.\r\nЧуждестранните работници в тези области, които притежават по-висока квалификация и преминат по-труден японски езиков тест, ще могат да получат виза, която може да бъде удължена за неопределено време, което в крайна сметка ще доведе до пребиваване и ще бъде в състояние да доведе и семейството.  Абе настоява, че новата политика не представлява генерална промяна на строгата имиграционна политика на страната. Япония ще приеме само чуждестранни работници, \"които имат специфични умения и могат да започнат работа незабавно за справяне със сериозен недостиг на работна ръка само в сектори, които действително се нуждаят от тях\", каза той пред депутатите в четвъртък.   Но законопроектът все пак е изправен пред редица критики, които потенциално застрашават намерението на правителството да го прокара преди края на годината и да започне визовите процедури от април.", "date": "2018.11.02", "title": "Япония отваря пазара на труда за работници с технически умения"}
{"url": "https://www.actualno.com/society/sydyt-otkaza-domashen-arest-na-desislava-ivancheva-news_703758.html", "text": "   Това е решил Апелативният съд вчера на закрито заседание, каза съдия Иво Хинов, който гледа делото \"Иванчева\".      . На днешното заседание той дойде сам и пеш. Пред медиите той отказа да коментира дали познава Десислава Иванчева, Биляна Петрова и бизнесмена Александър Ваклин, както и дали е участвал в договарянето и предаването на откупа от 70 000 евро. На 1 ноември прокуратурата е обжалвала пускането на Дюлгеров под домашен арест. В телевизионно интервю обаче Иванчева беше категорична, че Дюлгеров е \"маша\" и ще бъде използван срещу нея, а на него няма да му се случи нищо.   Стана ясно още, че вчера отстраненият заместник-кмет на столичната община \"Младост\" и се е наложило намеса на медицински екип, информира БГНЕС.\r\nПрипомняме, че отстраненият от поста кмет на столичния район \"Младост\" Десислава Иванчева, заместничката й Биляна Петрова и бившият кмет на района Петко Дюлгеров бяха задържани при акция на 17 април. Повод за нея беше разследване за подкуп от 70 000 евро, даден на Иванчева от строителния предприемач Александър Ваклин.  На последното заседание по делото от преди седмица временно изпълняващият длъжността кмет на район \"Младост\" Румен Русев се отрече от показанията, които е дал в досъдебното производство срещу Иванчева. В зала Русев каза, че всички преписки са отивали при Иванчева с малки изключения, където се е бавела тяхната обработка. Той каза още, че не е присъствал на разговор между Иванчева и инвеститор, в който тя да поиска дар за себе си. Той се отрече и от показанието си, че за да задвижи преписка Иванчева е изисквала да се направи дарение или да се приложи т.нар. социално корпоративна отговорност. По отношение на сагата с бизнесмена Александър Ваклин, Русев каза, че е трябвало само да изчисли РЗП-то на строежа му и потвърди, че не е присъствал на срещи с него. На излизане от съдебната зала той отказа да отговори на журналистическите въпроси.   На заседанието на 18 октомври Специализираният наказателен съд реши да промени мярката на Иванчева и Петрова от постоянен на домашен арест. До тогава съдът отказваше да наложи по-леката мярка с мотив, че предстои разпит на свидетели, на които може да бъде оказано влияние. Още на следващия ден Специализираната прокуратура съобщи, че ще протестира определението на Спецсъда за изменение на мерките за неотклонение на двете. Затова Иванчева и Петрова останаха в следствения арест, тъй като Апелативният спецсъд има 7-дневен законов срок за произнасяне.", "date": "2018.11.02", "title": "Съдът отказа домашен арест на Десислава Иванчева"}
{"url": "https://www.actualno.com/crime/avtobus-i-cimentovoz-se-udariha-ima-raneni-news_703792.html", "text": "  Автобус, пътувал по линията София - Самоков, и циментовоз са се ударили на пътя Кокаляне - Самоков, съобщава МВР.     Според информацията до момента, в резултата на удара са пострадали петима души –  трима пътници от автобуса и двамата водачи. Всички те са откарани в болница, за да им бъде оказана медицинска помощ. Според информация от УМБАЛ \"Св. Анна\", има двама приети пострадали там - 78-годишен мъж, с хематом, и 72-годишна жена, със счупване на носа. На място се извършва оглед. \r\nВременно е затруднено движението в района, пътни полицаи регулират трафика. Причините за произшествието тепърва ще се изясняват.  Архив   ", "date": "2018.11.02", "title": "Автобус и циментовоз се удариха, има ранени"}
{"url": "https://www.actualno.com/europe/rusija-podkrepja-prevryshtaneto-na-dogovora-za-likvidacija-na-raketi-v-mnogostranen-news_703757.html", "text": "  В продължение на много години Русия подкрепя и продължава да се застъпва за превръщането в многостранен на Договора за ликвидация на ракетите със среден и малък обсег (ДЛРСМО), както и за включване в него на страните от НАТО.     Това бе обявено от руския посланик в САЩ Анатолий Антонов, цитиран от ТАСС.   Той беше запитан за идеята на американския президент Доналд Тръмп да превърне Пекин в страна по ДЛРСМО.\r\n\"Знаете ли, това е дългогодишна идея, десетгодишна идея. Това беше инициатива на Руската федерация, в която ние предложихме този договор да бъде многостранен.  Тогава най-напред се обърнахме към страните от НАТО и, разбира се, към Франция и Великобритания – тъй като това са ядрени държави\", напомни той.", "date": "2018.11.02", "title": "Русия подкрепя превръщането на Договора за ликвидация на ракети в многостранен "}
{"url": "https://www.actualno.com/balkani/vmro-dpmne-po-dobyr-dogovor-s-gyrcija-veche-ne-e-vyzmojen-news_703759.html", "text": "  „По-добър договор с Гърция вече не е възможен. Държа на позицията, че договорът е лош, но сега, с отношението на СДСМ, и след всичко, което се случи, сме в еднопосочна улица. За съжаление, всички ние ще трябва да живеем с Преспанския договор“. Това заяви  заместник-председателят на ВМРО-ДПМНЕ Александър Николовски в интервю, като все пак уточни, че всеки депутат от опозицията, който гласува в полза на конституционните промени, ще бъде изключен от партията.     „Всеки депутат от ВМРО-ДПМНЕ, който в парламента постъпи противно на позицията на централния комитет и подкрепи конституционните промени ще бъде изключен от партията“, подчерта политикът, отбелязва още агенция \"Фокус\".   Заместник-председателят на най-голямата опозиционна партия заяви, че процесът на изключвания от ВМРО-ДПМНЕ е завършен, като добави, че остава на позицията на комитета, че Сашо Миялков работи в интерес на правителството.", "date": "2018.11.02", "title": "ВМРО-ДПМНЕ: По-добър договор с Гърция вече не е възможен"}
{"url": "https://www.actualno.com/kustendil/rumena-nikova-bydesht-uchitel-obrazovanieto-ni-ima-nujda-ot-prakticheska-nasochenost-news_703762.html", "text": "   Ден след отбелязването на 1 ноември решихме да ви запознаем с едно младо момиче от гр. Кюстендил, за да покажем, че учителската професия далеч не губи своята репутация и все още е предпочитана от младите хора. Румена Никова в момента изучава предучилищна и начално-училищна педагогика в Благоевград. Един ден тя ще поеме по пътя на и ще се впусне смело в предизвикателствата на учителската професия.       За жалост, на днешно време, учителската професия не е една от най-предпочитаните поради икономически и демографски фактори. Все по-малка е раждаемостта в страната, което в един момент доведе до много учители, но малко деца и много от учителите решиха да сменят професията си. Въпреки това, тенденция в последните години е, че учителската професия набира популярност. Търсенето на учители става все по-голямо, поради откриването на нови частни училища и повишаване на заплащането в сектора.\r\nМисля, че има какво да се промени. Например - да се наблегне на практическата насоченост на изучаваната дисцилина. Да се промени подхода на преподаване - той трябва да бъде по занимателен и интересен за учениците. Трябва да има повече извънкласни занимания, в които учениците да посещават музеи, санаториуми, крепости, географски забележителности, с цел обогатяване на тяхната култура, за да могат да си изградат реален поглед върху бита, географските особености, биологичното разнообразие и историческите факти.   Отношението на учениците към учителите става все по-лошо. Това се дължи най-вече на възпитанието на децата, което понякога липсва, защото родителите в днешно време нямат достатъчно време да обръщат внимание на децата си. Все още има много учители, които всяват респект сред учениците си с по-строг и по-твърд подход на преподаване и норми на  дисциплина. Приятелският подход между учител - ученик не винаги допринася за по-голям респект към учителя.\r\nВ заключение на разговорите ни с един настоящ и бъдещ будител от Кюстендил, завършваме с пожеланието на Росен Мишовски към Румена и всички негови колеги.    “Пожелавам на всички учители на първо място - здраве, много спокойствие и търпение. Това е необходимо за нашата професия, за да издържим на бързото ежедневие, част от нашата действителност. Такава е тя в България. Нека обичаме все така това, което правим, да се вслушваме повече в мнението на децата и да се надяваме децата да се вслушват и в това, което ние казваме, защото нашата цел е да бъдем техни приятели, да им покажем, че животът е прекрасно нещо, нещо красиво. Важно е да има взаимно уважение от двете страни учител – ученик. В начална възраст е малко по-лесно, в горната -  предполагам малко по-трудно, да се осъществи, но не и невъзможно. Разбира се, важно е и какво ние ще поставим като основа, на която да се гради по-късно.\r\nПожелавам много успехи на всички колеги и се надявам, че все повече млади хора ще открият своето призвание в учителската професия. ", "date": "2018.11.02", "title": "Румена Никова, бъдещ учител: Образованието ни има нужда от практическа насоченост"}
{"url": "https://www.actualno.com/healthy/ejegodno-1500-2000-dushi-bivat-diagnosticirani-s-onkohematologichni-zaboljavanija-news_703760.html", "text": "  Всяка година в България се диагностицират 1500-2000 нови случая на различни онкохематологични заболявания, съобщи националният консултант по клинична хематология проф. д-р Жанет Грудева на форум по темата „Постиженията в онкохематологията: от обричаща диагноза до нов живот\".     Тя посочи, че злокачествените заболявания на кръвта са в топ 10 по честота както при мъжете, така и при жените, а средната възраст на пациентите е 64 години. чествено заболяване при децата.   Данните сочат, че на всеки 35 секунди в света се диагностицира по един пациент със злокачествено заболяване на кръвта, като този вид онкологично заболяване е на пето място по разпространени.\r\nЗаболеваемостта демонстрира траен ръст в глобален мащаб през последните десетилетия – така напр. при лимфомите тя е нараснала с над >80% за периода от 70-те години досега (по данни на SEER’s). По данни на GLOBOCAN към СЗО през следващите 10 години се очаква честотата на мултиплениямиелом да се увеличи с 29.8% и т.н. Редица фактори обуславят тези процеси: нарастване на средната преживяемост, експозиция на химични, физични и инфекциозни фактори, имунодефицитни състояния, дългосрочни ефекти след успешно лечение на други онкологични заболявания и трансплантациите и др.  Успоредно с кривата на покачваща се заболеваемост се издига и линията на впечатляващите резултати в лечението на тези заболявания. Данните демонстрират траен ръст на преживяемостта в глобален мащаб. Преживяемостта при пациентите с лимфоми и миелом се е утроила през последните 40 години и от 22% сега шансът за преживяемост ≥ 5 години е над 70-76%. Удивителен е успехът при хроничната миелоидна левкемия, която е била само с 8%-на преживяемост през 80-те години, а днес, последните статистически данни сочат, че със съвременното лечение и строг генетичен контрол, пациентите имат преживяемост, изравняваща се с тази на общата популация хора без левкемия.\r\nНо тези впечатляващи резултати не се дължат на магическа промяна в биологията на заболяванията, е общото заключение от форума.   Те са резултат от експлозия от открития и бързия им трансфер до „леглото на пациента“ – разгадаването на човешкия геном и много от тайните механизми на възникване на заболяванията, високо технологични диагностични подходи,  медикаменти с нови принципи на действие и значим терапевтичен ефект – таргетни медикаменти, биологични, генни и имунотерапии, трансплантация на стволови клетки.    Ключът към успеха е намирането на цялостни решения – от бърза, навременна прецизната диагностика, през оптимално лечение, прецизирано за конкретния пациент и направлявано с високо-чувствителни лабораторни и образни методи, до ефективно преодоляване на усложненията на самото заболяване и сериозното лечение.\r\nОтговорът е в осъзнатото познаване на нерешените проблеми и неотговорените нужди в областта – а това, в глобален мащаб и още по-важно - в България, все още са острите левкемии и резистентните към лечението пациенти, сериозните животозасташаващи усложнения след ефективните, но много агресивни терапии, в т.ч. трансплантациите на стволови клетки. Всички те изискват сериозни и комплексни решения.\r\nФорумът се проведе  в Народното събрание под патронажа на Комисията по здравеопазването с председател д-р Даниела Дариткова.  В него взе участие и зам.-министърът на здравеопазването д-р Бойко Пенков, проф. д-р Добрин Константинов – национален консултант по детска хематология, онкология и трансплантология, представители на съсловните организациии, на професионални и пациентски организации, водещи български специалисти и експерти в тази област.   Д-р Дариткова заяви, че усилията на държавните институции, медицинската общност и неправителствените организации трябва да се насочат към подобряване на комплексната грижа за пациентите със злокачествени заболявания на кръвта в България. По думите й в годините имаме редица добри примери, че именно обединените усилия на българските политици и гражданското общество могат да водят до реални резултати и да допринесат за формиране на правилните политики в различните сектори на системата на здравеопазването, добави тя.\r\nУчастниците обсъдиха актуалните данни за злокачествените заболявания на кръвта, очакваните иновации в тази сфера и пътят на пациента. Представено бе и проучване на ползите и разходите от прилагането на съвременна терапия при лечението на тази група заболявания.   Кръглата маса е част от информационната кампания „Животът със злокачествени заболявания на кръвта е възможен“. Тя стартира през май 2018 г. по инициатива на Българско сдружение „Лимфом“, Българско медицинско сдружение по хематология (БМСХ), Българско медицинско дружество по детска хематология и онкология и Асоциацията на научноизследователските фармацевтични производители в България (ARPharM).", "date": "2018.11.02", "title": "Ежегодно 1500-2000 души биват диагностицирани с онкохематологични заболявания"}
{"url": "https://www.actualno.com/starazagora/unikalna-arhitektura-prevryshta-stara-zagova-v-grad-na-poetite-news_703793.html", "text": "  Нагънати листове от бяла мозайка, на които може да се сяда, ще бъдат изградени в пространството пред музея „Литературна Стара Загора“. Кметът на общината Живко Тодоров тези дни ще сключи договор с местната фирма „Аутлайн“ ООД на стойност 13 750 лв. без ДДС за изработване на инвестиционен проект.     Проектантското дружество спечели конкурс за проект „Стара Загора – град на поетите. Благоустрояване на пространството около музей „Литературна Стара Загора“.  То е поканено на договаряне без предварително обявление, защото е носител на авторското право.   Освен листовете с размери 6/3 метра от бяла мозайка или камък, по проект е предвидено да се изградят вертикални градини по фасадата и огледални повърхности от неръждаема стомана, които се очаква да променят изцяло облика на музея.\r\n„Използвани са метафорични похвати, които да възбудят въображението на посетителите и да предизвикват интереса на младите хора. Предвидено е още да има вертикални градини по фасадата, които ще се редуват с огледалните повърхности, в търсене на противовес на тежката сграда на бившия партиен дом. Белият лист хартия символизира творческото начало, от което започва всичко“, обясняват от проектантския колектив на арх. Велимир Георгиев.     Проектът на „Аутлайн“ ООД бе класиран на първо място в конкурса, приключил през май месец т.г., от осемчленно жури. Наградата за тях бе на стойност 2000 лева. Второто място бе спечелено от „Структура Студио“ ЕООД с награда от 1000 лева, а класираният на трето място екип на „Риа Консулт“ спечели 500 лв.\r\nПредседател на журито бе зам.-кметът Иванка Сотирова, а сред членовете са арх. Атанас Динев от Камарата на архитектите в България, арх. Йордан Данев от Съюза на архитектите в България, скулпторът Красимир Зарков от старозагорското представителство на Съюза на българските художници, главният архитект на община Стара Загора Виктория Грозева, инж. Веска Узунова – директор Дирекция „Строителство и инвестиции“ и др.    Предвиденият бюджет за строително-монтажни работи по изпълнението на проекта е на стойност 100 000 лв.   ", "date": "2018.11.02", "title": "Уникална архитектура превръща Стара Загова в град на поетите"}
{"url": "https://www.actualno.com/america/62-po-rihter-raztyrsi-chili-news_703738.html", "text": "  Силно земетресение разтърси Чили. Трусът с магнитуд 6,2 по Рихтер е регистриран в северната част на страната на границата с Перу и Боливия.     Не се съобщава за разрушения и жертви. В градовете Арика и Икике уплашени хора са излезли на улицата, съобщи bTV.   Огнището е било на дълбочина от 97 километра и с епицентър 88 км североизточно от Икике. Няма опасност от цунами.\r\nЧили се намира на т.нар. \"Огнен пръстен\" и е една от най-силно сеизмичните страни в света. През 2010 г. трус с магнитуд 8,8 и предизвикано от него цунами уби над 520 души.  ", "date": "2018.11.02", "title": "6,2 по Рихтер разтърси Чили"}
{"url": "https://www.actualno.com/smolyan/semejstvo-se-natrovi-s-gybi-myjyt-pochina-jenata-shte-jivee-news_703797.html", "text": "  Семейство от неделинското село Средец се натрови с гъби. Мъжът, на 62 години, е починал във вторник заради пораженията, които в е нанесло отравянето, а и множеството придружаващи заболявания. Жената е на 64 години и животът й вече е извън опасност. Показателите й са нормализирани, съобщават от Отделението по анестезиология и интензивно лечение в областната болница на Смолян.     Миналия четвъртък съпрузите яли диворастящи гъби. През деня работили по градините. Вечерта, когато се прибрали у дома, получили болки в стомаха, гадене, повръщане. Обадили се на личния лекар. Той ги прегледал, включил им системи, но те се сетили да споменат, че са яли гъби.   Впоследствие симптомите им се обострили. Закарали ги в МБАЛ „Д-р Братан Шукеров“ – Смолян. Въпреки усилията на медиците, във вторник вечерта мъжът починал.\r\nВъзможно е съпрузите да се натровили от бяла мухоморка, която е двойник на сърнелата.  ", "date": "2018.11.02", "title": "Семейство се натрови с гъби, мъжът почина, жената ще живее"}
{"url": "https://www.actualno.com/politics/bsp-ako-simeonov-ne-podade-ostavka-trjabva-da-padne-cjaloto-pravitelstvo-news_703795.html", "text": "  Няма да влезем в пленарна зала, докато не изпълнят и нашето искане да понесе политическа отговорност човек от ръководството на правителството (вицепремиерът Валери Симеонов – б.р.), който обиди най-беззащитните – майките на деца с увреждания. Ако той не подаде оставка, ще трябва да подаде оставка Борисов и цялото правителство.     Това заяви народният представител от „БСП за България“ Румен Гечев по повод проваленото поради липса на кворум пленарно заседание, предаде БГНЕС.   „Управляващото мнозинство трябва да осигури кворум за заседанията на парламента, това е конституционен принцип. Те не идват на работа. Очевидно имат жестоки и непреодолими противоречия вътре в коалицията, за което ние предупреждаваме отдавна“, смята Гечев.\r\nОт левицата се обвиха и категорично против начина, по който се приема републиканският бюджет за следващата година като го определиха като „скандален и неевропейски“.  „Другите страни от Европейския съюз от лятото обсъждат проектите за бюджет. Тук, в България, правителството онзи ден с извънредно заседание приема и внася бюджета в парламента, след което иска да претупа буквално за една седмица бюджет за 45 млрд. лева. Да прокара онова, което е заложено в бюджета, без да се вслуша в препоръките на опозицията“, смята Гечев.   „Вчера бяхме свидетели на нещо уникално. Три комисии едновременно, за първи път в практиката на Европа, разглеждат бюджета на страната си за два часа и половина. Това нормално ли е?“, попита той.\r\nСпоред него с някои от заложените параметри в бюджета управляващите нарушават своите предизборни обещания, както и управленската си програма.    ", "date": "2018.11.02", "title": "БСП: Ако Симеонов не подаде оставка, трябва да падне цялото правителство"}
{"url": "https://www.actualno.com/showbusiness/dramite-na-kardashijanite-ednata-plache-che-drugata-bila-po-izvestna-news_703828.html", "text": "  Кендал Дженар е плакала, защото сестра ѝ Кайли е била по-популярна от нея. 22 годишният модел говори открито за нейните несигурности докато е растяла и как й се е отразявало, че по-малката ѝ сестра е била по-популярна от нея. Дори мисълта за това сега я разчувства, съобщава \"Контакт мюзик\", цитирани от БГНЕС.     „Спомням си, когато бях в основното училище и дори в гимназията” нямах особено много приятели, сподели Кендал.\r\n„Аз стоях доста в моята стая и плачех, защото Кайли имаше толкова много приятели, а аз нямах и не знаех какво да правя. Дори сега това ме разчувства”, споделя тя.\r\nКендал преди е тренирала конна езда и това е било единственото нещо, което тя е можела да прави сама и да не се чувства не на място.  „Бях непрекъснато с конете си и по цял ден яздех. Не се шегувам”, казва тя.   „Яздех от 08:00 до 20:00. Яздех всички коне на треньорите ми, защото нямах какво друго да правя през лятото”, споделя още моделът.\r\nВ момента нещата обаче са различни. Кайли има 9 месечно бебе и Кендъл признава, че ѝ е странно да е по-популярна от сестра ѝ.    „Лудост е защото аз никога те съм си помисляла, че някога мога да имам повече приятели от Кайли.. не че сме имали някога състезание де… не искам това да прозвучи странно, но поне тя е толкова щастлива с живота си в момента”, казва Кендал.", "date": "2018.11.02", "title": "Драмите на Кардашияните: Едната плаче, че другата била по-известна"}
{"url": "https://www.actualno.com/europe/ryanair-napravi-vtora-promjana-v-pravilata-za-rychnija-bagaj-news_703761.html", "text": "  Хората, пътуващи с авиопревозвача Ryanair, ще трябва да бръкнат малко по-дълбоко в джобовете си от днес, ако искат да вземат куфар със себе си, пише испанският вестник El Pais, цитиран от агенция \"Фокус\".     Ирландската компания направи нова промяна в политиката си за багажа, според която пътниците трябва да платят за багаж, дори и да носят малките ръчни чанти 55 см/40см/20см, за които доскоро не се заплащаше.   Компанията обяви, че новите правила целят ускоряване на процеса по товарене и разтоварване, но промените, разбира се, са нов източник на приход за нискотарифната авиокомпания.\r\nПътниците, които си заплатят 6 евро за Priority Boarding, ще могат да пренасят със себе си гореспоменатите ръчни чанти плюс една ръчна чанта 40см/25см/20см. Тези, които не го направят, ще трябва да платят 8 евро за по-голям куфар и ще трябва да оставят багажа си на чека, а след това, при пристигане на желаното летище, ще трябва да си го взимат.  ", "date": "2018.11.02", "title": "Ryanair направи втора промяна в правилата за ръчния багаж"}
{"url": "https://www.actualno.com/europe/lavrov-zapadyt-syzdava-useshtane-za-beznakazanost-v-kiev-news_703805.html", "text": "  Западните страни повдигат въпроса за нарушаване на правата на човека само на конфиденциални срещи с ръководството на Украйна, без да говорят за това публично. Това създава у властите на страната „усещане за безнаказаност“, заяви руският министър на външните работи Сергей Лавров на пресконференция в петък, предаде ТАСС, цитирана от агенция \"Фокус\".     „Тези страни, които в този случай имат решаващо влияние върху поведението на киевските власти, имат далеч повече лостове, за да не се допускат груби нарушения на правата на човека“, отбеляза Лавров.   „В конфиденциални разговори тези мисли се спускат до киевското ръководство и ние знаем, че това е именно така: и представители на ОССЕ (Организацията за сигурност и сътрудничество в Европа) го правят, и представители на водещите европейски страни. Те го правят тихо, надявайки се, че силата на убеждаването, силата на влиянието и другите лостове за въздействие върху Киев, които Западът има – икономически и други, ще сработят. Но именно защото те се притесняват да говорят публично за това, в киевското ръководство се създава усещане за безнаказаност“, каза още министърът, отговаряйки на въпрос за мълчанието на западните страни за случаите на нарушение на човешките права в Украйна.\r\nВ тази връзка Лавров резюмира, че Западът в момента отговаря за това, което правят украинските власти, защото европейските страни са подкрепили държавния преврат в Украйна.  ", "date": "2018.11.02", "title": "Лавров: Западът създава усещане за безнаказаност в Киев"}
{"url": "https://www.actualno.com/starazagora/v-kazanlyk-se-vdigat-na-protest-zaradi-bezkontrolnoto-dvijenie-na-karuci-news_703731.html", "text": "  Жители на Казанлък излизат на протест срещу движението на каруци в града.     Недоволството идва ден след ареста на трима каруцари, причинили тежка катастрофа на 27 октомври. При инцидента загинаха двама младежи - момче и момиче, на 22 и 23 години.   По данни на свидетел каруците се движели без никакви светлини и светлоотразителни елементи по пътя Казанлък - Стара Загора. В опит да ги избегне, шофьорът на колата, в която пътували загиналите, навлиза в насрещното платно, завърта се и бива пометена от друг автомобил. Оказва се, че на задържаните могат да бъдат наложени само глоби.\r\nВ ефира на сутрешния блок на Нова телевизия \"Здравей, България\" журналистът Иван Янев разказа, че е бил на мястото на трагичния инцидент и видял как виновниците се държали изключително арогантно с органите на реда. А на следващия ден се включили в поредното състезание с каруци. Комисар Илиян Илиев от Охранителна полиция увери, че периодично се извършват акции срещу каруцари, които се движат неправомерното по пътищата в Казанлък и областта.  Протестът започва тази вечер в 18:30 ч. в центъра на града. Боряна Алексиева, организатор на недоволството, заяви, че според нея трябва драстично да се промени законодателството в частта му, която регламентира движението на каруци по пътищата на страната. Жената се застъпи и за искането за въвеждане на пълна забрана за движение на каруците по пътищата у нас. По думите на Алексиева дори да се промени законът и да се въведат по-смели регламенти, няма никаква гаранция, че отговорната част от обществото ще ги спазва.   ", "date": "2018.11.02", "title": "В Казанлък се вдигат на протест заради безконтролното движение на каруци"}
{"url": "https://www.actualno.com/europe/25-godini-zatvor-grozjat-arestuvanite-katalunski-politici-news_703834.html", "text": "  Испанската прокуратура представи обвинителните заключения срещу каталунски политици, свързани със сепаратисткия процес в региона миналия октомври. Това съобщи вестник \"Mundo\".     Сред заподозрените е бившият заместник-ръководител на правителството на Каталуния, Ориол Жункерас. Прокурорите обвиняват политиците за подстрекателство към бунт и незаконно присвояване на държавни средства, като пледират за бившите членове на кабинета и парламента за присъда в размер до 25 години затвор.   Петима бивши съветници на правителството на Каталуния са застрашени от 16 години затвор. За бившият ръководител на на каталунското правителство Жорди Санчес, директорът на \"Омнуим Културал\" Жорди Куишарта, както и за бившата председателка на парламента Карме Форкадел прокурорите поискаха 17 години затвор, а Жункерас може да отиде в затвора за 25 години.\r\nОсвен това бе поискано от съда да откаже на политиците правото да заемат обществена длъжност за различни периоди от време. За бившия началник на каталунската полиция, Жозеп Луис Траперо наказанието може да достигне 11 години затвор.  Становището на прокуратурата не съвпада с позицията на адвокатската колегия на държавата, която зависи от правителството чрез Министерството на правосъдието.   Очаква се този орган да представи своето заключение по случая, в което да обвини каталунските политици за присвояване и призоваване за въстание.\r\nПрестъплението „подбуждане към бунт“, за което прокуратурата настоява досега, е едно от най-сериозните в испанския наказателен кодекс и се наказва с до 30 години затвор.    Предполага се, че ключовият фактор при осъждането за дадено престъпление е използването на насилие. На свой ред, призивът за въстание, за който говори Държавната адвокатска колегия, предвижда до 15 години затвор. Процесът на поддръжниците на разцеплението с Испания може да започне в началото на следващата година.   На 1 октомври миналата година в Каталуния бе гласуван въпросът за отцепването от кралството, като Мадрид първоначално нарече този референдум нелегитимен и отказа да признае резултатите.\r\nНа 27 октомври парламентът в Каталуния одобри резолюция, с която обяви за независима републиката. Веднага след това в кралството бе заведено дело срещу лидерите на сепаратисткия процес.\r\nНякои от тях избягаха от Испания, включително бившия лидер на Каталуния, Карлес Пучдемон, а други бяха задържани по време на съдебните процеси.", "date": "2018.11.02", "title": "25 години затвор грозят арестуваните каталунски политици "}
{"url": "https://www.actualno.com/ruse/nemski-prijateli-ot-provincija-baden-vurtemberg-posetiha-ruse-news_703801.html", "text": "  Делегация, начело с държавния съветник в правителството на провинция Баден-Вюртемберг, Германия, Гизела Ерлер гостува на кмета на Община Русе Пламен Стоилов. Сред гостите бяха: Карл Хилзенбек, кмет на немския град Елванген, с който Русе има подписано споразумение за сътрудничество и представители на местната власт и неправителствени организации в провинция Баден-Вюртемберг. От българска страна участваха зам.-кметът по европейско развитие в Община Русе Страхил Карапчански и директорът на дирекция \"Европейско развитие\" Никола Кибритев.     Градоначалникът Стоилов запозна делегацията с проектите с европейско финансиране, които Община Русе изпълнява, както и с техния принос към Стратегията на Европейския съюз за Дунавския регион. Той отдели специално внимание на установените през последните години традиции на културно сътрудничество между Русе и институции от Баден-Вюртемберг. Немският гост Карл Хилзенбек подчерта сериозния интерес, който творческите среди в гр. Елванген проявяват с оглед разработването на съвместни проекти в рамките на Програмата за транснационално сътрудничество \"Дунав\" 2014-2020 г., както и на програма \"Творческа Европа\" на Европейския съюз.   Бяха договорени взаимни визити и обмен на артисти между Русе и Баден-Вюртемберг в рамките на предстоящите издания на Международния фестивал \"Мартенски музикални дни\", Музикалната академия \"Алегра\", както и на Европейската театрална работилница на Драматичен театър \"Сава Огнянов\".", "date": "2018.11.02", "title": "Немски приятели от провинция Баден-Вюртемберг посетиха Русе"}
{"url": "https://www.actualno.com/moresport/djoshua-objavi-s-kogo-iska-da-se-bie-kobrata-shte-trjabva-da-pochaka-news_703841.html", "text": "  Световният шампион по бокс в тежка категория Антъни Джошуа коментира предстоящия му на 13 април мач на стадион \"Уембли\".     Все още не се знае кой ще бъде съперник на британеца в средата на април догодина, като Кубрат Пулев е сред задължителните претенденти, но AJ няма намерение да кани софиянеца за тази среща.   \"Готови сме и чакаме договорка с Уайлдър. Имам запазена дата за 13 април догодина и преди това няма да се бия. Очаквам с нетърпение и мача между Чисора и Уайт. Ще бъда там, ще бъде много интересно.\r\nЩе се радвам, ако мога да се измъкна от тренировка, за да отида и да гледам тези момчета. Искам да видя как се бият от различна гледна точка.  Бих искал Чисора да спечели, тъй като той е от моите момчета - от северозападен Лондон сме и аз го уважавам. Дилиан също бих искал да спечели, за да се изправя отново срещу него.   Това са двете ми възможности, ако пропадне евентуален мач с Уайлдър. Пожелавам успех и на Чисора, и на Уайт\", заяви Джошуа.\r\nПрочетете още за и в .    ", "date": "2018.11.02", "title": "Джошуа обяви с кого иска да се бие, Кобрата ще трябва да почака"}
{"url": "https://www.actualno.com/politics/bylgarija-gyrcija-i-rumynija-podkrepiha-syrbija-za-es-izrael-govori-za-gaz-kym-balkanite-news_703824.html", "text": "  С влизането на Сърбия в Европейския съюз, той ще стане по-силен. Това каза премиерът на пресконференция след четиристранна среща на високо равнище в резиденция \"Евксиноград\" между България, Гърция, Румъния и Сърбия. „Нашата четворка и събирането ни тук винаги са имали една цел. В рамките на ЕС да повдигнем нивото на свързаност - и енергийна, и инфраструктурна, дигитална и нашата политика никога не е била насочена срещу трети страни. Точно обратното“, категоричен бе Борисов, цитиран от агенция \"Фокус\".     По думите му четворката има за цел не само да укрепва ЕС, но и да го прави по-силен. По отношение на присъствието на израелския премиер Бенямин Нетаняху, Борисов коментира: „Това, че сме поканили скъп гост, дава възможност на колегите в двустранните срещи да си говорят и за инвестиции, и за всичко, което ги касае тях“, допълни българският министър-председател.    Благодарни сме на България, Гърция и Румъния за подкрепата, която ни оказват по европейския път. Това каза от своя страна президентът на Сърбия . „Запознах моите приятели, колеги със ситуацията в Западните Балкани. Говорих за отношенията между Белград и Прищина, за необходимостта диалогът и разговорите да бъдат продължени, с надеждата, че с ваша подкрепа пред Европа и пред света ще можем да докажем, че ще можем да докажем, че можем да избегнем, каквито и да е инциденти и проблеми и че ще запазим мира и стабилността, които са необходими на всички нас“, коментира президентът Вучич.\r\nТой уточни, че във всички сфери Сърбия разчита на своите приятели от София, Букурещ и Атина. „Искаме това сътрудничество във всички области да продължи да се развива“, обясни още Вучич. По думите му не само пътищата, жп линиите и газа, а и във всички други области могат и трябва да си сътрудничат по-добре. Той уточни, че следващата среща ще се проведе в средата на декември в Белград. \r\nЧетиристранните срещи между България, Гърция, Румъния и Сърбия се превърнаха в институция, направихме важни крачки напред, поясни гръцкият премиер . „Преди година започнаха усилията на страните ни. Когато започнаха нашите срещи, нещата на Балканите и в региона не бяха толкова оптимистични. Днес трудностите остават, но сме направили много важни крачки напред. Дойде важното българско европредседателство, което решихме да наречем Балканско. Вече говорим за предстоящото румънско председателство, което се надяваме да доведе до една нова перспектива на Западните Балкани“, заяви Ципрас.     „В периода между двете председателства се случи историческо събитие – Преспанското споразумение, което отбелязва разрешаването на един дългогодишен проблем, който се отнася за целия регион. Това споразумение ще има многобройни ползи за благоденствието и икономическото съвместно развитие на Югоизточна Европа. Може да допринесе и за задълбочаването на развитието на целия регион, особено на Северна Гърция и Бивша югославска република Македония – да превърне региона в голям транспортен център“, категоричен бе Ципрас. „Днес имаме възможност да подчертаем значението, което придаваме на присъединителния процес от Югоизточна Европа и особено на Сърбия, която е на първа линия на страните кандидатки“, допълни Ципрас и припомни подкрепата към усилията на премиера Александър Вучич да продължи диалога за Косово.\r\nИскаме Дунава да остане важен транспортен коридор между Запада и Изтока на Европа, коментира премиерът на Румъния . „Днешната среща е добър повод за продължението на диалога между нас що се отнася до регионалното сътрудничество, като изхождаме от общите интереси за осигуряване на стабилността и просперитета в региона. Това са много важни цели в геополитическата ситуация на региона. Уверих в ангажимента, който поема Румъния, по отношение на все по-голямата свързаност в района на Балканите, която да позволи и един траен растеж в региона“, заяви Дънчила. По думите ѝ в това отношение на своите събеседници е представила позицията на Румъния, която е изразила и на срещата на високо равнище в нейната страна.    В енергетиката обсъдихме как Израел може да помогне за постигането на целите в енергийния сектор на тук представените държави. Можем да помогнем на държавите да повишат ефективността на енергийните доставки. За това бе категоричен израелският премиер .\r\n„Най-дългият тръбопровод под вода ще тръгне от наша територия, ще мине през Кипър, Крит и Гърция, а може би и през Балканите. В момента сме в предварителна фаза на проучване“, обясни Нетаняху. „За нас е важно да изнасяме газ, да го пренасяме до вас, за да можем да диверсифицираме доставките“, коментира израелският премиер. „Евреите са претърпели ужасни неща по време на Холокоста. Във вашите държави има смели мъже и жени, които са се изправили и с гърдите си са защитавали живота на евреите. Правили са го многократно. Това е нещо, което никога няма да забравим“, заяви той.\r\n„Благодарни сме за общата ви позиция срещу антисемитизма в историята и сега. Всяка от държавите има твърда позиция срещу това и за нас това е много важно. Омразата, която започва с евреите, може да се разпространи по целия свят. За това за човечеството това е важно“, обяви Бенямин Нетаняху. „Работим и за доброто на народите ви, като създаваме високотехнологични предпоставки да се борим с тероризма. В много случаи сме успявали да предотвратим много терористични атаки. Получили сме от службите на вашите държави много помощ“, посочи той. „Обсъдихме сътрудничеството между страните и Израел. Трите важни неща в общ контекст са технологиите, енергетиката и сигурността“, подчерта Нетаняху. „В областта на технологиите вече правим най-различни неща заедно, но има какво още да се направи. Това, което ражда умът, е изключително ценно“, коментира той. „Истинска чест за мен и за моята държава е да бъдем поканени на тази регионална среща\", каза още израелският премиер. ", "date": "2018.11.02", "title": "България, Гърция и Румъния подкрепиха Сърбия за ЕС, Израел говори за газ към Балканите"}
{"url": "https://www.actualno.com/business/absurd-otivash-pri-baba-i-djado-za-nad-24-chasa-i-te-trjabva-da-plashtat-kurortna-taksa-news_703836.html", "text": "  Ако останеш повече от едно денонощие т.е. 24 часа при роднини, то това може да се счита за туристическа визита и ще трябва да има отчет пред държавата. Такова опасение изрази председателят на Националната асоциация \"Българско черноморие\" Димитър Канариев пред БНР.     По думите му, става въпрос за текстове (параграф 111), с които ще се поправя Закона за туризма и които тепърва ще бъдат гледани на Министерски съвет. Той обясни, че според хипотезата, ако останеш например при баба си и дядо си над 24 часа, трябва те да се регистрират като туристически оператор, да платят курортна такса и още няколко задължителни мерки. а практика всеки българин, който посещава близки в курорт, ще бъде  турист и съответно трябва да бъдат заплатени такси, коментират от \"Българско черноморие\" и Националното сдружение за защита собствениците на имоти.   Според Канариев в допълнителните разпоредби на проектозакона има и  други необмислени текстове, сред които определението за хора, които не  са туристи. Записано е, че това са \"лицата, които много често посещават  дестинацията и я възприемат като част от обичайната си жизнена среда\".\r\nНеправителствените организации официално ще внесат становище си по  проектозакона за туризма, като планират да организират и дискусия с  представители на бранша.  ", "date": "2018.11.02", "title": "Абсурд - отиваш при баба и дядо за над 24 часа и те трябва да плащат курортна такса"}
{"url": "https://www.actualno.com/burgas/tanci-ot-erevan-radvat-burgazlii-news_703835.html", "text": "  Деца от Армения оживиха площад „Тройката“ в Бургас с песни и танци. Гостите са от Ереван и имат за цел да разпространят арменската култура по света. Децата демонстрираха различни национални облекла.     Танците, които изпълняват показват обичаи от области и региони на древната страна. „Нямаме сътрудничество с определено училище от града, а сме тук за да разгледаме Бургас и да покажем, че съхраняваме старите традиции на нашите деди“, казват децата. Те са посетили различни забележителности на града и искат отново да се върнат тук, но през лятото, за да се насладят на морето и плажа. Тази вечер малките посланици на арменската култура ще отпътуват обратно за Ереван.  ", "date": "2018.11.02", "title": "Танци от Ереван радват бургазлии"}
{"url": "https://www.actualno.com/crime/adv-marin-markovski-naglostta-e-v-osnovata-na-vsjako-prestyplenie-news_703753.html", "text": "  \"Наглостта е в основата на всяко престъпление, включително и на отнемането на живот, а причините могат да бъдат много - лош стандарт на живот, липса на духовен живот и религиозно възпитание.\" Това заяви в студиото на сутрешния блок на БНТ адвокат Марин Марковски, коментирайки последния случай с двойно убийство в София. По думите му, корупцията е строго наказвана от закона, но първо тя трябва да се докаже, а това не винаги е лесно.     По думите му искането на обвинения в двойното убийство в София да премине под домашен арест е продиктувано от наглост.   Според него \"Те се интересуват предимно от това в затвора да си прекарат добре, допълни той.  Причините за подобни тежки престъпления са винаги много - лош стандарт на живот, липса на духовен живот и религиозно, християнско възпитание, изтъкна адв. Марковски.   Според него \"ако дадеш на детето любов към хората, към ближните, тогава то трудно ще направи престъпление.\"\r\nАдв. Марковски направи прогнозата, че обвиненият в двойното убийство в София Викторио Александров ще получи 30-годишна присъда, а не доживотна присъда без право на помилване заради „калпавия закон“:    \"Той ще отиде на съкратено съдебно следствие. Ще каже „Признавам фактите“ и съдът с болка на сърцето няма да го осъди на доживотна присъда без право на помилване.\", прогнозира още Марковски.   ", "date": "2018.11.02", "title": "Адв. Марин Марковски: Наглостта е в основата на всяко престъпление"}
{"url": "https://www.actualno.com/healthy/fondyt-za-lechenie-decata-njama-da-bydat-lisheni-ot-pravata-si-v-chujbina-news_703806.html", "text": "   Това каза на пресконференция зам.-министърът на здравеопазването и председател на Надзорния съвет на НЗОК Жени Начева в отговор на въпрос подавани ли са сигнали до компетентни органи относно работата на Фонда за лечение на деца, предаде \"Фокус\".     \"Екипът на Касата е изключително компетентен, обработвайки цялата информация, свързана с издаване и обработка на формулярите. Няма никакво напрежение\", заяви тя. \"Ще има преходен период, в който ще се осигури плавен преход между Фонда за лечение на деца и НЗОК\", коментира Жени Начева.   \"За предишни периоди не мога да говоря, само за периода, в който съм бил аз. Екипът, който работи в отдела за лечение в чужбина си върши работата перфектно по протокол. След като е дошло решение на Съвета за даден пациент, Касата е изпълнила ангажимента си\", заяви д-р Дечо Дечев. \"Нормално е, когато изпращаш някой за лечение предварително да знаеш колко ще струва то\", каза още той.\r\n\"Децата в бъдеще няма да бъдат лишени от правата си за лечение в чужбина. От гледна точка на прозрачността, НЗОК е най-публично управляваната институция“, обяви Начева. „Бюджетът се приема от НС, числата са ясни“, коментира тя. „Заявили сме, че ще положим усилия за всички специалности да има медицински стандарти. Предложението ни е това да стане с обща наредба, за да имаме гаранция, че един стандарт няма да стане факт 3 месеца след друг“, заяви зам.-министърът. „Ще има ясно определени количествени стандарти за всички специалности, с брой специалисти и нива на компетентност“, каза още Жени Начева.  ", "date": "2018.11.02", "title": "Фондът за лечение: Децата няма да бъдат лишени от правата си в чужбина"}
{"url": "https://www.actualno.com/balkani/makedonsko-grycka-komisija-nishti-istorijata-news_703840.html", "text": "  От петък започва работата си македонско-гръцката Съвместна интердисциплинарна експертна комисия (СИЕК) за исторически, археологически и образователни въпроси, съобщават от гръцкото Министерство на външните работи, предава македонският портал „А1 Он“, предава \"Фокус\".     „Договорът от Преспа е ясен по отношение на това, че работата на Комисията ще започне преди влизането в сила на споразумението. Договорената предварителна работа е резултат от съгласието на двете страни, че до тогава ще трябва да бъдат взети всички необходими решения, за да може от следващата учебна година нито един учебник или помощен училищен материал да не съдържа ревизионистки елементи, както налага Договорът от Преспа“, съобщават от гръцкото външно ведомство.\r\nВ изявелението се казва още, че страните са наясно, че, за да се приложат решенията, които се отнасят до учебниците са нужни няколко месеца и затова тези решения трябва да бъдат взети навреме, с което тяхното прилагане да бъде започнато веднага, след като влезе в сила Договора от Преспа.\r\nПосланик Виктор Габер, който оглавява македонската делегация, тази седмица обяви, че срещата ще се състои в Солун до края на тази седмица.  Имената на членовете от македонска и гръцка страна бяха представени в гръцкия парламент, в писмения отговор на тогавашния министър на външните работи на Гърция Никос Коцияс след въпрос на депутата от Нова демокрация София Вултепси.   Преподавателите Далибор Йовановски, Никос Чаусидис, Людмил Спасов, Анна Чупеска-Станишковска, Фахри Рамадани и Кица Колбе са членове на Съвместния интердисциплинарен комитет от експерти (СИЕК) за исторически, археологически и образователни въпроси от македонска страна, начело с посланика Виктор Габер.\r\nОт Гърция пък в комисията, която е оглавявана от заместник-министъра на външните работи Маркос Боларис, по-голямата част от членовете са професори от Солунския университет.    От университета \"Аристотел\" в Солун са професорите Спиридон Сфетас, Яковос Михаилидис и Атанасиос Лупа от Катедрата по история и археология. Професор Николаос Заикос е от Катедрата по балкански, славянски и източни изследвания на Солунския университет \"Македония\". Докато пък останалите членове са преподавателката Александра Йоаниду от Катедрата по руски език и филология и славянски проучвания на атинския университет \"Каподистриан\" и Ефтимиос Харлавтис от Дирекцията за страните от Югоизточна Европа в гръцкото външно министерство.", "date": "2018.11.02", "title": "Македонско-гръцка комисия нищи историята"}
{"url": "https://www.actualno.com/health/antibioticite-uvelichavat-riska-ot-zatlystjavane-pri-malkite-deca-news_703837.html", "text": "  Антибиотиците увеличават риска от затлъстяване при деца под две години. Лекарствата могат да провокират появата на наднормено тегло при продължителна употреба, според \"Медик Форум\".     Повече от 300 000 деца са участвали в проучването, предаде 24 СМИ.   Оказва се, че рискът от затлъстяване се увеличава с 26%, ако на деца под две години се предписват подобни лекарства. Опасността нараства в случай на приемане на различни видове лекарства по време на лечението, предаде БГНЕС.\r\nС 50% по-често затлъстяването е регистрирано при момичета, които са били лекувани чрез четири вида медикаменти\", се казва в проучването.  Според експертите, мощните лекарства разрушават не само вредните, но и полезните микроорганизми в червата, които са отговорни за регулирането на телесната маса. Те настояват да се избягва приемането на антибиотици, ако е възможно.   ", "date": "2018.11.02", "title": "Антибиотиците увеличават риска от затлъстяване при малките деца"}
{"url": "https://www.actualno.com/asia/severna-i-ujna-koreja-s-obshta-kandidatura-za-olimpijski-igri-news_703800.html", "text": "  Северна и Южна Корея са решили да изпратят писмо до МОК, в което да потвърдят желанието си да приемат Олимпийските игри през 2032г.     Страните водят постоянни дискусии, на които обсъждат увеличението на спортния обмен помежду си.   Те дори обмислят да изпратят общ отбор по хандбал на предстоящото Световно първенство за мъже през следващата година в Германия.\r\nЛидерите на двете страни Мун Дже-Ин (Южна Корея) и Ким Чен Ун (Северна Корея) решиха да обявят намерението си за обща кандидатура през септември, което е поредна стъпка към стоплянето на отношенията на Корейския полуостров.  На Зимната олимпиада в Пьончан пък атлети от двете държави излязоха под общ флаг на церемонията по откриването.   В същото време Индонезия и Индия са други две страни, които изразяват интерес да бъдат домакини на игрите след 14г.", "date": "2018.11.02", "title": "Северна и Южна Корея с обща кандидатура за Олимпийски игри "}
