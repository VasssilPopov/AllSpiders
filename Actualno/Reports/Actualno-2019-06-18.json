{"url": "https://www.actualno.com/education/vylchev-za-slabite-rezultati-na-maturite-tova-ne-e-pokolenieto-na-hartienija-list-a-na-ekrana-news_760191.html", "text": "     Това не е поколението на хартиения лист, който чете. Това е поколението на екрана и то предпочита да мисли не в думи, а в образи. Така бившият министър на образованието проф. Даниел Вълчев коментира доста слабите резултати на тазгодишните       \"Това не може да бъде избегнато, това е световна тенденция. За съжаление, в образователната система и в здравеопазването продължава да действа един двоен стандарт. Имаме две образователни системи. В едната са деца, чиито семейства се грижат за тях и влагат средства. Проблемът е, че системата няма компенсаторни механизми, които да обхванат децата, които не са от такива семейства”, каза Вълчев пред bTV.     У нас никой не поема отговорност при избора за основните позиции и органи в държавата , засегна и тази тема Даниел Вълчев.  Според него коментарите на президента Румен Радев относно предстоящия избор на главен прокурор са „по-скоро партийни, отколкото по съществото на въпроса”.\r\n„Ако ние искаме да има отговорно отношение към избор на подобни позиции, най-важното нещо е да има персонална отговорност за този, който го предлага или избира. У нас тази отговорност е традиционно замъглена”, каза проф. Вълчев.   „С известна изненада разбрах, че не иска да прави предложение. Моето мнение беше, че е правилно министърът на правосъдието да упражни това си правомощие, защото иначе какво ще се случи – пет човека, членове на ВСС, които ние не познаваме, ще предложат други, които пак не познаваме. И ако този избор е удачен, няма да знаем на кого да кажем „Браво”, а ако е неудачен, няма да знаем на кого да държим отговорност”, добави ексминистърът.     ", "date": "2019.06.18", "title": "Вълчев за слабите резултати на матурите: Това не е поколението на хартиения лист, а на екрана"}
{"url": "https://www.actualno.com/scene/bezplatna-zona-za-palatki-i-mashtabna-scena-za-pyrvi-pyt-na-festivala-frankofoli-v-blagoevgrad-news_760152.html", "text": "     За първи път на фестивала „Франкофоли“ в Благоевград, който започва на 21 юни, ще има обособено място за палатки. То ще се намира над езерото в парк „Бачиново”, ще е разположено на площ около 2 декара и ще бъде напълно безплатно за хората, избрали този начин да съпреживеят фестивала. Помислено е и за сигурността им, тъй като в самия парк охраната е денонощна. Това съобщи зам.-кметът Благоевград Христина Шопова по време на Френска закуска във Френския институт в София, на която бе анонсиран фестивала. Тя изтъкна, че по време на „Франкофоли“ ще има много съпътстващи събития, така че целият град ще  се превърне във фестивал и увери в очакване на публиката, че е поръчано хубаво време и ще е весело и забавно.      На анонсиращото събитие в София преди началото на вече традиционния празник на франкофоните и меломаните в България бяха разкрити горещи фестивални подробности.\r\nСред специалните гости бяха Елиянка Михайлова, директор на дирекция “Сценични изкуства и художествено образование” към Министерстото на културата, Георги Алипиев, държавен експерт в дирекция “Международно сътрудничество и инвестиции в туризма” в Министерство на туризма, както и представители на Министерството на външните работи, Министерството на образованието, Виваком и ОББ.\r\nСъс специално обръщение към гостите се обърнаха и Жил Курежлонг – първи съветник в Посолството на Франция и Фабиен Флори – съветник „Културно сътрудничество”, директор на Френския институт в България.  Специален поздрав към организаторите и гостите отправи във видео обръщение Жерар Пон, директор на Francofolies de la Rochelle, Франция. „Фестивалите Франкофоли по света са едно голямо семейство и аз съм изключително щастлив, че Благоевград е част от него, празнувайки вече петото си издание тази година. Програмата е на световно ниво, организацията на събитието – също. Очакват ви страхотни моменти с любими звезди”, сподели той. Фестивалът в Благоевград ще се състои за пети пореден път, а датите са 21 и 22 юни.  Юбилейното издание на събитието ще бъде в градския парк “Македония”, а входът за всички жители и гости на града – свободен. Музикалната програма е изключително силна, като  в нея се открояват добре познати звезди от световната музикална сцена. Американската изпълнителка LP с италиански корени ще бъде хедлайнер на 21 юни, в първия ден на фестивала. Преди нея излиза хитовият молдовски изпълнител Dan Balan, както и френската електро-суинг банда Caravan Palace. На следващия ден на сцената на \"Франкофоли\" първи ще излезе Никола Груев – Kottarashky и неговата група. По-късно той ще отстъпи място на едни от най-известните румънски артисти Morandi, чиито хитове са познати в целия свят. Като хедлайнер на втората вечер, 22 юни, ще се изяви френският поп изпълнител Kendji Girac, който доби световна популярност с хита си Andalouse.    Сцената за фестивала „Франкофоли“, на която ще се изявят всички музиканти, е с площ 300 кв. м. На и около сцената ще бъдат поставени около 300 ефектни осветителни тела, ще има и над 250 кв.м. LED стени, на които ще се излъчват изявите в реално време. Със своята мощ, качеството на озвучаването попада в ТОП 3 на системите от световно ниво, а всеки един от участниците пристига с най-актуалните си декори, което гарантира допълнителен ефект.\r\nПлощта на парк „Македония” е 62 дка, което позволява да се съберат десетки хиляди хора, като на място е осигурен достъп за хора в неравностойно положение.\r\nМерките за сигурност в парка са изключително сериозни, няма да се допуска влизането с бутилки, твърди и остри предмети, а лицата под 18 години ще влизат след попълнена декларация от техните родители/настойници.   За фестивалното настроение ще  допринесат и шатрите, на които ще се предлагат храни и напитки. Програмата    20:30-22:00 Caravan Palace\r\n22:30-00:00 LP   00:00-01:30 Dan Balan 20:00-21:30 Kottarashky\r\n22:00-23:00 Morandi Official Page\r\n23:30-00:30 Kendji ", "date": "2019.06.18", "title": "Безплатна зона за палатки и мащабна сцена – за първи път на фестивала „Франкофоли“ в Благоевград"}
{"url": "https://www.actualno.com/politics/emil-radev-ot-gerb-stava-evrodeputat-news_760229.html", "text": "     Централната избирателна комисия реши Емил Радев да бъде член на Европейския парламент от листата на ГЕРБ. Това се посочва в решение на ЦИК, публикувано на сайта на комисията.      Радев ще стане евродепутат, след като и Лиляна Павлова се отказаха от местата си в ЕП.   Припомняме, че Мария Габриел пожела да остане еврокомисар, а Лиляна Павлова се спряга за пост в Европейската инвестиционна банка.\r\nИмето на Емил Радев пък се завъртя като евентуална кандидатура за нов главен прокурор.   ", "date": "2019.06.18", "title": "Емил Радев от ГЕРБ става евродепутат"}
{"url": "https://www.actualno.com/sofia/bivshijat-zamestnik-kmet-na-sofija-evgeni-krusev-otiva-na-syd-news_760167.html", "text": "     Има внесен обвинителен акт в съда за престъпление по служба срещу бившия заместник-кмет на София . Това каза зам. главният прокурор Иван Гешев, предаде БГНЕС.      В края на миналата година специализираната прокуратура обвини Крусев в престъпление по служба, от което могат да настъпят значителни вредни последици в размер на 5 028 354 лева. Тогава бе съобщено от прокуратурата, че Евгени Крусев, като възложител, е нарушил служебните си задължения. В нарушение на ЗОП предприел съществено изменение на сключения договор с изразяващо се в изготвяне на нов инвестиционен проект и промяна на издаденото разрешение за строеж, вкл. и за полаганата виброизолационна система (подмяна на виброизолационните елементи по задание, оферта и договор с такива, заради които друг участник е бил отстранен от участие, поради несъответствието им със заданието).   От прокуратурата уточниха, че заради това могат да настъпят значителни вредни последици в размер на 5 028 354 лв., тъй като са създадени условия за прилагане на финансови корекции на средствата от Европейските структурни и инвестиционни фондове.\r\nТогава бе съобщено, че Крусев е с мярка за неотклонение „Подписка“, както и че му е наложена забрана да напуска страната.   ", "date": "2019.06.18", "title": "Бившият заместник-кмет на София Евгени Крусев отива на съд"}
{"url": "https://www.actualno.com/europe/naemite-na-jilishta-v-berlin-shte-bydat-zamrazeni-za-5-godini-news_760188.html", "text": "     Местните власти в Берлин одобриха замразяване на цените на наемите за срок от пет години, съобщи Reuters.      Решението бе взето след натиск от гневни жители, според които градът е станал прекалено скъп.   Петгодишното замразяване, което е планирано да влезе в сила през януари 2020 г., ще се прилага със задна дата от 18 юни. Мярката цели да се попречи на хазяите да вдигнат наемите преди превръщането на новите правила в закон.\r\nНедоволството от на жилищата в Германия изкара през тази пролет десетки хиляди германци на протести в различни градове на страната.  Според актуално проучване, поръчано от Лявата партия, през последните 5 години наемите са скочили с 11.4%. На този фон все по-отчетливо се чуват призиви за ограничаване на властта на наемодателите.\r\nПрез последното десетилетие германската столица се е сдобили с над 40 000 нови жители.        ", "date": "2019.06.18", "title": "Наемите на жилища в Берлин ще бъдат замразени за 5 години"}
{"url": "https://www.actualno.com/crime/petko-dulgerov-ostava-pod-domashen-arest-news_760161.html", "text": "     Бившият кмет на \"Младост\" и считан за посредник при предаването на подкупа от бизнесмена Александър Ваклин на отстраненият кмет Петко Дюлгеров остава под домашен арест. Това реши на днешното си заседание Специализираният наказателен съд, предаде БГНЕС.      Информацията беше потвърдена и от адвоката му Мариана Тодорова.   Дюлгеров беше осъден на първа инстанция за поискан, но неполучен подкуп на 12 години лишаване от свобода и 12 000 лева.\r\nМиналата сряда той получи , заради което съдия Иво Хинов разпореди той да бъде пускан от дома си при необходимост от здравни услуги.   ", "date": "2019.06.18", "title": "Петко Дюлгеров остава под домашен арест "}
{"url": "https://www.actualno.com/business/angelkova-se-sreshtna-s-novija-poslanik-na-kitaj-v-bylgarija-news_760173.html", "text": "     Министърът на туризма Николина Ангелкова прие новоназначения извънреден и пълномощен посланик на Китай в България Н.Пр. Дун Сяодзюн и обсъди с него перспективите за двустранно сътрудничество в сектора.       За нас Китай е изключително важен и перспективен пазар, който привлича вниманието и на други балкански държави за създаване на съвместни туристически продукти за азиатската страна, посочи министър Ангелкова.  Имаме намерение да работим съвместно с Вас и с представителите на китайския бизнес, за да създадем продукти, привлекателни за китайските туристи. Убедена съм, че България предизвиква интерес и като инвестиционна дестинация за китайските предприемачи, заяви още министър Ангелкова, цитирана от пресцентъра на ведомството си.   В разговора тя открои международния форум за инвестиции, проведен в края на месец май тази година в Слънчев бряг, където участваха представители на туристическия сектор от Китай.\r\nАнгелкова отбеляза, че богатото ни материално и духовно наследство и разнообразният фолклор привличат интереса на китайските туристи и затова полагаме усилия страната ни да става все по-позната за тях. През 2017 г. Министерството на туризма откри първия информационен център на България в Шанхай. Две години преди това бе подписан Меморандум за разбирателство между Министерството на туризма и Китайската национална туристическа администрация. Той се изпълнява последователно и успешно, припомни министър Ангелкова. Тя сподели, че министерството подготвя откриване на още информационни центрове на България в Китай, което ще улесни сближаването на бизнеса и туристите от двете страни.  България има много предимства - изключителна природа, красиви градове и голямо гостоприемство, отбеляза посланик Дун Сяодзюн и сподели впечатленията си от градовете Карлово и Казанлък, към които китайските туристи проявяват силен интерес. Н.Пр. изрази твърдото си желание и готовност за общи инициативи, които да развият допълнително туризма между двете страни. Той благодари за пожеланията на министър Ангелкова за успешен мандат в България. ", "date": "2019.06.18", "title": "Ангелкова се срещна с новия посланик на Китай в България"}
{"url": "https://www.actualno.com/plovdiv/komandir-djonsyn-petima-sa-postradali-pri-uchenieto-kraj-plovdiv-news_760217.html", "text": "    Общо петима са пострадалите военнослужещи, участвали във въздушно-десантната операция, която е част от учението \"Swift Response 2019\" на САЩ в Европа. Това съобщи пред журналисти Ерик Джонсън, командир на 82 въздушно-десантска артилерия, предаде \"Фокус\".      \"Веднага след инцидента е била изискана идентификацията на ранените парашутисти\", каза Джонсън.   Те незабавно са били транспортирани в местна болница. При пристигането им в лечебното заведение един от тях е обявен за мъртъв, друг е оставен за още изследвания, а други трима са се върнали към поделението си.\r\nВ Twitter генерал Джонатан Ванс потвърди, че става въпрос за канадец на име Патрик Лабрие.    По думите на Ерик Джонсън въздушно-десантните учения са изключително опасни и изискват сериозни мерки за сигурност.    Той уточни, че тези учения са едни от най-опасните не само в САЩ, а и в световен мащаб и подготовката за тях е сериозна. Всички участници в учението изказват съболезнования към семейството и военното формирование на загиналия. Ерик Джонсън допълни, че според протокола последваща информация ще бъде предоставена по съответните национални канали.     ", "date": "2019.06.18", "title": "Командир Джонсън: Петима са пострадали при учението край Пловдив"}
{"url": "https://www.actualno.com/society/proverjavat-kyshta-za-gosti-na-rodnina-na-kmeta-na-gorna-orjahovica-news_760174.html", "text": "     Проверяващи от Държавен фонд \"Земеделие\" влязоха на проверка в къщата за гости на братовчеда на кмета на община , предаде БГНЕС.      Луксозната вила се намира в еленското село Донковци.  Къщата е пусната в експлоатация преди четири години. 185 хил. лева е субсидията, отпусната за построяването и оборудването ѝ.   Проверяващите днес се запознаха с документацията и провериха наличността на инвентара. Резултати от проверката ще има чак в края на юни.\r\nСобственикът на къщата и първи братовчед на кмета на Горна Оряховица - Станислав Стайков, заяви, че не се притеснява от проверката, тъй като всичко било изрядно и всяка година имало по 600 нощувки. Пред Нова телевизия той добави, че вече е бил проверяван преди няколко години. В момента имотът се продава за 400 000 лева, тъй като Стайков имал банков кредит, който не можел да погасява. Кметът Добромир Добрев не коментира темата.  В Априлци обаче баща на служител в Държавен фонд \"Земеделие\" е построил къща за гости след одобрено финансиране за 300 000 лева. Бащата – Георги Кръстев, твърди, че не знае синът му да работи точно с къщи за гости. Сега има проверка дали въпросният служител е работил точно по проектите за къщи за гости, като се чакат резултати от проверката до края на месеца. ", "date": "2019.06.18", "title": "Проверяват къща за гости на роднина на кмета на Горна Оряховица"}
{"url": "https://www.actualno.com/balkani/rumynskoto-pravitelstvo-ocelja-pri-vot-na-nedoverie-news_760187.html", "text": "     отхвърли вота на недоверие към правителството на премиера Виорика Дънчила, поднесен от няколко опозиционни партии.       200 депутати гласуваха в полза на вота на недоверие, като бяха нужни 233 гласа. 7 народни избраници гласуваха \"против\", а три са \"въздържали се\", предаде БГНЕС.   \"Гласуването на вота на недоверие не събра необходимите гласове, за да бъде приет\", заяви председателят на парламента Марчел Чолаку от управляващата Социалистическа партия.\r\nКамарата на депутатите и Сената днес гласува внесения от опозицията вот на недоверие към правителството   Социалдемократическата партия /СДП/ обяви, че ще осигури необходимия за гласуването кворум. Премиерът Виорика Дънчила каза, че няма притеснения по повод на вота на недоверие, и разчита на колегите си от СДП и АЛДЕ. Дънчила заяви, че няма да води разговори с лидера на АЛДЕ Калин Попеску-Търичану преди гласуването.\r\nПредложението за вот на недоверие срещу правителството посочва няколко причини, поради които кабинетът на СДП – АЛДЕ трябва да бъде свалено и беше внесено миналата седмица в румънския парламент.То беше подписано от 173-ма депутати и според последните изявления ще бъде подкрепено от Националната Либерална Партия /НЛП/, Алианс Плюс /АП/, Партия Народно Движение /ПНД/ и Демократичен Алианс на Унгарците в Румъния /ДАУР/.   Парламентът има 465 депутати и сенатори.    Изчисленията показват, че от 465 депутати коалицията PSD-ALDE има 160 депутати и 81 сенатори - т.е. 241 депутати.\r\nОпозицията има 145 сенатори и депутати.\r\nВ изказването си пред румънския парламент премиерът Виорика Дънчила заяви, че опозицията не иска наистина да управлява, като нарече партиите, които подкрепят предложението за вот на недоверие срещу кабинета „Алиансът на строгите ограничения\". Тя обвини вносителите на вота в липса на управленска програма и във фалшифициране на истината. /BGNES    ", "date": "2019.06.18", "title": "Румънското правителство оцеля при вот на недоверие"}
{"url": "https://www.actualno.com/society/falshifikatite-v-stolichna-galerija-bili-kupeni-ot-antikvar-news_760220.html", "text": "    Скандалите около изложбата с фалшификати продължават. Пред Нова телевизия собственикът на платната обясни, че е бил сигурен, че притежава творба на Сирак Скитник, а не копие от корица на \"Кама Сутра\". Още поне 10 от платната в експозицията се оказаха фалшификати. Те вече са свалени от галерията и ще бъдат предадени на разследващите.       За да разпознаеш фалшификатите, се оказва, че не е нужно да имаш университетско образование, а само подходящото интернет приложение. Журналистът Емил Георгиев успява да „засече” две от рисунките-менте. С всяка следваща находка - въпросите на специалистите стават все повече.   \"Въпрос номер едно - произходът на тези работи. Откъде идват в такова количество\", каза бившият директор на Националната художествена галерия доц. Ружа Маринска.\r\n\"Платната са веществено доказателство и отиват в прокуратурата. В момента сме ги прибрали на сигурно място, за да не изчезнат\", каза собственикът на колекцията Николай Неделчев.   Платната, които днес са заменени с фото копия, Неделчев купил от столичен антиквар срещу цена от 3500 лева. \"Изглеждаха напълно автентично, защото първо бяха подписани с много близки до истината подписи на авторите. Хартията беше състарена, в стил, близък до тези автори. Имаше и печати – на издателствата на Гео Милев\", заяви рекламистът. Неделчев категорично отрича да е знаел, че рисунките са менте. И ако той се е заблудил, то едва ли фалшификата може лесно да мине през очите на изкуствоведите, смята бившият директор на Националната художествена галерия – доц. Ружа Маринска.   Проф. Ирина Генова, която е в екипа на изложбата, признава, че видяла част от рисунките само на снимка или през стъкло. \"Ужасена съм от личната си некомпетентност по отношение на фалшифицирането на сертификати. Искам да разбера кой е създал това нещо и кои са хората,  участвали в това нещо. По-важното е да се създаде дебатът за фалшификатите, защото това нещо трови цялата наша общност – и колекционери, и галеристи.     ", "date": "2019.06.18", "title": "Фалшификатите в столична галерия били купени от антиквар"}
{"url": "https://www.actualno.com/society/zapochvat-zasileni-proverki-po-pytishtata-news_760184.html", "text": "     В сряда, 19 юни, започва специализирана операция на пътна полиция в цялата страна, съобщиха от МВР.      Създадена е организация за засилен контрол върху скоростта, неправоспособността на шофьорите, ползването на обезопасителните колани и детските обезопасителни системи, отнемането на предимство на пешеходци на пешеходни пътеки. Особено внимание ще се обръща на водачите на двуколесни превозни средства - на тяхната правоспособност, видимостта и състоянието на регистрационните табели на моторните превозни средства, използването на защитните каски.   Полицейските екипи ще бъдат локализирани по участъци с въведена временна организация на пътя, както и по местата със засилен трафик – по път II-53 с. Крушаре, разклона за с. Камен, път II-66 с.Злати войвода, с. Съдиево, път I-7 с.Мокрен, разклоните за с.Градец и с.Жеравна и ограниченията в населените места по  път I-6. Засилен контрол ще има на натоварените кръстовища в общинските центрове и в районите с пешеходни пътеки. На автомагистрала „Тракия” контрол ще има в района на извършващите се ремонтни дейности в участъка от километър 250 до 260.\r\nОстава завишен контролът на водачи, употребили алкохол и наркотични вещества.  В сряда от 23 ч. до 24 ч. ще бъде спряно движението в двете  посоки по автомагистрала „Хемус“, в участъка между 337-ми и 342-ри километър, съобщиха от АПИ. Това е отсечката между пътен възел „Белокопитово“ и кръстовището с път I-7 Силистра – Шумен, в района на с. Панайот Волово.\r\nЗа да не се затруднява трафикът през деня, късно вечерта ще се монтира рамка, с дължина 32 м, на изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3.5 тона (тол).   По време на ограничението трафикът ще се пренасочва по първокласния път I-2 Шумен-Варна. Необходимо е шофьорите да карат внимателно, със съобразена скорост и да спазват пътната сигнализация.    Ще бъде ограничено движението в изпреварващата и част от активната ленти, като трафикът ще преминава по другата част от активната и аварийната ленти.\r\nОт 10 до 15:30 ч. движението в тунел „Траянови врата“ на АМ „Тракия“ в тръбата за Бургас ще се осъществява в една лента поради ремонт на антени на мобилен оператор. Ще бъде затворена активната лента, като трафикът ще се извършва в изпреварващата лента. ", "date": "2019.06.18", "title": "Започват засилени проверки по пътищата  "}
{"url": "https://www.actualno.com/sofia/shte-se-zastrojava-li-borisovata-gradina-obshtinskite-syvetnici-prodyljavat-da-sporjat-news_760211.html", "text": "    Утре, 19 юни, приключва общественото обсъждане на Подробния устройствен план Основнията въпрос, който тревожи всички, е дали любимото място на столичани ще се застроява.      Преди седмица архитектът на проекта за обновление на Борисова градина проф. Атанас Ковачев заяви, че е направил всичко, за да се минимизира застрояването на парка и е обиден от твърденията за обратното.   Един от противниците , които твърдят, че новият проект на Борисовата градина ще доведе до нейното застрояване е Марта Георгиева , която изложи своите аргументи пред bTV в спор с колегата си Ботьо Ботев от ГЕРБ.\r\n„Това, което казвам, е обективно. Има го черно на бяло – на картинка и на цветни карти”, заяви Марта Георгиева.   „На въпроса дали се предвижда застрояване на Борисовата градина от неговия проект, отговорът е недвусмислен – категорично да, , твърдо е убедена в Георгиева.\r\n„Не е само на гара „Пионер“, той предвижда застрояване в резерватната част, това е въпросното климатично училище, цели три сгради двуетажни на място, на което в момента няма”, каза общинският съветник от ДСБ.   „Извадила съм всички обекти предвидени в плана. В момента, в който стигнах до 10 000 квадратни метра, спрях”, каза Марта Георгиев, която отбелязва, че освен предвидените сгради, проектът предвижда и създаването на „огромна алея към братската могила”, която също ще промени драстично растителността в парка.     „Категорично изборът на екип е на база на избор от страна и на жури. Категорично беше заявено от кмета и от главния архитект, че няма да се застрои ново застрояване в Борисова градина. За съжаление, сме свидетели на подобни манипулации за масово строителство и сечи“, каза Ботьо Ботев, общински съветник от ГЕРБ в СОС. Ботев припомни, че емблематични обекти в парка като къпалня „Мария Луиза” са попаднали в частни ръце именно по време на синьото управление на София. Марта Георгиева пък заяви, че настоящото управление е достоен наследник на „модела Софиянски”, макар и да се крие зад усмихнато лице.\r\n„Не трябва да се търси извинение за сегашното състояние на нещата и настоящото управление в неща, които са се случили преди толкова години”, заяви Георгиева.   Ботев призова да не се манипулира обществото и отбеляза, че всеки може да се включи в обсъждането на проекта за Борисовата градина. ", "date": "2019.06.18", "title": "Ще се застроява ли Борисовата градина - общинските съветници продължават да спорят"}
{"url": "https://www.actualno.com/scene/kubanskite-kazaci-pjaha-i-tancuva-sys-sabi-pred-ndk-news_760114.html", "text": "    120 души от Кубанския казашки хор са вече в София. Довечера най-старият руски ансамбъл, на цели 208 години, създаден още по императорско време, ще се качи на сцената на зала 1 на НДК.      Казаците излязоха днес пред фонтаните на НДК, облечени в цветните си костюми  - жените в носии от Черноморието, а мъжете в червени атамански кафтани – специално създадена униформа за охраната на руските императори.\r\nЗа минаващите случайно софиянци и чужди туристи изпяха култовата „Любы братцы, любы”.  Имаше и танц със саби.\r\nКубански генерал атаман Георги Владев от„Единен казашки съюз – България” им връчи знаме с извезана Богородица, почетен знак и плакет.  В следващите дни казаците продължават с турнето си в България – на 19 юни във Велико Търново, 20 юни - Варна, 21 юни - Бургас и на 22 юни - Пловдив. ", "date": "2019.06.18", "title": "Кубанските казаци пяха и танцува със саби пред НДК"}
{"url": "https://www.actualno.com/curious/dneven-horoskop-za-19-uni-news_760116.html", "text": "     Овен       Днес не си играйте с огъня. Изкушавате се да предизвикате някого, но крайният резултат може да не е във ваша полза. Телец Това е добър ден за привличане на вниманието. Потърсете най-добрият ъгъл, от който ще може да покажете изключителните ви качества.   Близнаци Тази сряда опитайте да излезете от клишето. Сега старите начини няма да работят, както ви се иска. Бъдете новатори. Рак     Тази сряда очаквайте неочакваното. Нищо няма да може да бъде контролирано и планирано. Точно това ще направи деня ви интересен. Лъв Не съдете по другите за себе си. Намалете темпото, за да дадете възможност на другите да ви достигнат поне малко. Дева Тази сряда потърсете всички възможни източници на информация за вашите цели. Това не означава да подбирате такава, която пасва на намеренията ви.   Везни Днес помислете до колко може да разчитате на близките ви и на себе си. Правилната преценка на силите ще ви даде сериозен шанс за успех.    Скорпион През този ден не разчитайте на подкрепа от околните. Възможно е дори тя да ви отклони от истинската ви цел. Действайте самостоятелно. Стрелец Днес не търсете виновници за ситуацията, в която се намирате. Помислете с какво сте допринесли за нея и ще се учудите на участието ви. Козирог    Сега е време за почивка или поне за психическо разтоварване. Отхвърляйте покани за сътрудничество на този етап. Водолей Тази сряда ще имате успех. Малко ваше усилие ще бъде възнаградено високо. Представете си, ако дадете още от себе си... Риби Днес потърсете отдушник от мислите ви в нова обстановка и с нови хора. Наблюдавайте и задавайте въпроси - очакват ви интересни преживявания. ", "date": "2019.06.18", "title": "Дневен хороскоп за 19 юни "}
{"url": "https://www.actualno.com/europe/es-otloji-do-oktomvri-reshenieto-za-prisyedinjavaneto-na-severna-makedonija-i-albanija-news_760209.html", "text": "     Държавите-членки на ЕС не успяха да се споразумеят за започване на преговори със Северна Македония и Албания за присъединяване към общността, отлагайки това решение до октомври. Това съобщи във вторник европейският комисар по разширяването и политиката за добросъседство Йоханес Хан на пресконференция , предават ТАСС и \"Фокус\".      \"За съжаление, редица страни не могат да подкрепят започването на преговори с Албания и \", каза той. \"Поради важността на въпроса и поради ограничено време Съветът реши, че ще се върне към ясно и съществено решение на този въпрос възможно най-скоро и не по-късно от октомври 2019 г.\"   Същевременно Съветът подчерта, че приветства напредъка в изпълнението на условията, постигнати от тези две страни.\r\nИзточник от Съвета на ЕС е казал пред ТАСС, че повечето страни членки на общността подкрепят започването на преговори с Албания и Македония, но някои се противопоставят. Сред тях са Франция и Нидерландия , които смятат, че тези страни все още не са готови да започнат преговори.  В момента страните от Балканите и Турция са кандидати за влизане в Европейския съюз, други страни дори не се разглеждат теоретично. В същото време преговорите за присъединяване с Турция започнаха през 2005 г., сега този процес е замразен - формално заради блокирането му от Гърция и Кипър, а всъщност поради принципното несъгласие на водещите държави от ЕС, главно Франция и Германия тази страна да бъде разглеждана като бъдещ член на Европейския съюз.\r\nОсновните поддръжници на разширяването на ЕС днес са страните от Съюза, които се присъединиха към него през 2004 г.    ", "date": "2019.06.18", "title": "ЕС отложи до октомври решението за присъединяването на Северна Македония и Албания"}
{"url": "https://www.actualno.com/pernik/pernik-se-nujdae-ot-oshte-500-000-leva-za-novi-avtobusi-news_760213.html", "text": "     500 000 лева не достигат за закупуването на 13 нови автобуси на природен газ за четирите основни градски линии, бе съобщено на проведеното днес публично обсъждане по повод намерението на общината да поеме нов общински дългосрочен дълг. Това предаде БНР.      Доставката на новите автобуси е по проекта за интегриран градски транспорт, чиято обща стойност е над 9,5 млн. лв, близо 3 млн. от които са собствено финансиране. Освен закупуването на нови автобуси той включва изграждането на газозарядна станция и ремонт на бившето тролейбусно депо.   За успешната реализация на проекта се налага дофинансиране, тъй като проведеното ново пазарно проучване сред производители и доставчици на автобуси, е показало, че предварителните разчети от 2014–2015 г. вече не са актуални, заяви зам.-кметът и ръководител на проекта Денислав Захариев. За целта общината ще кандидатства пред фонд ФЛАГ. Исканият кредит е в размер на 500 000 лева. Той ще бъде погасяван на годишни вноски в продължение на 10 години, а начинът на обезпечение ще бъде чрез залог върху настоящи и бъдещи приходи на община Перник.\r\nПредстои поемането на новия дългосрочен общински дълг да бъде разгледано и на сесия на местния Общински съвет.   ", "date": "2019.06.18", "title": "Перник се нуждае от още 500 000 лева за нови автобуси"}
{"url": "https://www.actualno.com/curious/molitva-i-alkohol-kak-borjat-straha-si-horata-s-aerofobija-news_760219.html", "text": "     Всеки девети авиопътник, страдащ от аерофобия, се моли преди и по време на полет, съобщава сайтът Туту.ру, цитиран от БГНЕС.      Експерти от сайта са интервюирали повече от 4 000 потребители за  това дали се страхуват да летят със самолет и как се справят с  аерофобията.   Оказало се, че 56% от анкетираните не се страхуват да летят, а  всички останали изпитват страх преди заминаване и когато вече са на  борда на кораба.\r\nПовече от 17% от пътуващите са заявили, че са решили проблема основно: за пътуване те избират сухопътен транспорт.  Най-популярният начин за борба с аерофобията сред авиопътниците е молитвата - 11% от анкетираните се уповават на висши сили. 7% от пътниците използват алкохол като успокоително средство.    Около 4% признават, че се опитват да преодолеят страха си със  собствени сили. Повече от 3% от респондентите признават, че преди са  страдали от аерофобия и сега са се справили с нея, използвайки  определени техники - медитация, дихателни упражнения.    Успокоително преди авиопътешествие вземат 2% от респондентите. ", "date": "2019.06.18", "title": "Молитва и алкохол - как борят страха си хората с аерофобия"}
{"url": "https://www.actualno.com/ruse/karnavalna-euforija-prevzema-ruse-news_760128.html", "text": "    Дни преди , на площад „Свобода“ пред Съдебната палата, доброволци ще рисуват приказни герои, фигури и животни по лицата на деца и младежи. От 19 до 21 юни в часовете от 10:30 ч. до 14 ч. и от 17:30 ч. до 20 ч. младежи от Испания, Португалия, Гърция, Италия, Тунис, Египет и Азербайджан Ви очакват на площада, за да нарисуват любимия Ви герой или да изработят маска заедно с вас. Доброволците са в града, за да популяризират традиционния Русенски карнавал, както и да „запалят“ повече млади хора да участват в него. Те са в Русе от 1 юни по проект на Сдружение „Вдъхновение“, който се реализира в партньорство с Младежки дом Русе и с подкрепата на Община Русе „Доброволчеството: Стъпка нагоре в твоя живот“ на  Стратегическа доброволческа служба, финансиран от ЦРЧР по  програма „Еразъм+“.      През миналата седмица гостите посетиха някои от основните и средни и училища в града, където показаха на нашите младежи чрез презентации и игри, които подготвиха по време на проекта, как се празнува карнавал в техните държави. В презентациите си доброволците представиха програма „Еразъм+“ и възможностите, които тя предлага на младежите, като обърнаха специално внимание на доброволчески проекти и младежки обмени.\r\n Гостите учиха български език, представиха флашмоб и раздаваха флаери за карнавала. Имаше и междукултурни вечери, в които младежите пяха и танцуваха традиционни песни и танци.\r\nАктуални новини за тях може да получите на специално създадения профил в инстаграм: @thecarnivalofruse.   ", "date": "2019.06.18", "title": "Карнавална еуфория превзема Русе"}
{"url": "https://www.actualno.com/football/platini-ne-sym-napravil-nishto-neredno-news_760120.html", "text": "    Адвокатите на Мишел Платини заявиха, че бившият президент на УЕФА не е направил \"абсолютно нищо нередно\" и поясниха, че той не е бил арестуван тази сутрин, а само разпитан като свидетел. По-рано днес френските медии съобщиха, във връзка с акция, която разследва корупционни практики при избиранието на Катар за домакин на Световното първенство през 2022-ра година.      Платини бе един от 24-те члена на Изпълнитления комитет на ФИФА, които през 2010-та година взеха спорното решение да дадат домакинството на Мондиал 2022 на Катар, а във връзка с разследването днес бе разпитан и бившият и бившият вътрешен министър на Франция от времето на президента Никола Саркози - Клод Геан.   Представителите на Платини заявиха, че техният клиент също не е бил разпитан, а просто призован като свидетел по продължаващото разследване. \"Той не е направил абсолютно нищо нередно и потвърди, че е абсолютно незапознат с фактите по случая\", се казва в изявление на неговите представители и адвоката му Уилям Бърдън.\r\nБГНЕС припомня, че Катар получи правото да приеме Световното първенство след гласуване на Изпълнителния комитет на ФИФА в края на 2010-та година, като победи кандидатурите на САЩ, Южна Корея, Япония и Австралия. Изборът на ФИФА предизвика доста критики от медии и експерти и бе определен като \"високорисков\", като още в дните след решението на ФИФА имаше обвинения в получаване на подкупи от страна на членовете на Изпълкома. Заради високите температури в Катар се взе и безпрецедентното решение Световното първенство да се проведе през декември, което означава, че всички първенства в Европа ще бъдат прекъснати за повече от месец в края на 2022-ра година. Катар също така е и най-малката по територия държава, която ще бъде домакин на Мондиал, като е три пъти по-малка от Швейцария, която прие първенството през 1954-та година.  От 24-те членове на Изпълкома на ФИФА, които избраха кандидатурата на Катар, включително и Платини, 16 вече са подали оставка, отстранени са или са под наблюдение.\r\nТова не са първите проблеми на Платини със закона, като в момента той изтърпява четиригодишна забрана за участие и посещение на всякакви футболни дейности, след като бе намерен за виновен за получаването на нерегламентиран хонорар на стойност 2 милиона швейцарски франка от страна на бившия президент на ФИФА Сеп Блатер.   Мишел Платини е един от най-легендарните френски футболисти в историята, като е трикратен носител на Златната топка и бе определен от ФИФА за шестия най-велик футболист на 20-ти век. През 1984-та година той извежда Франция до титлата на Европейското първенство, а година по-късно печели и Купата на европейските шампиони с тима на Ювентус. През 2007-ма година той победи Ленарт Йохансон в президентските избори на УЕФА и бе на поста до края на 2015-та година, когато бе уличен в корупционни практики и наказан от Етичната комисия на ФИФА.     ", "date": "2019.06.18", "title": "Платини: Не съм направил нищо нередно "}
{"url": "https://www.actualno.com/europe/merkel-ne-sme-obsyjdali-zasilvane-na-sankciite-sreshtu-rusija-news_760110.html", "text": "    Германският канцлер Ангела Меркел заяви на съвместна пресконференция с украинския президент Владимир Зеленски, че не са обсъждали засилване на санкциите срещу Русия, а само тяхното удължаване. Това предаде TACC, цитирана от агенция \"Фокус\".      Германия и Украйна смятат, че антируските санкции могат да бъдат смекчени само с напредъка в прилагането на споразуменията от Минск. \"Докато бъде постигнат напредък, санкциите не могат да бъдат премахнати\", каза Меркел.\r\nТя добави, че лидерите на Германия и Украйна не обсъждат засилването на санкциите срещу Русия. \"Не говорихме за укрепване, а за продължаване на сегашния режим на санкции\", подчерта германският канцлер.\r\n\"На 12 юли ще проведем среща на съветниците в \"Минския формат\" и ще видим как да продължим\", каза тя. \"Германия във всеки случай е готова да положи всички усилия“, добави Меркел. „Радвам се, че тристранната контактна група в рамките на процеса в Минск отново работи по-решително”, отбеляза канцлерът.  Според нея Германия и Франция са готови да участват в новата среща на върха в \"Нормандския формат\" и търсят подходяща възможност за това. \"Ние - президентът на Франция Еманюел Макрон и аз - сме готови да търсим най-бързата възможност\", подчерта Меркел.         Позициите на Киев и Берлин по отношение на проекта за газопровода „Северен поток-2“ са диаметриално противоположни. Това подчерта държавният глава на Украйна Владимир Зеленски след срещата с канцлера в Берлин, където пристигна на първо посещение след встъпването си в длъжност.\r\n„Запазването на транзита на руски газ през Украйна, неговото натрупване в украински хранилища е гаранция за енергийната сигурност на Украйна и Европа. Това е цивилизован метод за гарантиране на справедлив и безопасен европейски газов пазар\", заяви Зеленски.\r\n„Позициите ни по проекта „Северен поток-2\" са диаметрално противоположни. В същото време сме благодарни за готовността да се включим в основен диалог с Германия по такъв труден въпрос\", допълни украинският президент. Той изрази увереност в успешните преговори за подписване на споразумение за транзит на газ. „Мисля, че в близко бъдеще нашите страни ще седнат на масата за преговори и съм сигурен, че ще постигнем съгласие\", отбеляза Зеленски.\r\nСъщевременно по темата Меркел заяви, че изпълнението на проекта „Северен поток 2“ и запазването на транзита на руски газ през Украйна са тясно свързани помежду си. „Постоянно казвах на руския президент, че за мен въпросът за транзита на газ през Украйна е много важен”, каза тя. \"Президентът Владимир Путин винаги ме уверяваше, че знае за това. В тази връзка \"Северен поток 2\" и въпросът за транзита на газ през Украйна са тясно свързани помежду си\", категорична бе Ангела Меркел.    ", "date": "2019.06.18", "title": "Меркел: Не сме обсъждали засилване на санкциите срещу Русия"}
{"url": "https://www.actualno.com/bgfootball/lesen-jrebij-za-cska-truden-za-levski-v-liga-evropa-news_760051.html", "text": "    Днес бе изтеглен жребият за първи кръг на Лига Европа, където български представители са Левски и ЦСКА. Първите двубои ще се изиграят на 11 юли, а реваншите ще са седмица по-късно.      Отборът на беше в група 5, където е сред поставените. Непоставени са 5 отбора и именно един от тях ще е първият съперник на \"сините\". В групата са малтийският Хибърниънс, словашкият Ружомберок, македонският Академия Пандев, черногорският Зета и молдовският Сперанта Ниспорени.     беше поставен в група 2. Потенциалните отбори, с които \"червените\" могат да играят са Флора Талин (Естония), Торпедо Кутаиси (Грузия), победителят от Сант Жулия(Андора)/ ФК Европа(Гибралтар), Титоград (Черна гора) и Гзира Юнайтед (Малта).    ", "date": "2019.06.18", "title": "Лесен жребий за ЦСКА, труден за Левски в Лига Европа"}
{"url": "https://www.actualno.com/america/shtatite-shte-imat-nov-ministyr-na-otbranata-news_760218.html", "text": "     Президентът на САЩ Доналд Тръмп съобщи в писмо, че и.д. на министъра на отбраната Патрик Шанахан е взел решение да не продължи процеса на утвърждаване в Сената. Новият и.д. министър на отбраната на САЩ ще бъде Марк Еспер.       \"Действащият министър на отбраната Патрик Шанахан, който свърши чудесна работа, реши да не продължава процеса на одобрение за тази позиция (в Сената), за да посвети повече време на семейството си. Благодаря на Пат за отличната му служба и ще назнача настоящия министър на сухопътните войски Марк Еспер за министър на отбраната\", пише Тръмп в Twitter.   \"Познавам Марк и не се съмнявам, че ще се справи добре!\", добавя Тръмп, цитиран от БГНЕС.\r\nПреди да оглави сухопътните войски в структурата на Пентагона, Еспер е бил вицепрезидент на отбранителната корпорация „Raytheon“, старши сътрудник в Сената, оглавявал е и консервативния експертен център „Heritage Foundation“.  Това се случва, след като Шанахан публикува изявление по-рано през деня във връзка с обвиненията за насилствен инцидент през 2010 г., в който са участвали той и бившата му съпруга.\r\n\"Никога не съм пускал ръка на тогавашната си съпруга и оказах пълно съдействие при разследването на правоприлагащите органи, довело до обвинение срещу мен - обвинение, което отхвърлям в интерес на семейството си\", каза Шанахан.   Това следва съобщения, публикувани по-рано този месец, че Доналд Тръмп може да преразгледа обявеното от него решение за утвърждаване на длъжността секретар на отбраната на Патрик Шанахан и да потърси съвет за други възможности. Според източници секретарят на армията Марк Еспер е бил обсъждан като възможен алтернативен избор за секретар на отбраната.    Шанахан пое ролята, след като бившият шеф на Пентагона Джеймс Матис подаде оставка през декември 2018 година. ", "date": "2019.06.18", "title": "Щатите ще имат нов министър на отбраната"}
{"url": "https://www.actualno.com/bgfootball/ludogorec-privleche-bivsh-as-na-cska-news_760043.html", "text": "    Ръководството на Лудогорец и френският Сент Етиен постигнаха договорка за откупуване на трансферните права на халфа Жоржиньо.      По този начин националът на Гвинея-Бисау ще стане футболист на \"орлите\", считано от 1 юли 2019 г.   В момента Жорже Фернандо Барбоса Интима, както е пълното име на Жоржиньо, е част от националния отбор на Гвинея-Бисау, който ще участва в турнира за Купата на африканските нации. Тимът на дясното крило е в група с Бенин, Гана и Камерун.\r\nЖоржиньо е четвъртото ново попълнение на Лудогорец преди старта на новия сезон след Мавис Чибота (Бней Йехуда), Дан Битон (Ашдот) и Джордан Икоко (Гингам).   . ", "date": "2019.06.18", "title": "Лудогорец привлече бивш ас на ЦСКА"}
{"url": "https://www.actualno.com/business/bylgarija-e-edinstvena-v-es-planirashta-da-namali-dela-na-vei-v-energijnija-miks-news_760118.html", "text": "    Държавните и правителствените ръководители на страните от Европейския съюз (EС) се събират в Брюксел на 20 и 21 юни. Един от най-важните акценти на срещата на върха е дискусията върху дългосрочната климатична стратегия на ЕС. Тя цели въглеродните емисии на територията на блока да бъдат сведени до нула най-късно до средата на века. Изпълнението на този ангажимент е от решаващо значение за устойчивото бъдеще на континента и се очаква да бъде един от основните приоритети на следващата Европейска комисия (ЕК) и новоизбрания европарламент, пишат в позиция от неправителствената организация WWF.      Климатичната стратегия на ЕС ще зададе посоката на действие на държавите членки в следващите години. Затова постигането на договореност би изпратило ясен сигнал за ангажимент към . Това е и последната възможност пред европейските лидери да се договорят за по-амбициозна цел за климата преди септември, когато ще се състои ключовата среща на ООН, на която повече от 80 държави ще обещаят, че ще работят активно в тази посока. България, заедно с Полша, Румъния, Словакия, Чехия и Хърватска са единствените държави, противопоставили се на всички амбициозни политически действия за климатичните промени в ЕС през последната година и половина . В същото време България е и една от най-засегнатите страни от негативните последици от промените в климата. Това се доказва и от многократно увеличилите се искания за покриване на разходи от природни бедствия от общините към Комисията по бедствия и аварии към МС.   „Климатичните промени са един от определящите фактори на нашето време. Само през 2019 г. станахме свидетели на разрушителни торнада и наводнения в Северна Америка, циклони и тропически бури в Субсахарска Африка и Южна Азия, както и на летни горещини и свързани с тях бури и градушки в Европа,“ коментира генералният секретар на ООН Антонио Гутериш.  Днес излязоха и първите официални препоръки на ЕК относно националните планове на държавите членки за постигането на климатичните им и енергийни цели за 2030 г. Те потвърждават данните от скорошен доклад, че към момента нито една страна в Европейския съюз не е готова да сведе до нула своите въглеродни емисии до 2050 г.\r\n„ България е единствената държава членка, която планира да намали дела на ВЕИ в производството на електричество с 3 % до 2030 г. Също така липсва и политическа амбиция по отношение на енергийната ефективност, въпреки че българската икономика е една от най-енергоемките в Европейския съюз – почти четири пъти над средните нива за Европа. Освен това страната ни планира да увеличи използването на горска биомаса за локално отопление с 44 % до 2030 г без никакви критерии за устойчивост. И не на последно място, правителството ясно заяви, че иска да гори лигнитни въглища през следващите 60 години поради аспектите на енергийната сигурност“, заяви Георги Стефанов, главен експерт „Климат и Енергия“ към WWF.\r\nВ същото време посочват, че България трябва:       - Да увеличи целта си за ВЕИ за 2030 г. и да постигне най-малко 27 % в общия енергиен микс, при заложени само 25 %;\r\n- Да се фокусира в областта на енергийната ефективност, където политическата амбиция е много ниска;\r\n- Да развие социалните аспекти от справедливия енергиен преход и да ги включи в плана за преструктурирането на въгледобива.\r\nWWF предупреждава, че продължаващото повишаване на температурите, замърсяването на околната среда и намаляването на биологичното разнообразие вече излагат на риск нашето здраве, поминък, сигурност и икономически растеж. Обществената подкрепа за спешни действия в областта на климата и природата става все по-широка. Сега е ред на европейските лидери да допринесат за формирането на устойчива Европа, обединявайки се зад силна политическа визия, преди да е станало твърде късно, завършва позицията на организацията. ", "date": "2019.06.18", "title": "България е единствена в ЕС, планираща да намали дела на ВЕИ в енергийния микс"}
{"url": "https://www.actualno.com/starazagora/teche-kampanija-za-vyzstanovjavane-na-planetariuma-v-stara-zagora-news_760062.html", "text": "    Община Стара Загора застава зад кампанията на клуба на любителите астрономи в „Гемма“ за събиране на обяви заместник-кметът Иванка Сотирова пред Радио Стара Загора. Община Стара Загора е търсила различни възможности за кандидатстване с проекти, но такива досега не е имало.      Изгорелият през 1994 г. обект към Народната астрономическа обсерватория (НАО) „Юрий Гагарин“ в града на липите десетилетия беше място, на което ученици и любители астрономи можеха да наблюдават звездното небе и да се правят научни изследвания. Акцията беше обявена преди дни и вече е събрала близо 3 хиляди лева. според доц. Алексей Стоев, директор на обсерваторията в Стара Загора. Те ще се използват за закупуване на нов уред, чрез който отново ще може да се прожектира звездното небе в залата на планетариума. В кампанията ще се включат и неправителствени организации, както и известни български учени, работещи в чужбина, но членуващи в клуб \"Гемма\".     ", "date": "2019.06.18", "title": "Тече кампания за възстановяване на планетариума в Стара Загора"}
{"url": "https://www.actualno.com/analysis/gorbachov-za-chernobil-ne-kriehme-istinata-v-pyrvite-dni-prosto-ne-znaehme-news_760048.html", "text": "           В първите дни и членовете на Политбюро не разполагаха с пълна и достоверна информация, но трябваше да вземат решения. А на 1 май в Киев се състоя традиционно веселата манифестация, която този път се римуваше със страшната дума „радиация“. А в онези дни беше смъртно опасно дори за малко да излезеш от дома. В по дворовете играеха деца – времето беше хубаво, пролетно.\r\nНикой от заразените територии не получи респиратори. Дори и членовете на правителствената комисия, пристигнали спешно в Чернобил и останали да нощуват там.\r\nПосле тръгнаха слуховете – за рижавата гора, за двуглави телета с по три очи и за някакви чудовища. А народът, както е известно, при непоправима трагедия гледа да понижи градуса ѝ. Дори с шеги. Оттам идват и доста циничните анекдоти като „Знаете ли какъв е новият герб на Украйна? – Двуглав хохол!“ ( ).   Но Беларус пострада дори повече от Украйна – розата на ветровете прати облака до Брянск, Тула, даже до Швеция. Когато станаха ясни мащабите на катастрофата, държавният глава Михаил Горбачов категорично настояваше за прозрачна информация и определи случилото се като тежко изпитание за политиката на гласност. И независимо от съпротивата, той провеждаше тази политика, в това число и по отношение на .\r\nНа най-високо държавно равнище бяха заклеймени нехайството, ведомственият монополизъм и укриването на реалната информация за атомната централа. А после, на ниво народ, започнаха подвизите – на огнеборци, спасители, многобройни доброволци. Имаше и мародерства, и стъписващо лекомислие на жителите, които не искаха да напуснат заразените райони.    Стана ли горчив урок? И да, и не – твърде много са у нас тройкаджиите. Авторът Олег Хлебников цитира президента Михаил Горбачов, който към 26 април 1986 г. е бил генерален секретар на КПСС. Ето какво разказва Горбачов за аварията в Чернобил:\r\n\"Всички наши опити през първия, и дори втория ден, да получим информация за мащабите на катастрофата останаха без успех. Аз съм убеден, че правителствената комисия и учените не криеха истината за случилото се. Те просто не знаеха. Че това е така, достатъчно убедително се потвърждава от факта, че членовете на комисия на високо равнище, посетили мястото на аварията, където се намира реакторът, останаха да нощуват в хотел до Чернобил. На вечеря им сервираха обикновена вода и храна. Бяха съвсем до катастрофата, но не използваха респиратори, както и всички, които живееха и работеха там. Изводът ми е, че ако местната администрация или учените знаеха за действителните размери на катастрофата, те никога не биха допуснали подобен риск за членовете на правителството и за всички, които се намираха там\", казва Горбачов.\r\n\" стана най-страшното свидетелство не само за амортизираната ни техника, но и за изчерпаните възможности на предишната система. Заедно с това, такава е иронията на историята – тя много тежко удари по започнатите от нас реформи, буквално изтласка страната от релсите. Сега ние знаем какви мащаби достигна трагедията, колко още е нужно да се направи за хората, изгубили здравето си, лишени от покрив.   Това се случи през нощта на петък 25-и срещу събота 26-и април в 01:25 ч., когато на работа оставаше само дежурната смяна и тези, които провеждаха експерименталното изпитание на турбогенератора за планираното спиране на реактора на 4-и блок. Информацията за аварията в АЕЦ постъпи в Москва сутринта на 26-и. Тя дойде по линия на Министерството на машиностроенето, бе докладвана на Рижков (тогава председател на съвета на министрите на СССР), а той я съобщи на мен. Същия ден събрах Политбюро.\r\nИнформацията беше твърде обща, не даваше представа за реалните мащаби на опасността. Прие се решение незабавно да изпратим правителствена комисия на място начело със зам.-председателя на министерския съвет Борис Щербин. В комисията влязоха специалисти по атомни централи, медици, радиолози и още 26-и вечерта те бяха в Чернобил, там спешно пристигнаха учени от академиите на науки на СССР и Украйна\", спомня си Горбачов. \"Информацията от комисията започна да постъпва на 27 април. Тя бе съпътствана от различни уговорки, носеше твърде предварителен и констативен характер, не съдържаше никакви изводи. Съобщаваше се за взрив, за гибелта на двама души, масова хоспитализация на хора, мерки за локализирането на пожара, спиране на останалите три блока. И за изхвърлени радиоактивни вещества по времето на взрива.\r\nНа 28 април Рижков докладва на Политбюро първите резултати от работата на комисията. Вечерта беше дадено съобщение по телевизията, а на следващия ден и във вестниците. После информациите се публикуваха редовно. Решително отхвърлям обвинението, че съветското ръководство преднамерено е укривало цялата истина за . Просто ние тогава още не я знаехме.\r\nЗаради извънредния характер на аварията, едва на 29-и април сформирахме оперативна група начело с Рижков, която действаше денонощно. Протоколите и другите материали за работата ѝ сега са публикувани. В първите дни ние съвсем интуитивно, защото все още нямаше пълна информация, усещахме, че проблемът приема драматичен характер и последствията ще са много тежки. Мащабът на бедствието ден след ден се изясняваше все по-отчетливо. Стана ясно какво трябва да се прави. На първо място беше да се гарантира сигурността на хората. За провеждането на медицинския контрол включихме буквално всичко, с което разполагахме. Беше разгърната мрежа за медицинска помощ, обхванала почти 1 милион души, в т.ч. над 200 000 деца. Правителствената комисия взе решение хората от Припят да бъдат изселени.\r\nОще при съставянето на първоначалната карта на радиационното замърсяване, а учените заключиха, че там е невъзможно да се живее, започна евакуацията на населението – отначало от 10-километровата зона, после от 30 км. Това се оказа неимоверно трудно – хората не искаха да напускат, наложи се да ги изселваме принудително. В първите дни на май преселихме около 135 000 души\", отбелязва Горбачов. \"Разрушеният блок на реактора се оказа най-сложният инженерен и научен проблем, имаше опасност да се срути и потъне в земята. Вземаха се мерки да не се допусне попадането на радиоактивни вещества през почвите в река Днепър. Бяха прехвърлени войски за химическа защита, техника, разгърнаха се дейности по дезактивацията. Членовете на правителствената комисия работеха без почивка, после минаха на седмични дежурства. Денонощно работеха научните институти в Москва, Ленинград (Санкт Петербург), Киев, в други градове, решаваха десетки необичайни проблеми. В това беше включена практически цялата страна. В онези тревожни дни на 1986 се проявиха най-добрите качества на нашите хора – самоотверженост, човечност, висок морал. Много искаха да ги изпратим в , предлагаха безкористна помощ.\r\nЛиквидирането на последствията от взрива струваше 14 млрд. рубли, после глътна още няколко милиарда. С организирани усилия успяхме да ограничим броя на пострадалите и да локализираме аварията. Към юли беше разработена концепцията за \"саркофага\", после в кратки срокове се въведе уникално защитно укритие за повредения реактор с постоянно функционираща система за контрол на състоянието му. Това е… трябва съвсем откровено да кажа: в първите дни нямаше ясно разбиране за това, че случилото се е катастрофа не само от национален, а от световен мащаб\", заявява Михаил Горбачов.\r\n\"Крайно негативна се оказа тази закритост и секретност на атомната енергетика, обременена с институционалност и монополизъм в науката. Своята роля изигра Студената война, взаимните тайни между двата военни блока, в това число и в атомната енергетика. Почти нищо не беше известно за 151 случая на изтичане на радиация от атомните централи в света и за опита при ликвидиране на последствията от авариите. казваше, че вероятността от ядрени аварии се смята за съвсем малка, цялата световна наука и техника не бяха много подготвени за това. Цареше самоуспокоение, дори лекомислие. Още помня твърденията на уважавани наши академици – едва ли не нищо страшно не се е случило, изпий една-две водки с мезе, ще се наспиш и после нищо ти няма… Чиновническият манталитет не само пречеше на работата. С него изтъняваше моралното начало, без което знанието заплашва да стане източник на смъртоносна опасност. Страхът да проявиш инициатива, страхът пред началството и стремежът да избягваш отговорностите изиграха крайно негативна роля. Механизмът на вземане на решения не издържа проверката.\r\nМоята позиция беше еднозначна. На заседанието на Политбюро на 3 юли казах: „В никакъв случай няма да се съгласим да крием истината нито при решаването на практически въпроси, нито при обясненията за обществото“. Чернобил стана сурова проверка и на гласността, демокрацията, прозрачността.\r\nЛично за мен Чернобилската авария е един от критичните моменти във времето на перестройката, но не само за този период, а и в живота. Наложи се да преживея и премисля много, и да си направя изводите за бъдещето. Може да се каже и така: моят живот се раздели на две части – до Чернобилската авария и след нея\", посочва бившият руски президент. Сега проблемът с осигуряването на енергийни ресурси е отново на първи план. Невъзобновяемите източници за добив на енергия са на границата на изчерпването. Науката все още не е дала кардинални решения за енергийния проблем. И отново се наблюдава бум в строителството на АЕЦ. Ако е ясно, че световната общност не може без атомната енергия, то съоръженията в централите трябва да се изграждат с всичкия опит, с който днес разполагаме. Това засяга и реакторите, и системите за управление, и системите за гаранции за сигурност, и на първо място – компетенциите на персонала в тези необходими, но твърде сложни и опасни обекти. Задължително е да се гарантира защитата на АЕЦ от възможните терористични атаки, завършва анализът на Олег Хлебников.  ", "date": "2019.06.18", "title": "Горбачов за Чернобил: Не криехме истината в първите дни, просто не знаехме"}
{"url": "https://www.actualno.com/bgfootball/djovani-bekali-razkri-kakva-e-funkcijata-mu-v-levski-news_760065.html", "text": "    Румънецът Джовани Бекали, който бе сочен за отговорник за селекцията в Левски, обясни каква действително е неговата роля в българския клуб. Известният импресарио съобщи, че единствено дава съвети на ръководството, а не предлага играчи. Бекали призна, че е прехвърлил мениджърската си агенция на друго лице.      Румънецът се наложи да влиза в обяснителен режим, след като фенове на Динамо (Букурещ) го обвиниха, че е въздействал на клубното ръководство да освободи досегашния старши треньор Мирча Редник и да го замени с Еуген Нягое.     ", "date": "2019.06.18", "title": "Джовани Бекали разкри каква е функцията му в Левски"}
{"url": "https://www.actualno.com/plovdiv/zapochna-seriozno-obnovjavane-na-detska-gradina-snejanka-v-centyra-na-plovdiv-news_760131.html", "text": "    Стартира обновяването и разширяването на детска градина „Снежанка“ в Пловдив. Ремонтните дейности са финансирани по програма \"Региони в растеж\".       Предвижда се до 2021-ва година да бъде подменена дограмата , да бъде положена топлоизолация, да се извърши конструктивно укрепване на сградата и да се изгради асансьор. Ще бъде направен и вътрешен ремонт на помещенията, който включва полагане на гранитогрес, теракот, ламиниран паркет, PVC настилка, боядисване на стени и монтаж на нови врати.  \"От община Пловдив ще бъдат осигурени допълнителни средства за обзавеждане на стойност 120 000 лева\", съобщи кметът Иван Тотев. Той допълни, че в двора на детската градина ще бъде извършено и озеленяване, ще се изгради и детска площадка за изучаване на правилата за движение по пътищата. Децата ще се грижат и за зеленчукова градина, ще бъде изграден още закрит плувен басейн и физкултурен салон. Общата стойност на проекта „Региони в растеж“ в централната градска част е над 18 милиона лева . С тези средства се ремонтират двете сгради на училище \"Любен Каравелов\", детските градини \"Перуника\", \"Снежанка\" и \"Детски смях\", като освен това ще се построи и нова детска градина на улица \"Богомил\".     ", "date": "2019.06.18", "title": "Започна сериозно обновяване на детска градина \"Снежанка\" в центъра на Пловдив"}
{"url": "https://www.actualno.com/europe/han-otlaganeto-na-reshenieto-za-razshirjavane-zaplashva-avtoriteta-na-es-news_760212.html", "text": "    Еврокомисарят по разширяването Йоханес Хан заяви на пресконференция след срещата на министрите на ЕС, на която решението за започване на преговори със Северна Македония и Албания , че колективният авторитет на Съюза е под въпрос.        „За съжаление, малка част от държавите-членки не можаха да подкрепят ясното предложение на Европейската комисия за започване на преговори със Северна Македония и Албания. ЕК твърдо вярва, че ЕС трябва да възнагради онези, които са изпълнили изискванията, поставени от самия Съвет миналата година, нашата колективна надеждност е поставена под въпрос, както и нашето влияние и импулс “, каза Хан на пресконференцията, предаде БГНЕС.   Министрите на страните-членки решиха днес да отложат решението за започване на преговори със Северна Македония и Албания и обещаха да се върнат към въпроса до октомври тази година.\r\nОфициално основната причина за това е „ограниченото време“, с което разполага германския парламент, който има задължението да одобрява решенията за разширяване. Но мнозина считат, че това е липса на политическа воля, тъй като беше известно, че тази дискусия ще бъде в края на юни, а остава още една седмица на парламента до края на юни.  Франция остава една от страните с най-големи резерви към разширяването.\r\nНа днешната сесия Париж заяви, че \"все още са необходими задълбочени дискусии\" и продължава да настоява, че вътрешните реформи на Съюза трябва да се проведат преди каквито и да било решения за разширяване. Становище, с което комисар Хан не е съгласен. Той каза днес на френския държавен секретар по европейските въпроси, че двата процеса могат да вървят ръка за ръка.   Въпреки забавянето, всички държави-членки приветстваха горещо Договора от Преспа днес, каза Хан и изрази увереност, че през октомври ще бъде взето положително решение.    „Аз внимателно изслушах нашите държави-членки и те заявиха, че оценяват високо Северна Македония, така че съм сигурен, че през октомври ще има зелена светлина“, каза Хан, отговаряйки на въпроса какви гаранции ще получат Комисията и страните кандидатки, че през октомври няма да бъде отложено отново решението.\r\nТой също така смята, че трябва да се покаже разбиране за вътрешните демократични и институционални процеси на държавите-членки на ЕС, като например Германия, като спомена процедурата в Бундестага.\r\nЕвропейската комисия и румънското председателство подчертаха, че е важно Договора от Преспа да бъде включен в заключенията на раздела за Северна Македония.   Споменаването на Договора от Преспа в заключенията е важно за държавите-членки и за европейските институции, до голяма степен заради диалога между Белград и Прищина, тъй като мнозина се опасяват, че отсъствието на осезаема награда за Северна Македония по Преспанския договор може да окаже лошо влияние върху сръбско-косовския процес. ", "date": "2019.06.18", "title": "Хан: Отлагането на решението за разширяване заплашва авторитета на ЕС"}
{"url": "https://www.actualno.com/plovdiv/sasht-trjabva-da-dadat-podrobnosti-za-zaginalija-voenen-kraj-plovdiv-news_760066.html", "text": "    Води се разследване за по време на въздушно-десантното учение \"Swift Response 2019\", ръководено от Командването на Сухопътните сили на САЩ в Европа, което се провежда на територията на село Чешнегирово. Това съобщи за Радио „Фокус“ – Пловдив подполковник Виолина Вълева от международния пресцентър на учението.      \"Наистина има загинал военнослужещ, който не е български гражданин и още трима ранени военнослужещи, на които им е оказана медицинска помощ\", каза Вълева. Тя отбеляза, че ръководител на учението е Командването на сухопътните сили на САЩ, които тепърва трябва официално да потвърдят тази информация, тъй като българската страна не е оторизирана да дава повече информация, дори за народността на загиналия и пострадалите парашутисти. Подробностите ще бъдат обявени пред медиите, едва след като от американска страна дадат разрешение за това.   По думите на подполковник Виолина Вълева парашутните скокове по време на масовия въздушен десант в района на летището в село Чешнегирово са били планувани за след 24 часа снощи, така че най-вероятно инцидентът се е случил именно тогава. ", "date": "2019.06.18", "title": "САЩ трябва да дадат подробности за загиналия военен край Пловдив"}
{"url": "https://www.actualno.com/blagoevgrad/obshtina-blagoevgrad-s-rekordni-prihodi-za-2018-g-news_760112.html", "text": "    На открита сесия в Благоевград беше представен финансов отчет за отминалата 2018 г. Най-важната информация от отчета е свързана с рекордните приходи, които общината е получила - повече от 76 млн. лв. От тях 39 млн. са местни приходи, а останалите държавни. Месните данъци и такси, които са основно перо за всяка община, са в размер на над 10 млн., което е с 5% повече, от предвиденото в началото на финансовотa година - 9 млн.      Това показва положително развитие в концепцията на общинската администрация за получаване на данъците и таксите, както и връщане на задължение от стари длъжници.\r\nНеданъчните приходи също имат ръст от 5%.\r\nОсновен финансов източник са общината са таксите, които представляват 56% от общия размер на приходите. Глобите, санкциите и наказателните лихви са само 7%.  По различните пера, община Благоевград е отделила за труд и заплати най-много разходи (47% от всички разходи). Следват капиталови разходи и разходи за издръжка.\r\nСъбитието беше водено от председателят на общинския съвет в града - Радослав Тасков, който разкри всички финансови резултати. Присъстваха и представители на общински и местни звена, неправителствени организации, сдружения, експерти и граждани.\r\nОдобрението на финансовия отчет трябва да бъде гласувано на сесия на общинския съвет.     ", "date": "2019.06.18", "title": "Община Благоевград с рекордни приходи за 2018 г."}
{"url": "https://www.actualno.com/politics/hero-mustafa-shte-e-novijat-poslanik-na-sasht-v-bylgarija-news_760129.html", "text": "    Херо Мустафа от Калифорния ще бъде новият извънреден и пълномощен посланик на САЩ в България, предаде БГНЕС.      Г-жа Мустафа ще замени на този пост Ерик Рубин. Тя е дипломат от кариерата. В момента е заместник-ръководител на посолството на САЩ в португалската столица Лисабон. Преди това тя е била съветник по политически въпроси в посолството на американското посолство в Индия.\r\nВъв Вашингтон тя е била съветник в администрацията на вицепрезидента в Белия дом, заместник-директор на Дирекцията за Афганистан в Държавния департамент. Също така г-жа Мустафа е била директор в Съвета за национална сигурност.\r\nТя има бакалавърска диплома от Джорджтаунския университет и магистърска от Принстън. Тя говори девет езика, включително арабски, руски, хинди и фарси.   ", "date": "2019.06.18", "title": "Херо Мустафа ще е новият посланик на САЩ в България"}
{"url": "https://www.actualno.com/europe/irlandija-zabranjava-prodajbite-na-novi-benzinovi-i-dizelovi-avtomobili-do-2030-godina-news_760057.html", "text": "    Ирландия обяви, че ще забрани продажбата на нови бензинови и дизелови превозни средства до 2030 г. като част от новия си план за изменение на климата, съобщава AFP.      Правителството се надява да има 950 000 електрически превозни средства по ирландските пътища дотогава, подкрепени от мрежа от станции за зареждане.   Мярката е една от 180-те предложения, обхващащи строителството, транспорта, селското стопанство и управлението на отпадъците, предназначени да поставят Ирландия на път за постигане на нулева емисии на въглерод до 2050 г., предаде БГНЕС.\r\n„Нашият подход ще бъде да стимулираме хората и бизнеса да променят поведението си и да адаптират новите технологии чрез стимули, демотивиращи фактори, регулации и информация“, заяви премиерът Лео Варадкар. \"Нашата цел ... е преход към нисковъглеродно и устойчиво на климата общество. Нашият призив е за действие в борбата за спасяване на нашата планета\", добави той.  Дъблин се надява да увеличи нивото на електроенергията, генерирана от възобновяема енергия, от 30% от общия микс до 70% през 2030 година.\r\n\"Планът за действие в областта на климата\" включва и премахването на нерециклируеми пластмаси и по-високи такси за производството на материали, които са трудни за рециклиране.   Директорът на „Приятели на Земята“ Оизин Коглан нарече плана „най-голямата иновация в ирландската политика в областта на климата за 20 години“.    Но „Грийнпийс“ критикува правителството за това, че не се е ангажирало с целта за плана до 2050 г., а само че е поставило цел. ", "date": "2019.06.18", "title": "Ирландия забранява продажбите на нови бензинови и дизелови автомобили до 2030 година "}
{"url": "https://www.actualno.com/education/promeniha-li-bylgarskija-ezik-za-da-izkarat-uchenicite-maturite-news_760047.html", "text": "    \"Леснопреносим\" или \"лесно преносим\" – просветното министерство ще зачита и двата варианта на изписване за вярно. Това заяви заместник-министърът на образованието Деница Сачева, предаде репортер на БГНЕС.       Правописът на думата предизвика спорове след .    В задача 17 учениците трябваше да открият 14 грешки. Една от тях е \"лесно приносима\", където децата трябваше да поправят \"и\" с \"е\", за да бъде правилно изписана думата. Споровете обаче бяха около това дали \"леснопреносим\" се пиша слято или разделно.\r\n\"Независимо от това, че в текста словосъчетанието \"лесно преносима\" не е използвано като сложна дума и е правилно да се пише разделно в съответствие с Официалния правописен речник на българския език, за вярно ще се приема и \"леснопреносима\", обясниха от МОН.   ", "date": "2019.06.18", "title": "Промениха ли българския език, за да изкарат учениците матурите?"}
{"url": "https://www.actualno.com/interview/direktoryt-na-dunarit-porychkata-za-protivogradnite-raketi-e-skandalna-news_760029.html", "text": "              Г-н Петров, потърсихте ни, за да кажете, че поръчката за противоградни ракети е скандална. Защо?   Ако прочетете условията на търга, ще видите. Нали идеята на обществените поръчки е да се харчат възможно най-ефективно публичните средства?! В нашия Закон за обществените поръчки се изисква доставчикът да е произвеждал идентични или сходни продукти. Думата \"сходни\" ни я наложиха от Европейската комисия, за да няма писане на условия за конкретен доставчик. Според възложителя Изпълнителна агенция \"Борба с градушките\" \"сходни\" означава противоградови ракети. И \"идентични\" пак означава противоградови ракети. А условията за плащане са убийствени. Общо взето доставчикът трябва да ги произведе, а агенцията, ако иска, ще ги плати, когато реши и колкото реши. Заради това през 2015 година не участвахме. Излиза, че заради това не са ви одобрили, тъй като не сте били доставчик през последните години, така ли? Ние и да бяхме доставчик, пак нямаше да ни одобрят през 2015 година. Поради същите причини, поради които и сега не ни одобриха. Първо, това според мен е безочие. Второ, това значи, че в България може да има само един доставчик. Защото след като той е спечелил веднъж, няма как друг да спечели вече тази поръчка.     Имаше информация, че тогава сте били с отнет лиценз, затова не сте участвали в предишното възлагане? Не. Но условията за плащане не са добри. Ние сме си имали достатъчно работа и не ни се занимаваше. Плюс това, в края на нашия договор през 2009 година си имахме проблеми с качеството, подобни на сегашния доставчик. Онзи ден една ракета падна в една къща. Това е рискът на професията.\r\nКакто и да е, има и още едно интересно условие - че доставчикът поема ангажимент да достави при поискване ракетите, но за не повече от 10 дни. А това значи, че трябва да има разрешение от служба КОС и разрешение от комисията, ако е експорт или реекспорт. Тоест, трябва да мине през Междуведомствената комисия за експортен контрол и неразпространение на оръжията за масово унищожение, на която съпредседатели са министърът на икономиката и министърът на отбраната. Тази комисия заседава веднъж месечно. Тоест, чуждестранен доставчик - дори да е най-добрият, дори безплатно да дава ракетите - не може да участва. В резултат на което се получа така, че . Те нали трябва да вземат суперкупата на България, а догодина може и Шампионската лига. Ние бяхме предложили с около 200 лева по-ниска оферта, а когато доставяхме ракети същата тази агенция купуваше не повече от 4000 на година.     Какво трябва да значи това? Може да значи две неща - или нашите ракети са 3-4 пъти по-ефективни, или тези пари сега се харчат за нещо друго, ако ракетите на конкуренцията ни са поне толкова добри, колкото нашите. Какво имахте предвид, като казахте, че има проблем с участието и на чужди доставчици? Защо те да не могат да кандидатстват? Защото за всяка сделка документите трябва да са подадени преди заседанието на Междуведомствената комисия за експортен контрол и неразпространение на оръжията за масово унищожение. Сега например излизат в лятна ваканция, обикновено в август месец няма заседание. Но получаването на разрешение от тази комисия обикновено отнема два месеца. Това вероятно е за внос-износ - а вие, които сте на територията на България, от какво сте възпрепятствани? Изискват да сме доставяли в последните три години точно противоградови ракети. Това ни възпрепятства. По този начин режат вътрешната конкуренция, а с другото режат външната. Оставаше само да впишат в документацията, че доставчикът трябва да е едикоя си фирма. Отделно се изисква да има поне четири самоликвидации на ракета, които ги има само ракетата на въпросната фирма. Поръчката е съшита с бели конци. А Вие обжалвахте ли процедурата? Обжалвахме, но пропуснахме срока за обжалване на условията. След което и КЗК, и ВАС подходиха формално. Казаха, че условията са такива и никой не ги е обжалвал. Тоест, и след като са такива, не отговаряте. Формално, това е факт. И на 9-ми май, както сте написали, договорът е факт с доставчик \"Стройпроект\". Оттук-насетне значи ли, че тази фирма ще е единствен доставчик? Да, и догодина може да даде цена от 1500 лева за една ракета, не както сега - 720 лв. с ДДС. В случая договорът е за 40,6 млн. лв. За миналия период вие сте писали, че договорът е на стойност 22 млн. лв., но ако проверите, ще видите, че на два пъти правителството отпуска по 5-6 млн. лв. допълнително, тъй като възложителят обясняваше как е изстрелял повече ракети и не му стигат. Явно защото \"Локомотив Пловдив\" не трябваше да изпада от А група.\r\nВижте, аз че съм пристрастен, това е факт. Опитвам се да не бъда. Но всеки може да прочете условията на поръчката, има ги в сайта на Изпълнителна агенция \"Борба с градушките\". За мен е очевадно, че тази поръчка е скандална. Когото и да попитате, ще ви каже, че производството на военна ракета е в десетки пъти по-сложно и по-отговорно от производството на ракети за граждански цели. Ние произвеждаме ракети, които се качват на бойни самолети. Нали виждате информационния поток, на нас ще ни продадат техника за 120-130 милиона долара. И ако нашата ракета свали такъв самолет, нали се сещате, че ще бъдем обезглавени някъде на 24-тата секунда от инцидента. И ни се обяснява: \"Да, но това не е така\". Тоест, вие произвеждате много по-сложни ракети, но за граждански цели не можете, така ли? Така излиза, да. Има и още нещо скандално. В изискванията се сочи, че оферентът не трябва да има задължения в момента на подаването на документи. Те бяха предоставили удостоверение от НАП, от общината. И ако имат задължения, трябва да бъдат отстранени веднага. Но тази фирма е заложена за 7 милиона като съвкупност. Ние правим по 100-тина милиона оборот на година. Както и да е, оказа се, че е без значение. Затова поисках да се изкажа по проблема, защото аз съм един възрастен наивник. Имам внук на две години и се надявам той като порасне да не ме пита: \"Дядо, вие какво направихте?\".  ", "date": "2019.06.18", "title": "Директорът на \"Дунарит\": Поръчката за противоградните ракети е скандална"}
{"url": "https://www.actualno.com/balkani/turcija-puska-v-eksploatacija-vtori-sondajen-korab-v-iztochnoto-sredizemnomorie-news_760071.html", "text": "    В четвъртък Турция ще пусне в експлоатация втори сондажен кораб, който ще започне операции по сондиране близо до Кипър в началото на месец юли. Това обяви турският министър на енергетиката Фатих Дьонмез, предаде Reuters, цитирана от агенция \"Фокус\"-      Турция и правителството на кипърските гърци имат припокриващи се претенции за юрисдикция за проучванията на нефт и газ в тази част на Средиземно море - област, която се счита за богата на залежи.\r\nАнкара вече има кораб в региона. Това е „Фатих“. „Вторият ни кораб е на път да бъде готов. Ще изпратим „Явуз“ в четвъртък“, поясни още Дьонмез.              ", "date": "2019.06.18", "title": "Турция пуска в експлоатация втори сондажен кораб в Източното Средиземноморие"}
{"url": "https://www.actualno.com/sofia/api-otricha-da-ima-problem-sys-severnata-tangenta-news_760069.html", "text": "    Няма пропадане на и никаква опасност за моста над река Искър, предаде Агенция \"Пътна инфраструктура\" (АПИ).      За подобряване на кофражните панели под моста на фирмата-изпълнител на  обекта е разпоредено да предприеме всичко необходимо. Те изпълняват  функцията на оставащ кофраж, не са част от носещата конструкция на  съоръжението и нямат никакво предназначение за неговата устойчивост.  Всички дейности ще бъдат изпълнени за сметка на строителя.\r\nИзвършен е оглед на съоръжението и шофьорите трябва да карат спокойно, уверяват от АПИ ", "date": "2019.06.18", "title": "АПИ отрича да има проблем със Северната тангента"}
{"url": "https://www.actualno.com/europe/ankara-es-njama-pravo-da-opredelja-granicite-na-sredizemnomorieto-news_760074.html", "text": "    ЕС няма правомощия да определя границите на Средиземноморието, заяви в Брюксел заместник-министърът на външните работи Фарук Каймакджи.      В шелфа и в Изключителната икономическа зона (ИИЗ) на Кипър са открити газови находища. Турция смята, че има право на природните богатства в региона. Гръцкото външно министерство поиска Турция да спре сондажите в тази зона. Гръцкият премиер Алексис Ципрас заяви, че Европейският съюз може да предприеме санкции срещу Турция, в случай на нарушаване на суверенните права на Гърция и Кипър, информира РИА Новости, цитирана от БГНЕС.   \"Като говорим за енергетика, мисля, че не трябва да вземаме като пример какво се случва в Средиземно море. Трябва да си сътрудничим, но не можем да се опитваме да фиксираме границите на държавите чрез морски проекти. Границите на държавите могат да се определят само от конкретните държави, за които става дума, но не и от Европейския съюз”, заяви външният заместник-министър на първата конференция за сътрудничество между ЧИС и ЕС.\r\nСпоред него \"ЕС няма юрисдикция да определя границите нито в Черно море, нито в Средиземно море.\"  \"Надяваме се, че енергетиката ще се превърне в сфера на сътрудничество, а не на напрежение и конфликт\", добави той.\r\nТурция разработва находища на въглеводороди в Източното Средиземноморие в съответствие с международното право и ще продължи да отстоява правата на кипърските турци за разпореждане с природните богатства на острова, каза по-рано турският външен министър Мевлют Чавушоглу.   Ръководителят на дипломацията на ЕС Федерика Могерини не коментирал преди това възможността за налагане на санкции заради работата на Турция в шелфа край бреговете на Кипър, обаче, по нейните думи, ситуацията ще бъде внимателно проучена по време на разговорите на външните министри и на срещата на върха на ЕС.     ", "date": "2019.06.18", "title": "Анкара: ЕС няма право да определя границите на Средиземноморието "}
{"url": "https://www.actualno.com/goodnews/bylgarche-specheli-mejdunaroden-konkurs-za-avtorska-pesen-video-news_760094.html", "text": "    Българче спечели международен конкурс за авторска песен в Турция. Парчето - победител е \"Моят Бийт\", а изпълнителката е 9-годишната Ивайла Иванова от Варна. Тя извоюва наградата преди дни на престижния Международен фестивал \"ART TALENTS\" 2019, който се проведе в Кушадасъ. В конкурсната част за авторска песен Ивайла впечатли журито с огромния си талант и артистизъм и спечели не само златото , а и сърцата на публиката. Песента - победител вече има и професионален видеоклип.      Това е втората авторска песен на талантливото варненче. След дебютната й с рапъра Кристо - \"Няма нищо невъзможно\", сега тя реализира самостоятелен проект. За сюжета за \"Моят бийт\" малката Ив е избрала да покаже част от реалния си живот, надявайки се да даде добър пример на връсниците си. Да ги подкани да бъдат по-смели и уверени, да мечтаят и да си поставят цели, за които да се борят,  да спортуват, да танцуват и да бъдат активни. Ивайла е едно доказателство, че няма невъзможни неща, а мечтите се сбъдват, стига да си смел и да ги следваш.\r\nПредната събота тя представи за първи път \"Моят Бийт\" пред родна публика, като откри с песента концерта в чест на децата на загиналите полицаи и военни, който се проведе под Пантеона в Морската градина във Варна.\r\nИвайла Иванова е на 9 години и е ученичка в Националното училище по изкуствата \"Добри Христов\" във Варна, с профил пиано. От 3 години изучава пеене в школата на Мила Маврова към фондация \"Арт Старс\" и има завоювани над 20 първи награди от конкурси в България, Германия, Италия, Сърбия, Турция, Черна гора и др.  Освен с музика Ивайла се занимава с хип хоп танци в школата на \"The Center World\" и тренира кикбокс в СК \"БОИЛ\".\r\nМузика и аудио обработка на \"Моят Бийт\" е дело на Александър Славчев, вокален аранжимент - Боряна Амира, видео - Bdigital Studio, танцьори - The Center World.      :\r\nНе ме познавате, но аз съм вече тук\r\nтова е моят бийт и това е моят звук\r\nИвайла съм аз, името ми запомни\r\nза автограф на опашката се нареди   Само на девет но с големи мечти\r\nказвам ти мечтай смело и ти\r\nМоже да съм малка, но вече знам\r\nпред трудностите няма аз да се предам\r\nАз съм във Варна новата звезда\r\nсветя ярко и ще ви заслепя\r\nГери-Никол внимавай от сега\r\nнякой ден короната ще ти сваля Пясък море лъчи, танцувай с мен и ти\r\nсега се усмихни, енергия вземи   Това е моят бийт и това е моят звук\r\nтова е моят бийт и това е моят звук\r\nЧу ли това е моят бийт и това е моя звук Това е моят бийт, моят звук\r\nВсички в квартала знаят за мен\r\nдаже Наско Колев ми е фен\r\nИвайла и Наско беля на квадрат   с него ще ви правим шах и мат\r\nВъв Варна сме таланти морски деца няма 6,5\r\nтова е нашата игра\r\nАко сте готини добре дошли в клуба\r\nако не сте бай-бай засега..    Пясък море лъчи, танцувай с мен и ти\r\nсега се усмихни, енергия вземи\r\nТова е моят бийт и това е моят звук\r\nтова е моят бийт и това е моят звук\r\nЧу ли това е моят бийт и това е моя звук\r\nТова е моят бийт, моят звук ", "date": "2019.06.18", "title": "Българче спечели международен конкурс за авторска песен (ВИДЕО)"}
{"url": "https://www.actualno.com/analysis/ot-sasht-ne-dadoha-podrobnosti-za-zaginalija-vojnik-na-uchenie-v-bylgarija-news_760123.html", "text": "     а трима други са били ранени, докато са участвали във въздушен десант, който е бил част от ръководеното от САЩ многонационално учение Swift Response 19,  прoвеждано в Чешнегирово, България на 18 юни.      Скоковете са били веднага прекратени, за да се окаже помощ на парашутиста. Всички пострадали са били откарани незабавно до местната болница, където е била установена смъртта на единия военнослужещ, друг е бил оставен за лечение, а останалите двама са били прегледани и освободени.   Въпреки че вземаме максимални предпазни мерки и се опитваме да смекчим риска чрез стриктно обучение и внимателно планиране, ние трябва да се обучаваме в реалистична среда, за да се гарантира, че нашите сили са готови да реагират на всякакви кризи.\r\n\"Изказваме искрените си съболезнования на семейството на загиналия войник и неговата военна част. Следван е военният протокол за уведомяване на близките на загиналия. Допълнителна информация ще бъде предоставена от съответните национални власти.\"  Swift Response 2019 е учение, водено от Силите за глобален отговор на  САЩ (U.S. Global Response Force), което се провежда на различни локации в България, Хърватия и Румъния под командването на Сухопътните сили на САЩ в Европа в периода от 11 до 24 юни.\r\nSwift Response 2019 демонстрира стратегическото използване на Силите за глобален отговор на САЩ и утвърждава способността на американското европейско командване да изпраща сили с висока готовност до определени зони, като едновременно с това подобрява оперативната съвместимост на съюзниците в НАТО.    ", "date": "2019.06.18", "title": "От САЩ не дадоха подробности за загиналия войник на учение в България"}
{"url": "https://www.actualno.com/faces/s-kolelo-do-centyra-na-bylgarija-news_760097.html", "text": "    Всяка година  правя по една голяма екскурзия с велосипед. Ходил съм до Шипка,  Боженци, Соколски манастир и другаде. Тази година реших да направя една от максимално големите, в рамките на един ден - до Узана, географският център на България. Обичам тези изпитания, а особено подходящи са дните през юни. Максимално дълги дни, все още не e задушно, полските цветя са в разгара си, природата е в своя разцвет.      Началната ми точка е Велико Търново. Разгледах картата, видях че  разстоянието  е около 140 км в двете посоки, но с тежко изкачване в края. На практика, почти същото както до Шипка. На 60 години съм, което прави задачата по-трудна. Приготвих някои неща, напомпах гумите и си легнах с мисълта за предстоящото приключение.\r\nПрез нощта не успях да се наспя; всъщност както винаги, когато ми предстои дълго пътуване. Станах в 5,30, но се чувствах недоспал и без енергия. Очаквах обаче тя да дойде след кафето, а ако не и тогава - по пътя. Нагласих най-важните неща: храна, дъждобран, нож, фенерче с електрошок (против кучета), резервна вътрешна гума, лепенки, комплект анцуг, втора тениска и др. След суетене, което включи забравяне  и връщане два пъти догоре от мазата, най-сетне потеглих в 7,00 ч.\r\nСкоро стигнах Дряново, градче, което винаги ми е харесвало. Запазило е образци на възрожденска архитектура и някаква патриархалност. Оттам е  геният Колю Фичето, дори образът му  беше на табелата за Дряново, което ме зачуди. Явно е емблема за града.  След това дойде разклона за Дряновския манастир и пак погледнах километража. Очакваха ме девет километра изкачване до върха и малко преди тунела спрях, да видя дали няма нещо интересно за снимане. За съжаление растителността скриваше манастира, а огромните скали над мен бях снимал и преди. Там имаше впечатляващо дърво, порасло върху гола скала. Все се каня да събирам снимки на такива причудливи дървета. Някои са странно изкривени, на други корените са хванали кора, защото е изчезнала почвата, но особено ми харесват огромните, вековни дървета. Щракнах все пак няколко пъти, след което спрях отново след тунела. Там винаги спирам, а защо? - не мога да кажа.  Първия път си мислех, че оттам се вижда манастира; уви, не може. Но пък е равно, има отбивка, там е и табелата, че започва община Габрово. Това дава усещането, че някакъв етап е приключил и започваш нов. \r\nТочно в десет стигнах върха, откъдето пътят се спуска за Габрово, има  отбивка за Боженци, както и обходния път за Шипка. Хубаво място са върховете; хем накъдето и да тръгнеш все е надолнище, хем усещаш че си постигнал нещо. Километражът показваше 37,5 км, а  Google Earth показа 537 метра надморска височина. Сиреч, с 340 метра над дома ми в Търново.\r\nПогледнах на юг,  добре се виждаха вятърните генератори на Бузлуджа, виждаше се и Шипка. Времето беше ясно и хубаво. Смених мократа тениска и се спуснах с удоволствие надолу. Колелото постига и поддържа без напъване около 40-45 км/ч, пътят е широк и безопасен. Това са и най-хубавите моменти за мен, сякаш се спускаш с безшумен лифт, картините около теб се менят; чист въздух и природа.    Скоро навлязох в Габрово, преминах през кръгово, за което искам да отбележа, че е първото, което съм виждал (още като младеж.) После вече ги въведоха навсякъде, за днешните млади хора са нещо обичайно, но някога бяха голяма новост. Шегувахме се, че там трябва да се въртим безкрайно. Някой беше писал, че светофарите били остатък от тоталитаризма, може би заради заповедния характер чрез светлините, докато кръговите били израз на демокрацията...\r\nСтигнах до моста в центъра. Там е паметникът на легендарния основател на града - Рачо Ковача. А мостът носи  странното име \"Игото\". Така се казва и площада до него. Дали габровци не трябва да го променят на \"Присъствието\" или \"Съжителството\"? Те обаче са горди българи и повечето приказки за тяхната стиснатост са измислица. Хората тук просто уважават труда и парите като плод от него. Аз също ги уважавам, харесвам и този толкова български град, за съжаление лошо засегнат от \"избухването на демокрацията\" и последвалия преход. Градът беше по-голям от моето Търново, но сега е намалил двойно населението си. Вече не е българският Манчестър, защото половината облекло народът купува от \"дрип шоповете\", а другото внася, предимно от Турция и Китай.\r\nПотърсих място, откъдето да си купя закуска и отидох в  градинка до центъра, да отпочина. На пейката вече имаше една баба, но само на тая пейка беше сенчесто и затова седнах. Скоро дойде и друга и неволно подслушах разговора им. Едната въздъхна колко тежко е без \"другар\" и посъветва другата да си го пази. Тя отговори, че го пази и гледа добре, от което малко ме досмеша. Що така става, че в повечето случаи мъжете ни \"отглеждат\" като остареем - не знам. Може би защото по-рано губим сили, пък и обичайно има голяма разлика в годините. Факт е, че в България мъжете живеем с шест години по-малко средно статистически, поради което вдовиците са много повече.   Скоро дойде разклонът за Узана, дотук - 48 км. И веднага започна доста стръмна част. Минава се край един нов парк, с разни претенциозни фигури, но всичко сякаш направено, за да се отчете усвояване на еврофондове. Некачествено, нетрайно, зле изпълнено. Добре че има дървета,  поне те не могат да бъдат менте.\r\nИ пак си спомних за Кольо Фичето. Дали той би построил нещо, колкото да се усвоят някакви фондове? Никой майстор от онази епоха не би го направил. Не може да се именуваш \"майстор\" и да правиш нещо как да е. Кой ще те потърси за работа след това? Трябва всяко едно нещо да го правиш по \"теркя\" си. Затова и Фичето бе рекъл на пашата: \"Паша ефенди, ако аз не направя моста при Бяла за 700 000 гроша, по теркя си, вземете ми главата\" И, разбираемо, след завършването, Майсторът застава под моста, а отгоре минават тежките коли. Ако нещо стане, на неговата глава да е, това да му е присъдата...Кой работи и живее днес така? \r\nЗадминах един циганин, който тикаше колелото си нагоре и ме стресна, като подвикна \"Искаш ли памперси?\" В първия момент помислих, че нещо се подиграва с мен и тъкмо да се обърна, някакъв му отговори наблизо и аз продължих.\r\nЗасега определено нямам нужда от такива, но годинките минават...\r\nПътят доведе до място, където вероятно правят обходния път край Габрово и където май ще започне строителството на прословутия тунел под Шипка. Но лично аз едва ли ще  дочакам края на магистрала Хемус, 45 години вече се строят двете основни магистрали и още не са завършени, какво остава за този тунел...\r\nМинах през калта и дупките, и най-сетне захвана последното, най-голямо препятствие: 17-18 км до Узана.  Скоро започна да ми убива седалката, да ме боли вратът и да ми гасне \"моторчето\". На няколко пъти слизах да се разтъпча, тикайки колелото, като гледах това да е в по-стръмните части, че с \"почивката\" да намалява и пътя.\r\nСтигнах една хубава чешма, Драгомировата. Постоях малко, напълних догоре шишето и се зачетох в надписа. Опечалените родители я издигнали в памет на починалия им 19-годишен син, Драгомир, през 2001 година. Една хубава постъпка, но за съжаление все по-рядко някой прави \"себап\", ако мога да ползвам думата от известния разказ на Йовков. Продължих нагоре, отминаха две села, вдишвах чудния въздух, миризмите на окосено сено, липите, които тук още не бяха прецъфтяли, дъха на полските цветя, изобилно цъфтящи навред и се чувствах щастлив.  Когато човек се качва в планината сякаш се връща  назад във времето. Защото тук пролетта закъснява , закъснява и лятото. И онова, което вече е отминало и прецъфтяло,  тук още си цъфти с пълна сила.\r\nПуфтях нагоре като локомотив. Средната ми скорост беше едва осем км/ч поради големия наклон . Пътят е напълно съпоставим с изкачването на Шипка: и с острите завои, и със стръмнината, и с надморската височина, която се достига - дори е с около 70 метра по-високо от Предела на Шипка. Разстоянието също е еднакво - все 69 км. Ту слизах и тиках, ту се качвах, километрите едвам се навъртаха. Утешаваше ме, че  на връщане ще бъде много по-лесно, просто ще се возя, без въобще да въртя педалите. Но само веднъж  да стигна Узана...\r\nНаближих  голяма порутена сграда, \"База за ученически отдих и туризъм, д-р Тота Венкова\". Тъжна картина, окъртена мазилка, разбити прозорци, пробит покрив, ограбено всичко ценно. Подобни неща се срещат за съжаление често в България. Сред тях, особено ми е било неприятно да гледам дом-паметника на Бузлуджа. Защо е тази безстопанственост, защо се стигна до тази разруха...но не е сега тема. Грозно и тъжно обаче,  няма ги децата, няма весела глъч, игри, писъци, забава.\r\nПостоях малко, поснимах през оградата и продължих нагоре. Започваше най-трудният и най-стръмен етап. Но пък това се облекчаваше от гората наоколо; големи буки хвърлят сенки в горещината, зеленина, свежест и дъх на билки, птичи песни. Нямаше  и почти никакво движение, освен няколко големи камиона, превозващи дърва. Натисках педалите и си приказвах сам, а на всяка минута-две поглеждах с надежда километража, но той съвсем коравосърдечно  не показваше особена промяна. Заричах се дълго да не го погледна, за да се зарадвам на промяната, но все не издържах и хвърлях по едно око; уви  - едвам стотина метра.\r\nОтминах някакъв подслон, което ми даде утеха, че ако завали и загърми ще има къде да се скрия. Явно, върхът наближаваше, наклонът също леко спадна.\r\nИ най-сетне видях табелите. Тържество обхвана изстрадалата ми душа. Спрях, направих задължителните за случая селфита и почнах да умувам накъде. Стрелката на телесния ми резервоар клонеше към нулата, нямах енергия и желание за нищо излишно. Затова тръгнах към основната цел - точката, бележеща географския център на България. Дотам оставаха петстотин метра според табелата, но пък най-стръмните, при силно разбит път.\r\nТиках.\r\nНай-сетне, около два часа следобед пристигнах. 42,45', 58\" северна ширина, 25,14' 18\" източна дължина, 1263 м. надморска височина, според Google Earth. \r\nПодпрях колелото на пирамидата и започна голямото щракане с телефона. Срещу мен беше връх Исполин, но нямаше как да отида дотам, едно че вече нямах време, пък и велосипедът ми е слаб и лесно можеше да скъса спици или огъне каплите. Той всъщност е тип \"градско колело\" и не става за разбити или планински пътища.\r\nНаправи ми впечатление колко много монети бяха сложени долу, в пирамидата. Сред тях имаше и немалко цели левчета и дори двулевки. Защо ги оставят хората, не зная. Нито пък на кого. Най-вероятно първият циганин, който се озове, ще обере по-едрите, че и всичките. Дали такива пари отиват въобще някога за нещо полезно - дълбоко се съмнявам. Любопитен съм кой или кои са тези, които ги вземат? Лично аз не искам да пипам такива пари. Не взех, но и не оставих. Не виждам смисъла на такова нещо. Най-често май се прави поради поверие, че така ще се върнеш пак на това място. Но специално за тук не ми се виждаше да е такава причината. Друга е, мисля си. Понеже стана така, че всичко се измерва с пари, всяко удоволствие се заплаща,..че  и тук така. Един вид \"хубаво ми е, доволен съм, благодаря, ето - давам\".\r\nЕх, тези пусти пари! До каква степен са завладели съзнанието ни...\r\nНо, както и да е. Настъпи моментът за най-жадуваното - сладка почивка. На няколко крачки има изграден голям навес с пейки и маса. Махнах раницата и се съблякох. Свалих мократа тениска и я прострях на слънце. Облякох се добре, дори сложих качулката на анцуга. Смених и късите гащи с долнището. Легнах на пейката и почувствах приятната отмала от пътуването, като се чувствах някак си победител. Все пак не бе лесно изпитанието. Вдигнах високо крака и ги подпрях на стената. Беше ми ведро и спокойно на душата, чувствах се като избягал от някакъв плен.\r\nЗамислих се: защо ли човек прави такива неща? Защо и болният от диабет Боян Петров се катереше към невъзможното? Трудно е, измъчваш се, но го правиш, макар че печалба няма никаква. Дали чрез това не искаш да разкъсаш някак монотонността на времето, да го разделиш на \"преди\" и \"след\"? Щото инак усещаш как часовникът цъка, неизбежно те отнася към едно много, много лошо място и ти се иска някак да се противопоставиш на неумолимия му ход....\r\nИ, ето, ти си \"избягал\", скрил си се, макар и временно от него, не си в потока, не те влече мътната река.....\r\nНеумолимо е времето, но не и за природата. Връх Исполин отсреща сигурно  си е същият, поне от петстотин милиона години. А може и само сто да са?! Стотина милиона нагоре-надолу, дребна работа. Колкото и да са, не може съзнанието да ги обхване. Ти си тук за толкова малко, милионите години са една вечност спрямо твоето време. Но пък ти се струва, че всичко наоколо е създадено едва ли не за теб. Много често пишат: \"Покорих връх нам кой си\". Е, и аз покорих връх Исполин на предното ходене. Той ме чакаше през всичките тия милиони години, така че сега нямам работа да ходя на такива покорени върхове. Пък и  ме гледаше някак покорно отдалеч,   за което му махнах благосклонно с ръка.\r\nА вие не ходете вече там, за какво ви са върхове, покорени от другиго?\r\n.....\r\nЗаех се  с приготвената храна - сушено месо. Малко трябва да се яде. Стомахът се свива при тежки натоварвания и вече съм патил. След едно връщане от Варна до Търново с велосипед, повръщах  дълго и мъчително, може би защото ядох обилно. Затова сега си позволих само една филия и няколко късчета месо.  Дори и водата не може да се пие неограничено, почва да боли стомахът. Трябва да се пие топла и на малки глътки. Инак е опасно, особено ако е ледена. Не са малко хората, които дори са умирали, не е шега работа.\r\nСтанах, поразходих се, разгледах пейзажа. Наблизо имаше интересно вековно дърво, бук. Обикновено са единични, високи и стройни, но това не беше такова. Пет могъщи ствола излизаха от общ корен и образуваха интересна, композиция, широко разклонена.\r\nПомислих си: било е тук  преди да се родя, тук ще бъде и след като си отида от този свят. Преходен е човекът, за малко е на този свят, вълнуват го всякакви, често дребни неща, а природата е вечна. И като сложиш едното върху другото, виждаш колко нищожен си, колко за малко си, колко си дребен на фона на върховете, планините, водопадите...\r\nЧе и на това дърво. Изчовърканите инициали свидетелстваха за опитите някой да се запише в неговата дълговечност, да я сподели, поне по този начин. То е изтърпяло това, а годините са уголемявали старите рани, правейки ги все по-големи, но и нечетливи. А животът вероятно вече е изтрил някои от драскачите.\r\n...\r\nНо носеше се приятен мирис на влажна гора, слънцето грееше замайващо и умирачката ми изглеждаше само теоретична и някъде безкрайно далеч във времето. Там я изтласка съзнанието ми, станало съпричастно с природата.\r\nРазходих се още, но видях, че двойка възрастни наближават географския център. Скрит до дървото, загледах ги любопитно, дали няма да си вземат от парите, щото ми се виждаха  съвсем обикновени хорица, от най-ниските слоеве на обществото. Почнаха да се снимат по много и на смени, сигурно щяха да разказват по-късно разпалено за това, което тук ги е впечатлило. Но не забелязах да си вземат. Туристът е по-морален човек. \"Който пее, зло не мисли\" - казва поговорката, но и който обича природата - също. По-добър човек е от другите. Природата облагородява, одухотворява хората. Вглеждал съм се в очите на онези, които срещам по такива места. И почти винаги виждам в тях топлота и някаква радостна възбуда, сърдечни са, поздравяват с удоволствие. Няма ги тук хората на интереса. За тях, ходенето сред природата е губене на време и гонене на Михаля.\r\n...\r\nКазах си това, но Михал лошо издумка отгоре и ми напомни, че трябва да си тръгвам, ако не искам да ме пере дъжд, че и гръмотевици, както го даваше прогнозата. Хепнах се на колелото, с радостното предчувствие, че ми предстои най-хубавата част - над двадесет километра само возене, без всякакво усилие. Вятърът свисти, завоите се нижат, гледките се менят, а ти само се наслаждаваш. Ей това е най-хубавото и си плаща всички усилия. Чудно е сред природата, някакъв вид богослужение е това. Трудно ми е да го опиша, но поетът го е казал - човекът е човек, когато е на път.   ", "date": "2019.06.18", "title": "С колело до центъра на България "}
{"url": "https://www.actualno.com/society/prezidentyt-otvyrna-na-ogynja-na-24-chasa-news_760103.html", "text": "    Президентът Румен Радев коментира публикации на в. \"24 часа\" в безпрецедентна позиция, изпратена от прессекретариата на държавния глава до медиите. Радев обаче направи коментара без да споменава пряко \"24 часа\", но с ясни препратки към материали на вестника по негов адрес.      \"Със сезирането на Конституционния съд за някои от измененията в президентът Румен Радев не \"атакува\" инфраструктурни проекти, а законодателство, което се отклонява от Конституцията. Това конституционно установено правомощие на президента не може да бъде оправдание за бездействието на други институции и да легитимира опити за дискредитиране на държавния глава с неверни и гръмки заглавия. Такива заглавия разкриват в най-добрия случай неинформираност, а в най-лошия – преднамерено злепоставяне\", се казва в коментара на Радев.   Реакцията на \"Дондуков\" 2 идва като отговор на две публикации в \"24 часа\" със заглавия и \"Отговорност за неудачите в развитието на транспортната инфраструктура в България носи не президентската, а други институции. Обратното означава пълна подмяна на Конституцията и законите и бягство от отговорност.  Последователните манипулативни внушения от определена медия, че президентът „атакува магистрала „Хемус“ с вето, което няма никакво отношение към този проект, както и че е сложил „втора тапа на околовръстното“, са в разрез с истината. Подобни публикации може и да са канонично съпричастни с думите на управляващите, но целенасочено дезинформират гражданите\", твърдят от администрацията на Румен Радев.\r\n\"Редакционният коментар от 17 юни т.г. в същата медия, озаглавен , е неадекватна, дори цинична спекулация с болката на хората по този сериозен въпрос. Това не е проблем, породен от конституционните правомощия на президента, а проблем, съществуващ и нерешен от много години.   Ако редакцията наистина има желание да бъде в услуга на обществото, би могла да отправи въпроси към управляващите за съдържанието на предлаганото и приеманото от тях законодателство, което неведнъж е било в ущърб на интересите на гражданите. Би могла да се осмели да отиде и по-далеч и да запита за изразходените до момента публични средства за инфраструктура и дали тя съответства на качеството.    Във връзка с отправените към пресцентъра на президентската институция покани за коментар от различни медии след публикациите в национален ежедневник, оставяме на вас да прецените какво всъщност се цели с измененията в Закона за държавната собственост - към досега съществуващата в закона категория „национални обекти“ да се прибавят и „обекти с национално значение“, определени като такива без наличието на обективни критерии. Какви ли минали, настоящи и бъдещи провали в развитието на инфраструктурата, причинени от бездействие и некомпетентност на отговорните институции, ще бъдат оправдавани с действията на президента в защита на обществения интерес, Конституцията и законността?\", отбелязват в заключение от \"Дондуков\" 2. ", "date": "2019.06.18", "title": "Президентът отвърна на огъня на \"24 часа\""}
{"url": "https://www.actualno.com/business/kakvo-e-kasko-ot-kakvo-zavisi-i-kolko-shte-ni-struva-news_757855.html", "text": "    Автокаско е една от най-често споменаваните думи, щом стане дума за коли. Всички сме чували за тази застраховка и често сме ставали свидетели на разговори колко струва и какво покрива. Нека хвърлим повече светлина по въпроса.    Автокаско (срещана най-често само като Каско) е вид автомобилна застраховка, която покрива щетите по автомобила. Въпросните щети може да са резултат от пътно-транспортно произшествиe (ПТП), природно бедствие или умишлени действия с цел увреждане/кражба на колата. Застраховката е доброволна и покрива многобройни рискове - от климатични явления като градушка, наводнение, мълния и различни бури, до технически повреди, предизвикващи пожар в автомобила, кражба, вандализъм и паркинг щети.\r\nТя защитава колата ви и компенсира щетите при ПТП, независимо дали инцидентът е по ваша вина, или не. Покритието зависи от вида на договора, който сте подписали, като застраховката може да бъде пълна, частична или ограничена. Застраховката е предназначена както за частни лица, така и за фирми.\r\nЗастраховката \"Гражданска отговорност\" е задължителна, но при инцидент, застрахователят ви няма да покрие повредите на автомобила ви. За да сте сигурни, че всичко по колата ви ще бъде възстановено, ви е нужно Каско. Тази застраховка осигурява защита и при кражби и природни бедствия. Единствено Kаското гарантира, че ако колата ви или части от нея бъдат откраднати или пострадат при буря, градушка или друго климатично явление, ще можете да разчитате на обезщетение.\r\nОсвен стандартните застраховки, на пазара съществуват и  , разработени от застрахователни брокери, които носят допълнителни екстри за клиентите и по-добри условия. Застраховката Автокаско обичайно важи за България и цяла Европа (включително и Турция). За да сключите Автокаско, ви е нужен талона на автомобила, както и валиден талон за технически преглед, който гарантира техническата изправност на колата.\r\nКаското не важи, когато карате без книжка или с невалидна книжка, употребили сте алкохол или друго упойващо вещество, ако откажете алкохолна проба или се движите в пътни участъци, забранени от Закона за движение по пътищата. Тази застраховка не покрива и повреди по автомобила, възникнали вследствие на експлоатация (износване и/или повреда на по-дребни части като гуми, ремъци, предпазители, крушки и т.н.).\r\nЦената на каското зависи от стойността на автомобила и датата му на производство, възрастта на собственика, дали имате друга застраховка в същата компания, дали имате щети от предходна година. Обичайният срок на тази застраховка е 1 година. В случай на пътно-транспортно произшествие е нужно да уведомим застрахователя и КАТ, а при кражба - съотвеното районно управление на МВР. Щетите се завеждат от застрахования или негов представител, като се предоставят документите на колата, застрахователната полица и документ за настъпилия инцидент. Сервизите, в които могат да се отстранят щетите, се определят от застрахователя, а клиентът, в повечето случаи, може да избере един от тях. Обезщетението се изчислява от застрахователя и се изплаща до 15 дни след приключване на щетата по банка или в брой.  Може да сключим Каско директно в офис на застрахователна компания или чрез . Второто е за предпочитане, тъй като на едно място може да получим оферти за различни застрахователи и да ни бъде разяснено какви са плюсовете и минусите на всеки един вариант. Така собствениците на коли могат да изберат застраховка, която най-добре пасва на личните им нужди и възможности.\r\nКаското гарантира спокойствие, тъй като в случай на произшествие финансова отговорност носи застрахователят, а не собственикът на автомобила. Така избягваме риска да плащаме за всяка драскотина по колата от собствения си джоб. Но най-голямото предимство на тази застраховка е увереността, че имаме на кого да разчитаме в случай на инцидент. ", "date": "2019.06.18", "title": "Какво е Каско, от какво зависи и колко ще ни струва"}
{"url": "https://www.actualno.com/bgfootball/koshmaren-jrebij-za-ludogorec-v-shampionska-liga-news_760049.html", "text": "    Днес бе изтеглен жребият за първия предварителен кръг на . От там ще започне участието си и българският шампион Лудогорец.      Разградчани бяха в група 1, където заедно с Астана, Цървена звезда, Шкендия и АИК са сред поставените отбори. Непоставените отбори, които са в тази група са Судува, Ференцварош, румънския Клуж, естонския Нъме Калю и арменския Арарат.   С кого се падна Лудогорец  ", "date": "2019.06.18", "title": "Кошмарен жребий за Лудогорец в Шампионска лига"}
{"url": "https://www.actualno.com/crime/geshev-razkri-kakvo-e-obeshtaval-kmeta-na-kostenec-i-se-pohvali-s-dobrata-rabota-na-prokuraturata-news_760070.html", "text": "    Кметът на Костенец е обещавал на общински съветници 30 хил. лв., за да гласуват определени решения в негов интерес. Това каза заместник-главният прокурор Иван Гешев по време на брифинг във връзка с разследване срещу кмета на Костенец.      „Това е поредният случай на добро взаимодействие между службите. Няма да спра да го повтарям, с оглед на това, че българските граждани трябва да знаят, че службите за сигурност, правораздавателната система в лицето на прокуратурата си вършат в повечето случаи добре работата“, каза Гешев.   По думите му това е единственият начин да се отговори на недобросъвестното отношение към прокуратурата и службите и твърденията, че няма никакви резултати от борбата с корупцията.\r\nПо думите му в става дума за досъдебно производство, което от март е под надзора на Специализираната прокуратура  „ Започнало е по информация, подадена от Антикорупционния орган , за данни за корупционно престъпление“, коментира още Гешев и уточни, че в резултат на информацията и анализа ѝ, е образувано досъдебно производство. Заместник-главният прокурор коментира, че в рамките на случая са използвани СРС .\r\nГешев обясни, че кметът е обещавал сумата от 30 хил. лв. на общински съветници от Общински съвет – Костенец, за да гласуват определени решения, които са в негов интерес. „Това е една интересна ситуация, защото ако позволите да се пошегувам, този кмет дава лош пример на останалите кметове. Обещава вместо да получава “, каза Гешев.   „До преди два дена това е основният предмет на разследването“, обясни още Гешев. Той допълни, че в резултат на извършваните действия последните дни предметът на деяние ще бъде разширен.    „Единият касае длъжностно присвояване от общинско предприятие, вторият случай безстопанственост“, посочи още Гешев. ", "date": "2019.06.18", "title": "Гешев разкри какво е обещавал кмета на Костенец и се похвали с \"добрата работа\" на прокуратурата"}
{"url": "https://www.actualno.com/america/trymp-porica-mario-dragi-che-obezcenjava-evroto-news_760067.html", "text": "    Президентът на САЩ Доналд Тръмп изрази недоволството си, след като президентът на Европейската централна банка (ЕЦБ) Марио Драги подготви почвата за допълнителни парични стимули в Европа, което би спрямо долара.      “Правят това от години и им се разминава, заедно с Китай и други,” написа Тръмп в Twitter, отбелязвайки, че заради по-евтиното евро “за тях ще е нечестно по-лесно да се конкурират със САЩ.”     По-рано през деня Драги заяви, че ЕЦБ ще обяви допълнителни стимули, ако икономическата ситуация не се подобри.  “При липсата на подобрение, което ще постави под заплаха завръщането на инфлацията близо до нашия таргет, ще са необходими допълнителни стимули,” заяви Драги. обезцени еврото спрямо долара. Малко по-рано днес европейската валута губеше 0.2%, до 1.1195 долара.   Тръмп е критикувал и усилията от страна на други централни банкери да обезценят своята валута. На 10 юни той обяви, че САЩ има нужда от “справедлива игра” срещу по-евтиния китайски юан.    По-рано този месец китайската валута падна до най-ниското си ниво през 2019 г. Тръмп заяви също така, че поевтиняването на юана смекчава ефекта от митата върху китайските стоки. ", "date": "2019.06.18", "title": "Тръмп порица Марио Драги, че обезценява еврото"}
{"url": "https://www.actualno.com/varna/speshno-tyrsjat-se-kryvodariteli-za-postradaloto-dete-kraj-varna-news_760056.html", "text": "    След тежка катастрофа край Долище, Варненско, пострада дете, което е в много тежко състояние. 14-годишното момче е на командно дишане и в кома, а неговите близки спешно търсят доброволци, които да дарят кръв.      Припомняме, че вчера лек автомобил и боклукчийски камион се сблъскаха на кръстовището за село Долище, като на място загинаха две жени, пътуващи в колата. Детето, което е било с тях, оцеля, но състоянието му е критично. Лекарите се борят за младия живот в реанимацията на болница “Св. Анна-Варна”. Най-травмирани остават мозъка, бял и черен дроб, както и крайниците на детето.\r\nВсеки, който има желание и възможност да помогне, трябва да поиска бележка за дарена кръв за Иван Добромиров Тодоров, която да занесе лично в реанимацията на болница “Св. Анна”. ", "date": "2019.06.18", "title": "Спешно! Търсят се кръводарители за пострадалото дете край Варна"}
{"url": "https://www.actualno.com/asia/piton-pogylna-ogromen-krokodil-v-avstralija-video-i-snimki-news_760106.html", "text": "    В интернет беше публикувано видео, на които се вижда как питонът напълно поглъща цял крокодил, съобщи РИА Новости.          Според вестник „Дейли Мейл” австралиецът Мартин Мюлер е успял да заснеме уникалните кадри в началото на този месец. Той забелязал битката между животните, докато пътувал с каяк в планинският район Иса.   Ръководителката на благотворителна организация „GG Wildlife Rescue Inc.” за спасяване на диви животни Мишел Джоунс, която неотдавна осинови два питона, обясни, че няма нищо изненадващо и уникално в действията на змията.\r\n\"Те могат да ядат почти всичко, стига да го поберат в устата си.\", отбеляза тя.   Според нея, питоните често се опитват да ядат големи хищници, въпреки очевидния риск за живота им.     ", "date": "2019.06.18", "title": "Питон погълна огромен крокодил в Австралия (ВИДЕО и СНИМКИ)"}
{"url": "https://www.actualno.com/crime/sydyt-ostavi-za-postojanno-v-aresta-joan-matev-news_760121.html", "text": "    Софийският градски съд остави за постоянно в ареста Йоан Матев, обвинен за убийство в Борисовата градина, предаде репортер на БГНЕС.       на 15-годишния Георги, извършено на 2 юни 2015 година.   На днешното заседание съдът разпита свидетели. Показания даде и Божидар Шуманов, който е изготвил съдебно-компютърната експертиза. От думите му в зала стана ясно, че е засякъл разговор между Стефания Коларова и Константин Малчев, които в злополучния ден са си писали. Малчев е бил потърсен от момичето, което се предполага, че му е изпратило текст, разпространен от полицията. В него се посочва, че Матев е бил разпознат и е бил облечен със същите дрехи, с които е извършено убийството.\r\nВ зала адвокатът на обвиняемия поиска мярката му за неотклонение от „задържане под стража“ да бъде изменена в по-лека. За пореден път поиска и отвод на прокурорите Тихомир Янчев и Зоя Манасиева, но съдът не прие искането им.  По време на делото стана ясно още, че според защитата и майката на Матев той е бил „натопен” и не е истинският извършител на деянието.\r\nБГНЕС припомня, че през ноември 2017 година Софийска градска прокуратура (СГП) внесе обвинителен акт срещу Йоан Матев. Той е предаден на съд за това, че на 2 юни 2015 г. в 11.43 ч. в град София, в парк Борисова градина, като непълнолетен, но като е могъл да разбира свойството и значението на деянието и да ръководи постъпките си, умишлено е умъртвил непълнолетния Георги като му нанесъл един удар с нож. В резултат на това били засегнати жизнено важни органи и настъпила масивна кръвозагуба, довела до смъртта на пострадалия.   Оръжието на престъплението е намерено в близост до местопроизшествието. Матев избягал и изцяло променил външния си вид, навиците си и социалните си контакти.    При едно от заседанията адвокатите на Йоан поискаха делото да се прекрати и процесът да бъде засекретен. Искането беше отхвърлено. ", "date": "2019.06.18", "title": "Съдът остави за постоянно в ареста Йоан Матев"}
{"url": "https://www.actualno.com/healthy/sas-potvyrdi-diskriminacijata-pri-zybnoto-protezirane-news_760086.html", "text": "    Административният съд в София-град потвърди решението на Комисията за защита от дискриминация (КЗД), с което се установява наличие на дискриминация по признак възраст при заплащането на поставянето на зъбни протези от НЗОК. Производството пред КЗК беше образувано по жалба на д-р Георги Тодоров, предаде       В Наредба № 3/2018 година на министъра на здравеопазването и в Националния рамков договор за дентални дейности за 2019 година се определя, че право да получат безплатни зъбни протези имат само лица на възраст между 65 и 69 години. Аргументите на Министрество на здравеопазването (МЗ) и НЗОК, че Комисията за защита от дискриминация няма право да се произнася по законосъобразността на нормативните актове са отхвърлени от съда, защото с решението на КЗД не се отменят актовете, а се установява наличие на дискриминация. Отхвърлена е и жалбата срещу направените от комисията задължителни препоръки да се прекрати дискриминацията и да се осигури безплатно лечение на всички лица, отговарящи на критериите за поставяне на зъбни протези, независимо от възрастта им.   Становището на което се припокрива с това на МЗ и НЗОК е оставено без разглеждане, поради липса на жалба от тяхна страна.\r\nМЗ и НЗОК са осъдени да заплатят всички разноски по делото, направени от д-р Георги Тодоров. Решението подлежи на обжалване пред ВАС, което при очевидността на дискриминацията ще има за резултат само отлагане във времето и нови, ненужни разноски, които МЗ и НЗОК трябва да платят.  Ако МЗ и подопечната му НЗОК се вслушат в аргументите на КЗД и съда и ако наистина за тях на първо място са правата и благополучието на пациентите, то те трябва да пристъпят към промяна на Наредба № 3 и НРД, така, че веднага да започнат да заплащат зъбните протези на всички здравноосигурени лица, без оглед на тяхната възраст. ", "date": "2019.06.18", "title": "САС потвърди дискриминацията при зъбното протезиране"}
{"url": "https://www.actualno.com/smolyan/v-devin-napraviha-kucheshki-priut-v-smoljan-go-proektirat-news_760092.html", "text": "    На територията на област Смолян в момента има два кучешки приюта , в проект е трети. Единият от тях е частен и се намира край рудоземското село Елховец. Стопанисва го английското семейство Даян и Тони Роулс.      Вторият – в Девин, заработи наскоро. В Смолян също предстои да се изгради временен приют за кучета. За целта общината получи от правителството финансиране на стойност 230 000 лева.\r\n„В момента върви проектиране за разширение и реконструкция на бившия приют, чиято база ще се използва. Ние сме на етап подробен устройствен план. Кучешкият приют ще е на старото място. Сега разширяваме терена, защото е необходимо да осигурим 6 кв. метра на куче. В момента вървят обявления и след приключване на ПУП, ще го направим“, заяви главният архитект на общината Димитър Димов..\r\nТой обясни, че едно такова проектиране отнема месец и половина минимум. След приключването на ПУП-а ще се издаде виза за проектиране. После предстои строителство, но се надявам до есента това да се случи. Ще използваме и съществуващата сграда“, допълни той.  Паралелно с това от 21-ви май във връзка с приетата национална програма община Смолян пусна за обществена консултация своя програма за овладяване на популацията на безстопанствените кучета .\r\nПриютът в Девин функционира вече девет месеца. Там проблемът също бе много наболял. Затова общинското ръководство взе решение и построи приют, съобразен с европейските изисквания. Той е с капацитет 130  кучета, в момента има 127. В него работят четирима души, които обгрижват четириногите.\r\n„Условията за отглеждането им са доста добри. За съжаление не е решен проблемът с безстопанствените кучета. Проблемът е сериозен в цяла България. Всички знаят, че той идва от безотговорното отношение на стопаните към кучетата, които гледат“, каза отговорникът на приюта Христо Карангов.    Той обясни, че общината е стартирала инициатива за регистрация на абсолютно всички домашни кучета, като това включва кастриране, чипиране и т.н.\r\n„Идеята е такава, че в определени дни от седмицата в Девин идват хора от най-различни градове и села. Карат си кучетата тук и ги пускат. В началото на годината бяхме прибрали почти всички безстопанствени кучета като сме обхванали целия град. Приоритет ни беше центърът, понеже има доста хора, които се оплакват, естествено. Трябва обаче да се спре самият процес на пускането им. Това може да стане единствено чрез запознаване на хората със самия проблем, с отговорността, която имат. Желателно е всички, които обичат кучета и котки, да бъдат по-отговорни“, смята Карангов. Той посочи, че след като се хване куче задължително минава през ветеринарен лекар, защото може да е болно и няма как да го пуснат при останалите в приюта, които вече са обезпаразитени, ваксинирани, кастрирани и т.н.\r\n„Искам да заявя, че кучетата не се хранят с отпадъци, а издръжката за изхранването им идва от община Девин. На седмица купуваме 17 чувала гранули, отделно месо. Храна носят и доброволци. Кучетата се хранят веднъж на ден.  Зимно време се хранят два пъти - сутрин и вечер. Тук имаме един собственик на месарски магазин. Собственикът му всяка седмица ни дава определено количество сурово месо, което ние приготвяме. Отделно имаме 7-8 доброволци, които идват по собствена инициатива горе и помагат. Носят също храна и медикаменти за обезпаразитяване“, допълни управителят на приюта.   Според жители на Девин въпреки предприетите мерки от общинското ръководство, в града продължава да има прииждащи нови кучета.\r\n„Проблемът не е напълно решен, но в сравнение с миналата година по това време има значителна разлика. Има предприети мерки, има направен приют, полагат се грижи, но има още какво да се желае. Според мен хората, които идват в града от околностите на Девин, да пускат кучета, трябва да бъдат глобявани, защото те са виновни, че градът ни се пълни с бездомни кучета. На практика десет вземат в приюта, а на улицата се пускат 20, така че проблемът трудно може да се реши“, казва местен жител. ", "date": "2019.06.18", "title": "В Девин направиха кучешки приют, в Смолян го проектират"}
{"url": "https://www.actualno.com/europe/pochina-naj-vyzrastnijat-chovek-v-evropa-news_760154.html", "text": "    На 116 години почина Джузепина Робучи - най-възрастният човек в Европа и вторият най-възрастен човек в света, съобщи ДПА.      Италианката, станала известна като Нона Пепа, е родена на 20 март 1903 г. Според Групата за геронтоложки изследвания тя е на второ място по дълголетие в света след японката Кане Танака, която е също на 116 години.   Втора по възраст в Европа беше французойката Люсил Рандон - на 115 години.\r\nДжузепина е издъхнала днес призори в дома си в градчето Поджо Империале в областта Пулия. Италианката цял живот е работила в семейното кафене заедно с мъжа си. Тя има пет деца, девет внуци и 16 правнуци.  Според Групата за геронтоложки изследвания в света има 34 суперстолетници - хора на възраст над 110 години. Всички са жени. ", "date": "2019.06.18", "title": "Почина най-възрастният човек в Европа"}
{"url": "https://www.actualno.com/vidin/uchenici-pisaha-eseta-na-tema-kakvo-bih-napravil-za-grad-vidin-ako-bjah-negov-kmet-news_760157.html", "text": "    Есета на тема „Какво бих направил за град Видин, ако бях негов кмет“ написаха деца от ОУ „Иван Вазов “. Учениците работят по проект „Пътеводител на град Видин“ под  ръководството на Ася Пешева - начален учител. Четвъртокласниците написаха и подариха съчиненията си на видинския кмет, за да може той да се запознае с желанията на най-малките граждани на общината.      Това бе и поводът за среща на кмета на Видин Огнян Ценков с  деца от видинското училище.  На срещата присъства и началникът на Регионалното управление на образованието – Веселка Асенова.   Съчиненията на децата бяха свързани с опазването на околната среда в града, засаждане на повече цветя и дръвчета, видео наблюдение и поддържане на детските площадки, както и изграждане на нови; повече работни места, за да може родителите им, както и те самите да останат да живеят в родния град; приюти за бездомни хора; създаване на предприятие за екологично чисти продукти и още много други.\r\n „Да бъдеш кмет е голямо и вълнуващо предизвикателство. Основна негова цел е да направи живота по-добър на своите граждани, за да спечели тяхното уважение и доверие. Ако аз бях кмет, щях да развия туризма в моя роден град Видин“ – пише в есето си Алекс.  Кметът коментира,че е доволен от гостуването на учениците, защото техните идеи са  приоритет на Община Видин и вече се работи в тази посока:  „Вашите желания са част и от моята визия за развитие на града. Аз и екипът, с който работя ще продължаваме да се вслушваме в съветите ви, защото вие сте нашето бъдеще и вярвам, че някой ден ние ще сме тези, които ще ви следваме“ – каза кметът. ", "date": "2019.06.18", "title": "Ученици писаха есета на тема \"Какво бих направил за град Видин, ако бях негов кмет\""}
{"url": "https://www.actualno.com/america/trymp-shte-se-opita-da-zaobikoli-kongresa-za-dejstvija-sreshtu-iran-news_760208.html", "text": "     Администрацията на Тръмп и нейните вътрешни политически съюзници полагат основите за евентуална конфронтация с Иран без изричното съгласие на Конгреса, пише Politico, цитирано от \"Фокус\".      През последните няколко месеца висшите служители в администрацията на президента дават да се разбере, че администрацията вече има законовите правомощия да предприеме военни действия , като се позовава на закон от преди почти две десетилетия, който първоначално беше предназначен да разреши започването на войната в Афганистан.   Като последен знак за нарастващо напрежение, съветникът по националната сигурност Джон Болтън предупреди Иран в интервю, проведено миналата седмица и публикувано в понеделник: \"Те биха допуснали голяма грешка, ако се съмняват в решимостта на президента по този въпрос\". В понеделник вечерта САЩ изпратиха още хиляда войници в региона за \"отбранителни цели\". И държавният секретар Майкъл Помпео пристигна в Тампа, където се намира квартирата на Централното командване, в понеделник вечер, за да обсъди \"регионалните проблеми със сигурността\". и текущи операции “, според говорител на Държавния департамент. Развитието идва, когато Иран обяви, че има намерение да наруши основния елемент на ядрената си сделка с големи световни сили, надвишавайки количеството обогатен уран, позволено по силата на споразумението след 10 дни, ако европейските държави не се намесят, за да отслабят икономическия ефект от американските санкции. По същото време американските официални лица популяризираха видеозаписи и изображения, показващи военни, за които твърдят, че са ирански сили, които поставят експлозивни устройства на търговски петролни танкери.  Но дори и когато войнствените съветници на президента подчертаха предполагаемото зловредно поведение на Иран, служители на администрацията частно подчертаха, че директните военни действия остават много малко вероятни, ако няма иранско нападение срещу американски кораб или американски гражданин. Президентът, който провежда кампания срещу затъването в ненужни чуждестранни войни, се смята за основното вътрешно препятствие за контраатака, заявиха официални представители, отбелязвайки, че Тръмп продължава да настоява за подобрено ядрено споразумение.\r\nТръмп подчерта в понеделник международната значимост на последните експлозии на танкери в интервю за списание Тime - омаловажавайки стойността на залива на Оман за доставките на петрол в САЩ и описвайки предполагаемите ирански агресивни актове като \"много незначителни\".   И все пак, заради тревогата на демократите и някои републиканци, Помпео предполага, че ако администрацията предприеме военни действия, тя може да се позове на закон на Конгреса от 2001 г., който разреши военният отговор на Америка на атаките от 11 септември. Попитан в неделя от CBS дали администрацията смята, че има правомощия да инициира военни действия, Помпео отговори: \"Всяка опция, която разглеждаме, ще бъде напълно законна.\"     ", "date": "2019.06.18", "title": "Тръмп ще се опита да заобиколи Конгреса за действия срещу Иран"}
{"url": "https://www.actualno.com/cars/hummer-se-vyzrajda-kato-marka-elektromobili-news_759971.html", "text": "Концернът General Motors обмисля възможността да възроди марката Hummer в нов вариант, а именно като производител на електромобили. Според информация на агенция Bloomberg, производителят на известните всъдеходи, който бяха построени на базата на автомобили за армията, ще предложи различна гама модели. Ръководството на GM иска да пусне на пазара бранд, който да си съперничи с Jeep и неговите модели. Това означава, че ако Hummer бъде възроден, той ще предлага не само всъдеходи, но и кросоувъри и пикапи. А най-важното е, че всички те ще бъдат с електрическо задвижване. Проектът си има както положителни, така и отрицателни страни. От една страна, имиджът на производител на брутални модели ще помогне много на Hummer, но от друга - машините на марката се асоциират с големи двигатели, харчещи много гориво и трудно тя може да бъде позиционирана наново като екологичен транспорт. Проблем е и фактът, че дилърската мрежа на Hummer отдавна е закрита, а изграждането на нова ще струва много пари. Ако все пак, ръководството на GM даде \"зелена светлина\" на идеята, то новите модели технически ще бъдат унифицирани с други електромобrли, предлагани от марки, които са част от концерна. Първият от тях ще е електрически пикап, който като възможности и цена ще съответства на сегашните автомобили от този клас, които производителят от Детройт предлага на пазара.", "date": "2019.06.18", "title": "Hummer се възражда като марка електромобили"}
{"url": "https://www.actualno.com/africa/v-afrika-momicheta-izkupvat-grehovete-na-predcite-news_760045.html", "text": "    Обичаят да жертваш собствената си дъщеря на божество или жрец е обясним и разбираем, когато става въпрос за древни времена. Но и днес в Африка съществува обичай, наречен \"трокоси\" -  семействата дават малките си момичета, за да изкупят греховете на предците. Децата стават робини и са длъжни да изпълняват всички искания на служителите на култа, в това число и сексуални. Някои прекарват в храмовете няколко години, други остават през .      Гана една от най-добре развиващите се държави в Западна Африка. В нея живеят 30 милиона души, три четвърти са християнин, 17% са мюсюлмани, други 5% следват местните традиционни религии и вярвания. Именно сред тях може да се намерят хора, практикуващи трокоси. Традицията се среща в Того и Бенин. Системата се основава да вярването, че боговете са готови да отмъстят на хората, водещи неправеден начин на живот, пише Лента.ру.   Думата се състои от две части - \"тро\" означава Бог, а \"коси\" - жена, кралица или роб. Обикновено понятието се интерпретира като жена на Бога, както и робиня. Според традицията семейството дава на храма млада девственица. Някои от момичетата попадат там още 6-годишни. Понякога отиват и по-големи момичета или жени, които вече имат деца. Кой ще откупва греховете решава само семейният съвет. Старейшините имат право да избират всеки, независимо от това дали е извършил някакво престъпление или грях. В случай на смърт или бягство трябва да замени момичето с ново. Момичетата работят по домакинството или в личните фермери на жреците. Често са гладни и живеят в лишения и нищета. Непрекъснато се борят една с друга за вниманието и поощрението на стопанина.\r\nСлужителят на култа спи с момичетата. Смята се, че че сексът с девственица е необходими за укрепването на ритуала. Момичето не може да откаже, тъй като духовният лидер \"говори от името на боговете.\" Момичетата са длъжни да се отдават на желанията на жреца по всяко време. Те може да бъдат принуждавани към секс и в храмовете старейшини, а понякога и от роднини на наставниците. Момичетата раждат средно по четири-пет деца.  \"Ставаме в 4 часа сутринта, носим вода, метем, а до залез слънце обработваме земята. Стопанинът  не ни осигурява. Винаги сме гладни.\", споделя едно момичетата. По думите ѝ духовният лидер биел робините, но тя все пак те искали неговото внимание. За над 10 години от робството тя има шест деца от жреца.\r\nС помощта на активисти някои от жените успяват да напуснат храма, но семействата им не ги приемат обратно. Страхуват се, че проклятието ще се върне. Хората се страхуват да общуват с \"трокоси\" или да ги доближават.   През 1998 година след международен скандал правителството на Гана приема закон забраняващ практиката. Оттогава всяко лице предаващо или приемащо човек в обикновено или ритуално робство, а така също и който съдейства за това, се смята, че извършва тежко престъпление, за което го заплашва не по-малко от 3 години затвор. подобрява ситуацията и през последните 20 години са спасени хиляди жени. Някои от тях дори ходят на училище или живеят извън територията на храмовете, но в обществото не ги приемат. Въпреки мерките отговорност за похищенията не е поел никой. Преследванията буксуват и дори след жалба в полицията. Едно от момичетата в училище разбира, че правата ѝ се нарушават и се обръща към полицията, но родителите ѝ просто отказват да ходят на слушанията и делото така и не стига до съда.    Някои считат, че обичаят влиза в културното наследство на народността и трябва да бъде запазен. Старейшините са на мнение, че правителството не трябва да се намесва в обичаите на народа.\r\nДруга причина е баналният страх множеството от местното население, в това число и на полицията. Общините, където трокоси се практикува вярват силно в силата на боговете и хората се страхуват да противостоят, за да не бъдат прокълнати. Правозащитниците се опасяват, че законът замита проблема под килима - жените може просто да се изпращат в храмове в отдалечени места на страната, затова те се стараят да работят активно със самите служители на култа - обществени лидери и местните учители, тъй като за изпращането на момиче в храм трябва да се разубедят всички.\r\nЗасега най-добре работи в стратегията за размяна на жертвите. Вместо момичета жреците се убеждават да взимат крави, пари или ценности. При това животните са най-добрият вариант, тъй като позволява на старейшината да получава доход и да не е на загуба. На изведените момичета се дава основно образование и професионална подготовка, която да им помогне да издържат себе си и децата. По данни на правозащитните организации само в Гана в робство са между 4 и 6 хиляди жени и момичета. Прогресът малко по-малко достига и до далечните места на страната и дори в храмовете започват да разбират, че времето, когато момичетата изкупуват на предците си, вече е към края си.   Един от жреците споделя: \"Дори не сме чували за това, че към жените трябва да се отнасяме като към равни. А сега имаме училище. Новото поколение се учи на нещо ново, четат за света и разбират какво се случва в другите места. Не мисля че те ще искат да останат.\" ", "date": "2019.06.18", "title": "В Африка момичета изкупват греховете на предците"}
{"url": "https://www.actualno.com/actualno/v-predavaneto-dnes-trenirovka-po-zatypjavane-news_759976.html", "text": "    Затъпяването с бързи темпове се превръща в глобален спорт и определено в национален спорт що се отнася до България. С нетърпение очаквам да бъде сформирана Шампионска лига, където ще постигнем много силни резултати – убеден съм.      Но както при всеки спорт, без подготовка и тренировки успехи няма. Затова ето и един тренировъчен комплекс как точно да бъдат постигнати сериозни спортни резултати. Разбира се, комплексът търпи изменения според особеностите на трениращите и според експертизата на треньорите т.е. възможни са много вариации:\r\n1. Ако си нямате телевизор или не знаете какво е това вестник, защото сте роден през този век, обезателно ползвайте Facebook! Вярвайте на абсолютно всичко, което бъде написано там или за което е пуснато снимка, стига то да дава лесен отговор защо животът Ви е скапан. Например – много е жега, затова не мога да се вдигна от леглото, а не защото изпих литър ракия и два литра бира снощи. Това упражнение е базова и е основа за по-сложните тренировки!\r\n2. Задължително гледайте телевизия или четете вестници, в които най-голямата част е телевизионният справочник – за да не забравяте да гледате телевизия.  3. Когато гледате телевизия, следете предавания, които са с етикет \"публицистични\". В тях методологията за затъпяване е разработена по-хитро и дава ефект да си мислиш, че не затъпяваш, но всъщност с ускорени темпове да напредваш точно в необходимата посока!\r\nа) Най-добри са следните \"публицистични предавания\" - такива, в които на първо място се залага на емоционалното пред рационалното. По-основно казано, като за практикуващи режима – на сърцето и душата пред мозъка. Например – много е опасно да оставиш малкото си дете само на плажа и да идеш в близката кръчма да се налочиш, вместо да го гледаш дали няма да влезе в морето и да реши то да се налочи до степен на умъртвяване. Това е твърдо приоритетна тема пред правилата за контролиране на дейността на главния прокурор, защото животът на едно дете е много по-важен за обществото, отколкото животът на цялото общество, включително на въпросното дете и на всичките му връстници - върху тях главният прокурор би могъл да повлияе чрез своите (без)действия, но тази работа е твърде конспиративна!\r\nб) Обществено важни теми следва да се поднасят с определена гарнитура. Например – за първите три месеца на годината, България е на второ място по в ЕС! В никакъв сличай не бива да се попарва създадения оптимизъм и да се уточнява, че и с това увеличение средната заплата на час в България е някъде около 20% от средната в ЕС. И е твърдо забранено да се прилагат експертни констатации колко време ще ни трябва от 20% да стигнем до 100% - някъде толкова, колкото Моисей е развеждал евреите в пустинята! В този случай спокойно трябва да се разясни на трениращите, че става въпрос за лапсус т.е. грешка – думичката се произнася не просто БАН, а с \"Е\" отпред!    в) Грижата за животни и пътища също е много важно да бъде демонстрирана. Става най-вече с огромно количество възгласи: \"Ах, толкова е дълбока тази дупка, че се вижда Китай\". Или: \"Това куче е много свирепо – веднъж едно куче ме залая, докато бях в колата, не го видях точно, защото не можеше да стигне до пода на колата, но беше много свирепо и всички кучета са така\"! Не забравяйте да питате отговорните органи за дупката на пътя как така стана, но без много-много да продължавате с въпросите – например колко струва този скапан ремонт, кой го направи, кой точно не иска да отговоря кой го е направил, колко пъти този въпросният неотговарящ не е искал в такива случаи да отговаря.\r\nг) В супер публицистичните предавания задължително трябва да се кани понякога и някой по-важен за обществото гост – премиер, главен прокурор, политически лидер, защо не и висш съдия. Не бива обаче да се развиват обществено важни теми – това е майсторлъкът! Например – питаш дали нови законови предложения не се правят нарочно, за да отстранят някой важен, отговарят ти, че няма такова нещо, защото друг важен може да бъде отстранен и разследван по същия начин. В никакъв случай обаче НЕ развиваш въпроса, като показваш знание, че въпосният друг, с който те баламосват, няма как да бъде еднолично разследван и съден – има си съдебен състав от няколко души, докато първият директно има как да каже на всеки разследващ го, че няма да види бял ден! За един главен прокурор и един председател на върховен съд става дума.\r\n4. В никакъв случай не посещавайте специализирани сайтове или места в интернет, където се водят специализирани дискусии, с аргументи и посочване на факти и научни доказателства. Те само се мъчат да ви объркат – , да не би някой да може да стъпи на кълбо и да не падне от него?!\r\nВсякакви прилики с действителни лица и събития, които могат да изплуват във Вашето въображение, са с голяма степен на достоверност точно така, както си го мислите! Автор:      ", "date": "2019.06.18", "title": "В предаването днес: Тренировка по затъпяване"}
{"url": "https://www.actualno.com/curious/zodiite-koito-naj-lesno-pecheljat-pari-news_759973.html", "text": "    Всеки човек се стреми да изкарва повече пари и да е в по-добро финансово състояние. Определено високият стандарт на живот е мечта на всеки един от нас. Но забелязали ли сте, че има хора, които много по-лесно печелят пари? Просто им върви в тази област. Всъщност това е доста повлияно от зодиакалния им знак.      Има , чиито представители много по-лесно се справят с финансовите затруднения. Разбира се, нямаме предвид, че те не полагат усилия за да постигат успехите си, но определено късметът върви ръка за ръка с тях. Това обикновено са хора, които изкарват наистина много пари. Вижте от кои зодиакални знаци са хората, на които им върви най-много с парите:    1. Телец - Едва ли ще срещнете Телец, който не работи хубава работа или няма заделени пари. Те обикновено имат много големи амбиции и заемат високи постове. Винаги имат заделени пари за \"черни дни\". Представителите на този зодиакален знак обожават да се глезят и обикновено дори не се замислят колко пари са изхарчили, щом става въпрос за тяхното собствено удоволствие. Те са наистина доста зависими от парите. Ако нямат достатъчно пари, просто не се чувстват достатъчно щастливи. Точно поради тази причина всеки един Телец е намерил как да изкарва парите си без много пот на челото. 2. Скорпион - Обожават да виждат банковите си сметки пълни. Скорпионите обикновено не са хора, които харчат безразборно парите си. Те умеят доста умело да боравят с тях. Пресмятат точно колко и за какво харчат. Това са хора, които просто имат нюх за бизнес. Те знаят точно кой е най-доходоносен и успяват да си пробият път точно където им е нужно. Те не се примиряват с обикновени професии. Искат да изкарват парите си по лесен начин. Скорпионите буквално са грандомани на тема пари. Дори често имат по няколко дебитни карти, на които редовно се наслаждават.   3. Козирог - Една наистина много дисциплинирана зодия. Представителите ѝ успяват да постигнат абсолютно всяка една своя цел, защото са изключително упорити и отговорни. За нищо на света не биха се отказали от сбъдването на мечтите си, а те обикновено са свързани с изкарването на много пари. Те също пресмятат всеки един свой разход и са наистина много спестовни. Обикновено имат доста пари в банковата си сметка. Представителите на този зодиакален знак са много мотивирани хора, които обикновено успяват да изкарат парите си по лесен начин. ", "date": "2019.06.18", "title": "Зодиите, които най-лесно печелят пари"}
{"url": "https://www.actualno.com/analysis/sirija-ne-iska-vojna-s-turcija-kitaj-shte-uchastva-vyv-vyzstanovjavaneto-na-stranata-news_760040.html", "text": "    Китай е готов да участва във възстановяването на Сирия, заяви външният министър на раздираната от война страна Уалид Муалем, след срещата си с китайския си колега Ван И.      „Ние страдаме от тероризъм от началото на 2011 г. На инфраструктурното строителство и на икономическото развитие на Сирия бяха нанесени огромни щети\r\nПоради което международната общност носи отговорност за възстановяването на Сирия.   Нашите китайски приятели са готови да вземат участие във възстановяването на Сирия“, заяви Муалем на пресконференция.   Външният министър на сирийската държава подчерта още, че страната не иска война с Турция.\r\n\"Надяваме се, че нашите военни и турските военни няма да влязат в конфронтация. Това е нашата принципна позиция\", обяви Уалид Муалем.    \"Ние се бием с терористи, особено в Идлиб, което е сирийска територия, част от нашата страна\", каза още той.   Доминиращш силш в Идлиб са терористичните групировки  \"Тахрир ал шам\",, последното въплъщение на бившата \"Ал Нусра\", която беше част от \"Ал Кайда\" до 2016 г.. и добре познатите с Джейш ал-Изза. Има и бунтовнически сили сили, подкрепяни от Турция.\r\n\"Въпросът е какво иска Турция да се направи в Сирия. Турция е окупирала част от сирийска земя, има военно присъствие в някои части на Сирия\", коментира той.\r\n\"Защитават ли \"Ал Нусра\"? Защитават ли определени терористични сили, включително \"Ислямистко движение Източен Туркестан\"?\", попита сирийският дипломат, като има предвид екстремистка организация, която е обвинявана от Китай в атаки в Синдзян.\r\n\"Този въпрос трябва да зададен на Турция, какви са реалните им цели? Ние се бием с тези терористични групи и организации. Целият свят вярва, че тези хора, с които се бием, са терористи\", каза още Муалем.   От април . ", "date": "2019.06.18", "title": "Сирия не иска война с Турция, Китай ще участва във възстановяването на страната"}
{"url": "https://www.actualno.com/football/futbolnata-legenda-i-bivsh-prezident-na-uefa-mishel-platini-e-arestuvan-news_759983.html", "text": "    Бившият президент на УЕФА Мишел Платини е арестуван по подозрения в корупция във връзка с присъждането на домакинството на Световното първенство през 2022-ра година на Катар.      Според The Independent, Платини е бил арестуван в квартал в Париж. Той е бил заведен за разпит. По непотвърдена информация на разпит е бил отведен и Клод Геан, бивш генерален секретар на ексфренския президент Никола Саркози. Геан обаче не е бил арестуван.   През 2014 година френската легенда призна, че е имал тайна среща с Мохамед Бин Хамам - член на Изпълнителното бюро на ФИФА, гласувал за избора на Катар, който опита да поеме ФИФА през 2011 година на мястото на Сеп Блатер. Само че Sunday Times разкри, че той е опитал да подкупва делегати на ФИФА, за да спечели. Хамам е катарец и бивш президент на Азиатската футболна асоциация.\r\nПлатини беше президент на УЕФА в периода януари, 2007 година – 2015 година. След като слезе от поста си, на Платини му беше забранено да се занимава с футбол за 4 години, а първоначално забраната беше за 6 години. Така забраната всъщност изтече през март тази година.  Мишел Платини се забърка в неприятности с правосъдието още докато беше активен футболист. Той се размина със съдебната скамейка по скандал с черна каса в \"Сент Етиен\" - футболният клуб, където става звезда и откъдето преминава в \"Ювентус\". ", "date": "2019.06.18", "title": "Футболната легенда и бивш президент на УЕФА Мишел Платини е арестуван"}
{"url": "https://www.actualno.com/society/novinite-naj-vajnoto-za-denja-18-uni-news_759771.html", "text": "    Редакционният екип на ви представя най-важните новини за изминалия ден, 18 юни.       Държавата предлага да няма данък \"Печалба\" в научната и развойната дейност. Това стана ясно от думите на икономическия министър Емил Караниколов, предаде БГНЕС.   Преди седмица публикуваха материал със заглавие \"Собственикът на Локо Пловдив ще ни спасява от градушки – почти 2 пъти по-скъпо\". Става въпрос за обществена поръчка за противоградни ракети, която беше спечелена от фирмата \"Стройпроект\" на Христо Крушарски, а той е собственик на пловдивския футболен клуб \"Локомотив\". На 11 юни, 2019 година в Русенски окръжен съд се проведе първото събрание на кредиторите в производството по несъстоятелност за \"Захар Био\" АД. Молба за откриване на производство по несъстоятелност е подал самият длъжник \"Захар Био\" АД.     Държавите от Европейския съюз (EС) в понеделник изпаднаха в откровено несъгласие относно започването на преговори с Албания и Северна Македония за влизането им в Блока. В същото време Кипър заплаши да наложи вето на всяко споразумение за бъдещо разширяване, ако ЕС не затегне линията си във връзка със сондирането от страна на Турция за газ в Източното Средиземноморие. Във вторник Китай предупреди за отваряне на \"Кутията на Пандора\" в Близкия изток, след като Съединените щати обявиха разполагането на още 1000 войници в региона на фона на нарастващото напрежение с Иран.    Херо Мустафа от Калифорния ще бъде новият извънреден и пълномощен посланик на САЩ в България, предаде БГНЕС. Административният съд в София-град потвърди решението на Комисията за защита от дискриминация (КЗД), с което се установява наличие на дискриминация по признак възраст при заплащането на поставянето на зъбни протези от НЗОК. Производството пред КЗК беше образувано по жалба на д-р Георги Тодоров, предаде Център за право и здраве. Държавите-членки на ЕС не успяха да се споразумеят за започване на преговори със Северна Македония и Албания за присъединяване към общността, отлагайки това решение до октомври. Това съобщи във вторник европейският комисар по разширяването и политиката за добросъседство Йоханес Хан. Онова, което се случи през нощта на 25-и срещу 26-и април 1986 г., не беше авария, а катастрофа от световен мащаб. Но в началото това не проумяваха жителите на Припят, нито на Могильов или Брянщина – районите, които най-силно пострадаха от Чернобил. Нито пък ръководителите на атомната централа и учените. Обичаят да жертваш собствената си дъщеря на божество или жрец е обясним и разбираем, когато става въпрос за древни времена. Но и днес в Африка съществува обичай, наречен \"трокоси\" - семействата дават малките си момичета, за да изкупят греховете на предците. Децата стават робини и са длъжни да изпълняват всички искания на служителите на култа, в това число и сексуални. Някои прекарват в храмовете няколко години, други остават през целия си живот. ", "date": "2019.06.18", "title": "Новините: Най-важното за деня, 18 юни"}
{"url": "https://www.actualno.com/curious/misijata-v-jivota-na-vsjaka-zodija-news_759988.html", "text": "    Всяка се ражда с цел, която следва съзнателно или не през целия си живот. Открий каква е твоята мисия в живота, ако все още не си усетил какво призвание имаш.       Овен    Вашата цел е да се утвърдите като лидер. Редовно се борите с хората около вас, дори често със самите вас. Търсите сила, която все още не съществува. Всичко това се отразява в професията ви и се борите за шефското място и всяка лидерска позиция. Имате всички качества, за да успеете. В любовта няма пречка, която да ви спре, за да осъществите това, което сте си намислили. Телец   Мисията на живота ви е да натрупате богатство, както духовно така и материално. Това ще се случи, само ако бъдете много упорити и талантливи. Всичко е късмет при вас и съдбата е тази, която контролира живота ви. В любовта сте много колебливи, но за щастие винаги идва по-решителен от вас човек, който ви хваща за ръка и не ви пуска до края на живота. Близнаци Вашата съдба е сложна. При вас има няколко възможни пътя за щастие, но и много препятствия по пътя им. Важно е да работите с ума и интелекта си. Не спирайте да развивате комуникативните си способности. Мисията в живота ви е да създадете здраво и достойно семейство.         Рак Вашата е мисия е вашето семейство и вашият дом. Не спирайте да доказвате любовта си на близките. Няма по-големи късметлии от вас що се отнася до семейното щастие. Вие сте пазители на дома и това е нещото, което ви прави истински щастливи. Лъв Съдбата смята, че вие сте роден да помагате на хората, да се борите за справедливостта и правдата. Не спирайте да стимулирате вашата съзидателност и любов. Мисията на живота ви е да създадете благотворителна организация или нещо подобно, с което да помагате на хора в беда.      Дева Фокусирайте вниманието си върху човечността. Грижете се както за близките ви така и за околните. На света винаги има място за още един добър човек. Грижете се обаче и за собственото си здраве. Мисията в живота ви е да изградите самите вас като личности. По този начин може да създадете здраво семейство занапред.  ", "date": "2019.06.18", "title": "Мисията в живота на всяка ЗОДИЯ"}
{"url": "https://www.actualno.com/curious/3-te-zodii-s-nova-lubov-prez-uli-news_759991.html", "text": "    Ако сте необвързани и се чудите кога най-после ще срещнете любовта, месец ЮЛИ ще бъде късметлийски за тези 3 .       1. Риби (19 февруари - 20 март) Чувствате се толкова зле, защото смятате, че любовният ви живот е безнадежден. Не се притеснявайте, нещата ще се променят този месец. Винаги сте мечтали да срещнете човек, който подкрепя всичките ви творчески усилия и иска да пътува с вас, за да открива нови култури. Мъж, който е чувствителен, емоционален и грижовен. Имаме една хубава новина - най-накрая ще сбъднете желанието си! Този човек ще влезе в живота ви през юли и вашият свят никога няма да бъде същият. Обърнете внимание на представители на зодиите Рак и Скорпион.       2. Вени (23 септември - 22 октомври) Напоследък се чувствате тъжна и самотна. Макар че сте посветили тази година, за да се усъвършенствате като личност и професионалист, любовта ви липсва. През месец юли е най-добрият момент за започване на нова връзка и сте готова да срещнете човек, който е уверен и иска същите неща, както вас. Късметът ще бъде на ваша страна и той ще влезе в живота ви.      ", "date": "2019.06.18", "title": "3-те зодии с нова любов през ЮЛИ"}
{"url": "https://www.actualno.com/viewpoint/vojnata-za-bsp-za-tyrgovcite-v-hrama-i-biznes-interesite-news_760007.html", "text": "    Безспорно най-интересното събитие от изминалия уикенд беше . Още по-интригуващи са процесите, които протичат в левицата от заставането начело на партията на Корнелия Нинова. Вътрешното противопоставяне в БСП е сериозно, а именно то ще определи бъдещето на партията.      Неговото начало датира още от встъпването в длъжност на Нинова като председател на БСП. В публичното и медийно пространство обаче, то излезе наяве доста по-късно. Логичните въпроси са няколко. Защо се получи това противопоставяне в БСП и откъде дойде то?\r\nГодини наред БСП неуморно и последователно си изграждаше облика на системна партия, която е съсредоточена в лично облагодетелстване на партийците си и власт \"на всяка цена\". За целта се влизаше във всякакви абсурдни коалиции, с ДПС и НДСВ, приемаха се скандални закони. Псевдосоциалистическата партия прие дори плосък данък - нещо абсурдно като идея за лявото пространство. В спомените ми изникват шегите и усмивките между Сергей Станишев и Бойко Борисов, докато Нинова призоваваше премиера \"да се разберат като мъже\". Лидерът на ГЕРБ преспокойно подаваше оставка, защото беше напълно наясно, че Станишев няма как да \"го бие\", както обича да се изразява премиера. Във всеки един смисъл на думата. Истинска политическа идилия и послушна импотентна опозиция. След промяната в ръководството на БСП, от Левицата сериозно втвърдиха тона към ГЕРБ. В съзнанието на хората обаче, БСП си остана системна партия. И как да бъде иначе, когато въпреки промяната в ръководство представители на социалистите останаха Станишев, Миков, Гергов и така нататък. Съвсем логично изниква въпросът може ли и иска ли БСП да се промени? Промяната на политиката в БСП - причина за противопоставянето   Мнозина упрекват лидера на партията Корнелия Нинова за противопоставянето в БСП. И наистина противоборството в партията е предизвикано от действията на Нинова и съратниците ѝ, които поеха нов курс в развитието на партията. Впрочем той може да се олицетвори с един много прост пример, който Нинова даде по време на речта си.\r\n\"Имахме изпратена мисия от ПЕС за разговори може ли БСП да отстъпи за Истанбулската конвенция. Един член на делегацията ми каза: \"Ние сме прогресивни партии. Ние не можем да вървим след мнението на хората. Това е популизъм. Ние трябва да ги водим. Членовете на БСП и българите явно не разбирате прогресивните тенденции, те не са ограмотени. Нашата роля е да им обясняваме, а не да ги следваме\". Пред 25 души свидетели, част от които са тук в залата, заявих: \"Уважаема госпожо, Вие сте дошли в моята родина, седите в моя кабинет и ми обяснявате, че моята партия и моят народ е неграмотен, защото не разбира джендър идеологията. Или си оттеглете думите, или срещата току-що приключи\".\r\nИстината е, че независимо дали са правилни или не, Нинова се съобразява с позициите на обикновените социалисти. Предишното ръководство на БСП твърдо следваше линията на ПЕС и изборните резултати бяха повече от показателни. Това обаче далеч не е единствената причина за противопоставянето в БСП. Далеч по-сериозна причина са олигархичните зависимости вътре в БСП. Нека си припомним друг цитат от речта на Нинова.    \"Всички пороци на политическата класа на прехода, на задкулисието, на , на подмяната, натиска и парите, срещу които се борим три години, мощно нахлуха в БСП за три седмици, откакто заявих, че съм готова да се оттегля и да пристъпим към пряк избор на председател. И в най-лошите си прогнози не съм допускала, че с това решение мога да отприщя такъв бент.\"\r\nТук вече Нинова каза само частичка от истината. А тя е, че задкулисието, бизнес интересите и т.н не са нахлули в БСП през последните три седмици. Те са овладели партията много отдавна и удобно определят политиката ѝ. Именно тези неща са причината избирателите да не приемат БСП като по-добра алтернатива за управление от ГЕРБ. И докато тези неща не бъдат отстранени, БСП няма да получи и доверието на избирателите. Нинова показа надмощие, но какво носи това? Безспорен факт е, че на изминалия конгрес Нинова доказа, че се ползва с доверието на по-голяма част от делегатите. Надмощието ѝ сред редовите социалисти е още по-голямо. Това е повече от естествено, като се има предвид отвращението от вътрешната ѝ опозиция. Не може да се отрече, че тя направи силни ходове в овладяването на собствената си партия. Преместването на тежестта на партията от върха към общинските партийни организации, намаляването на финансирането в центъра и увеличаване на субсидията на структурите, прекият избор на председател и вкарването на кандидати от гражданската листа бяха все стъпки в тази посока. По този начин тя си осигури известен вътрешен комфорт, но той е крайно недостатъчен. Може би най-важната част от конгреса беше изявлението на Нинова, че БСП не се продава.\r\n\"Различни политически и икономически лобита задвижиха интересите си за овладяване на БСП и поставяне начело на друг председател. На тези бизнесмени, които отвън се бъркат в партийните ни работи, искам да кажа оттук, от тази зала, защото аз не ходя в кабинетите им: Наиграхте се. Затворете си портфейлите. БСП не се продава. БСП не е стока. БСП е кауза. Ако можете да купите десет, двадесет, тридесет търговци в храма, то зад каузата стоим хиляди, които не се търгуваме. По-скоро търговците ще напуснат храма, отколкото да го превземете отвътре.\"   Именно тук е разковничето, което ще определи бъдещето на партията. Както вече отбелязах, \"търговците отдавна са в храма\". Въпросът е има ли кой да ги изгони. И тук Нинова и съратниците ѝ трябва да докажат дали действията им съответстват на думите. \"Треските за дялане\" на Нинова \"Аз имам много трески за дялане. Стилът ми е силов, както каза някой, не познавам задна скорост, като кажа нещо, го правя докрай. Липсва ми гъвкавост и изглежда, че това не е добро качество за политик. Но никога и по никакъв повод не съм пренебрегвала колективните органи и колективното начало в партията. Другото внушение е, че сменяме идеологията. Попитах веднъж другарите откъде идва това обвинение, след като в действията си нито за миг не сме отстъпвали от програмата на партията, получих отговор - отхвърлянето на Истанбулската конвенция е отстъпление от лявата идеология.\"\r\nТук Нинова показа истинско ораторство майсторство, свирейки виртуозно по струните на социалистическото доверие. Стилът ѝ наистина е силов, често я обвиняват в липса на харизматичност, но това не е най-големият ѝ проблем. Истинският проблем е нейното приватизационно минало. Макар и често българите да сме сочени като пример за късопаметност, всъщност народопсихологията ни е трудно опрощаваща. Дори когато обвиненията към някого са недоказани, зачеркнем ли го \"с дебелия маркер\", мнението ни трудно може да се промени. \"Когнитивен дисонанс\" в представите ни може да постигне само този, който успее някак да ни убеди, че е част от нас. Трудна задача за който и да било български политик или партия. Повече заслужиха разграничението \"те\", с толкова богата палитра от емоции и народно творчество по \"техен\" адрес. Медийното отразяване С интерес проследих отразяването на конгреса от българската журналистическа следа. Принципът, че съдържанието се познава от заглавието в голяма степен беше спазен. В повечето български медии липсваше дълбочинен анализ на процесите, които доведоха до взетите решения на конгреса - независимо дали става въпрос за бъдещия избор на председател на партията или оставането на Нинова начело на социалистите. В повечето анализи липсваха аргументите към изложените твърдения, в едната или другата посока. Защото представянето на дадено събитие ни прави единствено новинари, журналистиката изисква много повече. Автор:   ", "date": "2019.06.18", "title": "Войната за БСП - за \"търговците в храма\" и бизнес интересите"}
{"url": "https://www.actualno.com/vraza/trima-zaginali-za-edna-sedmica-pri-katastrofi-vyv-vrachansko-news_759969.html", "text": "    Сектор „Пътна полиция“- Враца установи 660 произшествия за седмицата от 10 юни – 16 юни 2019 г. Съставени са 118 акта на Закона за движение по пътя и  510 фиша.      Четирима са шофирали след употреба на  алкохол, а трима от тях с над  1,2 промила. Увеличава се броя на неправоспособните водачи, за седмица техния брой е нараснал на 12.   След тежки катастрофи са пострадали двама, един е ранен , а трима са загинали. 7 пешеходеца са хванати в нарушение, а 8 мотоциклетисти не са се движели според правилника. ", "date": "2019.06.18", "title": "Трима загинали за една седмица при катастрофи във врачанско   "}
{"url": "https://www.actualno.com/starazagora/detska-gradina-v-stara-zagora-shte-obuchava-malchugani-po-metoda-na-montesori-news_759968.html", "text": "    Обучение, възпитание и социализация на деца от първа група въвежда в Стара Загора. Работата ще се реализира от учители със завършена следдипломна квалификация в Нов български университет \"Въведение в Монтесори педагогиката при групова работа с деца в детска градина\".      Възпитателният метод се прилага от най-ранна детска възраст и е основан на практическите наблюдения и на научните открития на италианския лекар и педагог д-р Мария Монтесори. Той се прилага успешно повече от 100 години и е популярен по целия свят. Днес методът Монтесори е много популярен и широко се в 98 страни. Идеите му са широко залегнали идеите в Скандинавските страни, Австралия, Африка, Индия, Китай, САЩ, Канада. По света има хиляди детски градини и над 20 хиляди училища,работещи по Монтесори педагогиката.     ", "date": "2019.06.18", "title": "Детска градина в Стара Загора ще обучава малчугани по метода на Монтесори"}
{"url": "https://www.actualno.com/scene/opereta-i-balet-pod-zvezdite-v-parka-na-voennata-akademija-news_760038.html", "text": "    През юли Националният музикален театър и балет „Арабеск” гостуват на лятна сцена Парк „Военна академия” с оперетата на Асен Карастоянов „БЪЛГАРИ ОТ СТАРО ВРЕМЕ” (7 юли, неделя), балета на Боряна Сечанова „КОЛЕКЦИЯ КАРМЕН” (10 юли, сряда) и оперетата от Йохан Щраус-син „ЕДНА НОЩ ВЪВ ВЕНЕЦИЯ”(11 юли, четвъртък).       Най-обичаната българска оперета „Българи от старо време”, написана специално за Музикалния театър, ни пренася в романтиката на патриархалните времена. Публиката ще се посмее над вечното политиканстване на Дядо Либен и Хаджи Генчо, което застрашава годежа на децата им. Ще се вълнува заедно с младите, когато се противопоставят на старите разбирания в името на любовта. Режисьор на спектакъла е Александър Мутафчийски. Той изпълнява и една от обичаните от публиката роли – на ратая Иван в партньорство с Катерина Тупарова (като Янка). Публиката ще се наслади и на изпълненията на доайените на театъра Христо Сарафов като Дядо Либен и Николай Борисов в ролята на Хаджи Генчо. Като Циганката ще видим Марияна Арсенова - директор на Музикалния театър. Павлин и Лила се изпълняват от младите солисти на театъра Денко Проданов и Илона Иванова. Участват солисти, хор, балет и оркестър на Националния музикален театър с диригент Юли Дамянов.   Балет „Арабеск” ни кани на екстравагантния спектакъл „Колекция Кармен”на Боряна Сечанова. Той е по мотиви от новелата \"Кармен\" на Проспер Мериме и едноименната опера на Жорж Бизе. Музиката е на Петър Дундаков. Нейният запис е направен със Симфоничния оркестър на БНР. Главната героиня Кармен (в ролята Таня Кацарова) излиза на сцената в 10- метрова огненочервена фламенко рокля. Екстравагантните костюми на художничката Николина Костова –Богданова се превръщат в част от сценографията на представлението. Хореографът Боряна Сечанова пренася фаталната Кармен на едно модно дефиле от огън и студ - балерини в ролята на модели, предвождани от Смъртта (Теодора Стефанова), представят вечния кръговрат на страстта - любов и смърт.  Участват още: Асен Наков, Васил Дипчиков, Даниела Иванова, Стефан Вучов  и други.     Насладете се на една от най-популярните оперети на Щраус-син под звездите в парка на Военната академия. Още преди написването й нейният автор Йохан Щраус-син е провъзгласен за „Кралят на валса”. Една нощ във Венеция” е сред любимите оперети на публиката и най-дълго играният спектакъл на Музикалния театър - вече десета година той пълни залите на националната оперета. Постановката на режисьора Светозар Донев - с премиера на 31 октомври 2009 година на сцената на Музикалния театър - е играна с голям успех и по време на гастролите на театъра в Европа и Япония.\r\n„Една нощ във Венеция” ни пренася в средновековна Италия по време на карнавала във Венеция. Маски прикриват лицата и това прави възможно поне за една нощ богатият да стане беден, а бедният да седне на масата на богатия.  След поредица от комични ситуации и обрати придворният бръснар Кармело успява да получи добре платена служба, а неговата съпруга, скрита зад маската на придворна дама, от слугиня се превъръща в херцогиня.\r\nУчастват: Добрина Икономова (Анина) ,Пеньо Пирозов (Херцогът), Катерина Тупарова(Чиболета), Богомил Спиров(Кармело), Александър Мутафчийски(Папакода), Румен Григоров(Тестачо), Иван Панев (Делакуа), солисти, хор, балет и оркестър на Музикалния театър с диригент Огнян Митонов.  ", "date": "2019.06.18", "title": "Оперета и балет под звездите в парка на Военната академия"}
{"url": "https://www.actualno.com/politics/bsp-s-gnevno-izjavlenie-patriotite-bojkotiraha-sreshtata-za-subsidiite-news_760034.html", "text": "    Групата на „Обединени патриоти” не дойде на организираната от БСП среща за .      Зам.-шефът на червените Драгомир Стойнев и колегите му Георги Свиленски, Румен Гечев и Филип Попов напразно чакаха колегите си депутати да се появят, накрая се отказаха и дадоха изявление пред журналистите.   Социалистите поканиха за разговори всички парламентарни сили след като миналата седмица на първо четене бяха гласувани промени в закона за бюджета, с които партиите ще получават субсидия от държавата в размер на 1 лев за действително получен глас.\r\nОт ГЕРБ отказаха да се отзоват поканата веднага, като се аргументираха, че няма да отстъпят от внесеното от кабинета предложение.  „Депутатите от ОП нямат собствена воля. Те са просто обикновен придатък на премиера и волята му”, отсече Стойнев за провалените разговори.\r\nСтойнев определи намалената субсидия като промяна на политическата система и показен разстрел на демокрацията”.   И  добави, че социалистите ще алармират партньорите си за „пълзящата диктатура с цел отстраняване на тези, които мислят по различен начин”.    Не виждам смисъл от продължаването на този парламент, депутатите само натискат копчета, заключи Стойнев.\r\nБСП ще настоява за удължаване срока между двете четения на закона, както и от 3 юни всички депозити да бъдат върнати в бюджета. Ако те искат нормално състезание, ще ги върнат, каза бившият енергиен министър. ", "date": "2019.06.18", "title": "БСП с гневно изявление: \"Патриотите\" бойкотираха срещата за субсидиите "}
{"url": "https://www.actualno.com/sofia/s-lift-do-cherni-vryh-prez-ljatoto-vyzmojno-e-news_760082.html", "text": "    От 15 юни любителите на планинските приключения имат възможност да стигнат с лифт почти до най-високата точка на Витоша - Черни връх (2290 м.н.в). В събота бяха пуснати лифтовете \"Витошко лале 1\" и \"Витошко лале 2\". Те ще бъдат на разположение на всички, които обичат разходките из Витоша и искат да се насладят на спокойствието и прохладата, които носи планината през лятото.      До \"Алеко\" може да се стигне с кабинковия лифт \"Симеоново - Алеко\", който също работи от 15 юни. Цените на билетите за него са 12 лева за еднократен билет и 17 лева за отиване и връщане.\r\nЩе има и комбинирани билети на изгодни цени. 25 лева ще струва ползването на кабинковия и седалковите лифтове в рамките на един ден.   \"Витоша ски\" пуска и семейни комбинирани билети - по 55 лева за семейство с едно дете и 60 лева - с две деца. Деца до 6 години се возят безплатно.  Използването само на седалков лифт в посока ще бъде 7 лева, а за двата лифта - \"Витошко лале 1\" и \"Витошко лале 2\"  - 12 лева. В двете посоки цената е 17 лева.  Картата за седалковите лифтове за колоездачи ще струва 30 лева. Всички съоръжения ще работят през почивните и празничните дни до средата на месец ноември.     ", "date": "2019.06.18", "title": "С лифт до Черни връх през лятото - възможно е"}
{"url": "https://www.actualno.com/europe/na-merkel-prilosha-po-vreme-na-sreshtata-s-ukrainskija-prezident-video-news_760150.html", "text": "    Германският канцлер Ангела Меркел се почувства зле по Владимир Зеленски във вторник. От видеоклиповете, разпространявани в германските медии и социалните мрежи, може да се види, че канцлерът застанала на червения килим, залита, трепери неудържимо и явно не се чувства добре, предава TACC, цитирана от \"Фокус\".          След това двамата държавници отидоха на преговорите и дадоха пресконференция час и половина. Репортерите са задали въпроси на Меркел за нейното здраве, на които тя е отговорила: \"След това изпих поне три чаши вода. Очевидно не ми е достигала. Сега се чувствам много добре\", е казал канцлерът.\r\nПрез последните дни в Берлин се установи горещо време, термометърът се задържа около 30 градуса.   ", "date": "2019.06.18", "title": "На Меркел ѝ прилоша по време на срещата с украинския президент (ВИДЕО)"}
{"url": "https://www.actualno.com/business/dyrjavata-predlaga-da-njama-danyk-pechalba-v-nauchnata-i-razvojnata-dejnost-news_760001.html", "text": "    Държавата предлага да няма данък \"Печалба\" в научната и развойната дейност. Това стана ясно от думите на икономическия министър Емил Караниколов, предаде БГНЕС.      Хубаво е, че има дебат за . По някой път обаче административните мерки водят до решения, които са краткосрочни. За мен трябва да се направи сериозен анализ на всички мерки, които могат да се предприемат и за кои стоки, подчерта още Караниколов след като участва в международен икономически форум.   „Да не се случи така, че сега ще намалим хляба с 30 стотинки, а след година ще е по-скъп”, предупреди министърът. Караниколов обърна внимание на политиците да помислят да освободят от данък „Печалба” научната и развойната дейност срещу задължение за реинвестиция . „Много е важно да се говори как ще се отрази на бюджета. Ако отрежем едно перо, то ще е за сметка на друго. Без такъв ще направим повече беля, отколкото добро“, убеден е икономическият министър.   ", "date": "2019.06.18", "title": "Държавата предлага да няма данък \"Печалба\" в научната и развойната дейност"}
{"url": "https://www.actualno.com/travel/vechnijat-pleven-krasiva-priroda-mnogo-istorija-i-kulturni-sybitija-news_759917.html", "text": "    Летните жеги в Плевен не са от най-приятните. През юлските горещници живакът в термометрите подскача чак до 42 градуса по скалата на Андерс Целзий. Вероятно това е една от причините, заради които предшествениците на днешните жители на града са създали доста паркове и градини. Разхлаждащо действие имат и многото фонтани и уникалната водна каскада в центъра на Плевен.      Най-голям и най-посещаван е Създаден е преди повече от 50 години – по идея и с активното участие на ген. Иван Винаров. Минава през каньона на река Тученишка и е дълъг 10 километра. Площта му е близо 10 000 дка. Паркът е обявен за защитена местност. В него има над 1 000 растителни вида, целенасочено насаждани още от създаването му. Оцелели са и доста защитени животински видове. В южния край на Кайлъка има два язовира – голям и малък. До големия някога имаше гребна база, в която тренираха ученици от плевенското спортно училище. Постепенно обаче този спорт замря и от базата останаха само няколко лодки. Те могат да се наемат срещу определена сума за 40-минутна разходка из язовира. На мястото има и заведение, което предлага рибни вкуснотии и скара. А гледката е омайваща...  Малкият язовир носи името Тотлебенов вал. На това място по време на обсадата на Плевен в Руско-турската освободителна война руският военен инженер ген. Едуард Тотлебен преградил реката. Когато в образувания вир се събрало голямо количество вода, Тотлебен взривил вала. Голямата вълна тръгнала към града. унищожила по пътя си водениците и отнесла складираните хранителни запаси на армията на Осман паша. Плевенчани най-често посещават първата половина от парка – от Моста до парк-хотел Кайлъка. Там са и повечето места за забавления на малки и големи. Най-атрактивно, особено за малчуганите, е изкуственото езеро в кулата. От скоро из него вече може да се карат и малки моторници – срещу съответното заплащане, разбира се. За разходка по алеите на парка се предлагат и велосипедни превозни средства с две и с четири седалки. Атракциите се допълват и със зоопарк, тенис кортове, баскетболна площадка и др.     В този район е и – на сцената му се изявяват и Плевенската филхармония, и гостуващи театрални спектакли, и музиканти от различни стилове.\r\nПак в този район са и останките от античната крепост „Сторгозия”. Тази част от Кайлъка е най-„населена” с ресторанти и друг вид заведения. Ако си падате по рибни специалитети, отбийте се до . Водоемът е отдаден под аренда, а ресторантът край него предлага и ястия от риба „собствено производство”, и морски дарове, и други видове рибни деликотеси. Тази година риболовът в язовира е свободен – без заплащане. Единственото условие е да разпънете такъмите си извън района на ресторанта. Заведението има и бунгало за гости с всички удобства.   Ако предпочитате да почивате по-далече от цивилизацията, сред почти девствена природа, вероятно ще ви допадне. През него минава екопътека, дълга 6 километра. Изходният пункт е село Горталово – на 12 км от Плевен. Реката се вие като змиьорка и е изваяла причудливи форми във високите над 30 метра скали. В района има стотици малки и големи пещери. Сред гората и на няколко поляни се направени места за отдих – с огнища за барбекю и сковани от дърво заслони за пикник. Легендите, свързани с местността, са десетки. Те са и от римско време, и от годините на турското робство. Започват от самото начало на екопътеката – при Цепената скала. Според легендата, на това място се разиграл чутовен сблъсък между Крали Марко и черния арапин Муса Кесаджия. Битката продължила три дни и три нощи. Апаринът усетил, че не може да надвие Крали Марко, и хукнал да бяга. Ядосан, нашият юнак ударил със сабята си 25-метрова скала и я разрязал като буца сирене. Следите от гнева на Марко Кралевити личат и досега по разцепената скала.\r\nАко пък останете да нощувате в Плевен, не пропускайте да се разходите около и сред светлинната феерия на в центъра на града. В летните вечери те са любимата атракция на малки и големи плевенчани. Водното съоръжение е на площ над 10 дка, има няколко водни огледала и каскади. То е създадено през 1982 г. Преди година и половина беше ремонтирано и обновено с европейски пари и стана още по-ефектно. На стотина метра от него, в началото на Градската градина е , който също беше ремонтиран и допълва фееричната гледка вечер. Любознателните туристи непременно трябва да посетят . Със сигурност няма да им стигне един ден. Но със сигурност ще научат много нови за тях факти, свързани с историята на Плевен и на България. ", "date": "2019.06.18", "title": "Вечният Плевен - красива природа, много история и културни събития"}
{"url": "https://www.actualno.com/smolyan/poslanicite-na-11-dyrjavi-gostuvat-na-chepelare-news_759903.html", "text": "    Посланиците на Алжир, Аржентина, Армения, Босна и Херцеговина, Бразилия, Грузия, Кипър, Монголия, Палестина, Република Южна Африка, Северна Македония гостуват на Чепеларе, за да се запознаят с възможностите за туризъм и бизнес, местните традиции и култура, съобщават от пресцентъра на общината.      Идеята е да се покаже частица от красотата на Родопа планина пред представители на дипломатическия корпус у нас, а също така възможностите за развитие на туризъм в четири сезона, пъстротата на културния живот.   Посещението на посланиците се осъществява по покана на кмета на Чепеларе Славка Чакърова и с любезното съдействие на сдружение „Спектър 21 век“ и издание „Дипломатически спектър“.\r\nПрограмата предвижда среща с местния бизнес, запознаване с туристическите и културни забележителности в района.  Като част от програмата на 21 юни е организиран концерт „Шлагерите на Европа“ на Христо Паскалев-Паскал, който ще представи Чепеларе като община, в която се цени не само българската, но и европейската традиция.\r\nСъбитието в Чепеларе е първото, което се организира от такъв мащаб за дипломатическия корпус извън София.   Концертът „Шлагерите на Европа“ се осъществява под мотото: „Да живеем заедно в Европа, значи и да пеем заедно нейните шлагери“ и предвижда създаването на музикален албум.     ", "date": "2019.06.18", "title": "Посланиците на 11 държави гостуват на Чепеларе"}
{"url": "https://www.actualno.com/asia/kitaj-predupredi-sasht-za-otvarjane-kutijata-na-pandora-v-blizkija-iztok-news_759908.html", "text": "    Във вторник Китай предупреди за отваряне на \"Кутията на Пандора\" в Близкия изток, след като Съединените щати обявиха разполагането на региона на фона на нарастващото напрежение с Иран.      Външният министър Ван И призова също така Техеран да не се отказва от ядреното споразумение \"толкова лесно\", след като Иран заяви, че ще превиши границата на урановите запаси, ако световните сили не успеят да изпълнят ангажиментите си по споразумението до 10 дни.   Съединените щати усилиха натиска върху Иран в понеделник, като обявиха разполагането на допълнителни войски в Близкия изток и огласяването на нови снимки, които показват, че Техеран стои зад нападението срещу танкер в Оманския залив миналата седмица, предаде БГНЕС.\r\n\"Призоваваме всички страни да останат разумни  и сдържани, да не предприемат никакви действия, за да провокират ескалацията на напрежението в региона, а не да отварят Кутията на Пандора\", каза Ван пред репортери в Пекин по време на съвместна пресконференция с гостуващия сирийски външен министър Уалид Муалем.  \"По-специално Съединените щати трябва да променят практиката си на екстремен натиск\", каза Ван.\r\nНапрежението между Техеран и Вашингтон ескалира откакто САЩ прекратиха ядрената сделка, а Вашингтон включи в черния списък иранската елитна революционна гвардия като терористична организация.   Ван И призова Иран да \"вземе разумни решения\", а не \"толкова лесно да се откаже\" от сделката, която има за цел да запази ядрените амбиции на Техеран под контрол.    Иранският президент Хасан Рухани обяви на 8 май, че Иран ще спре да спазва ограниченията за запасите си от обогатен уран и тежка вода, договорени в рамките на сделката, действие, което според него, е отмъщение за едностранното оттегляне на САЩ.\r\nИран  заплаши да отиде още по-далеч в ограничаването на ядрените си ангажименти след 8 юли, ако останалите партньори по сделката - Великобритания, Китай, Франция, Германия и Русия - не помогнат да се заобиколят американските санкции и по-специално да му се даде възможност да продава петрола си.\r\n\"Решимостта на Китай да запази всеобхватното споразумение не се е променила\", каза Ван И.   \"Ние сме готови да работим с всички страни, за да продължим да полагаме усилия за пълното и ефективно изпълнение на споразумението.\" ", "date": "2019.06.18", "title": "Китай предупреди САЩ за отваряне Кутията на Пандора в Близкия изток "}
{"url": "https://www.actualno.com/music/posledni-detajli-okolo-spektakyla-na-majkyl-fletli-lord-of-the-dance-dangerous-games-na-21-uni-v-zala-1-na-ndk-news_759945.html", "text": "    Спектакълът на Майкъл Флетли Lord of the Dance: Dangerous Games ще бъде представен след броени дни у нас. Танцовата фиеста на 21 юни в зала 1 на НДК се организира от Loud Concerts. Преди датата в София, трупата ще омагьоса с представлението си и публиката в Атина.      Билетите за Lord of the Dance: Dangerous Games са в продажба в мрежата на Eventim ( ) и партньорите им в цялата страна - магазинитe Office 1 Superstore, OMV, Български пощи, Технополис. Ценовите категории са от 35 лв. до 90 лв., в зависимост от местоположението в зала 1 на НДК.\r\nВсеки фен може да използва и опцията на Eventim Print at Home, която дава възможност да се отпечатва закупеният електронен билет вкъщи.\r\nВ зала 1 на НДК няма да се допуска внасянето на застрашаващи здравето опасни предмети. Забранено е също така внасянето на фотоапарати със сменяем обектив, професионални видео камери и други професионални записващи устройства.  Всички фенове под 18 години трябва да имат закупен билет и да бъдат съпроводени от придружител с попълнена декларация. От сайта (http://loudconcerts.com/sites/default/files/declaracia_deca.pdf) или от ( ) може да бъде свалена декларацията за придружител за спектакъла Lord of the Dance: Dangerous Games.\r\nДекларацията може да бъде получена и от охраната на входа на зала 1 на НДК.\r\nДокументът трябва да бъде попълнен, подписан и представен на входа на залата, като няма нужда да бъде нотариално заверен.    Деца до 7 годишна възраст ще влизат на концерта безплатно, но с придружител, попълнена декларация и без право на седящо място.\r\nНевероятният танцов спектакъл Lord of the Dance: Dangerous Games, в който се сблъскват Доброто и Злото, предстои на 21 юни в зала 1 на НДК и е с начален час 20 часа! ", "date": "2019.06.18", "title": "Последни детайли около спектакъла на Майкъл Флетли Lord of the Dance: Dangerous Games на 21 юни в зала 1 на НДК "}
{"url": "https://www.actualno.com/crime/sydbata-na-akusherkata-kovacheva-shte-se-reshi-do-2-meseca-news_759930.html", "text": "    Софийският апелативен съд (САС) изслушва пледоариите по делото срещу , предаде репортер на БГНЕС.      Ковачева е подсъдима за опит за убийство на новородено. Тя беше осъдена на 18 години затвор от Софийския градски съд.   Очаква се магистратите да излязат с решение до два месеца.\r\nПрипомняме, че през декември 2015 година Емилия Ковачева беше обвинена, че месеци по-рано – на 18 април, в отделението \"Неонатология\" на УМБАЛ \"Софиямед\" ООД, в стая за интензивно лечение и специални грижи за новородени, направила опит умишлено да умъртви малолетната Никол, родена на 14 април. Видеозапис от охранителна камера показа как Ковачева бие новороденото, като версията е, че детето я подлудявало с плача си.   ", "date": "2019.06.18", "title": "Съдбата на акушерката Ковачева ще се реши до 2 месеца"}
{"url": "https://www.actualno.com/starazagora/za-edinadeseti-pyt-eniovdenski-sybor-na-starozagorskite-bani-news_759953.html", "text": "    Еньовденски събор - празник на билките, слънцето и водата, ще събере любители на лечебните треви в събота, 22 юни, на Старозагорските минерални бани. От 6 до 9 часа организаторите канят гостите на събора заедно да съберат цветя за еньовски венец и да посрещнат слънчевия изгрев.      Гостите, решили да се порадват на прохладата на курортното селище, ще имат възможност да се насладят на фолклорната програма още от 9:30 часа. По обяд ще се извие еньовско хоро, а след него програмата ще продължи с фолклорни изпълнения и с представяне на музикално-танцовото съчетание „Българският дух през вековете „Ангелски криле“. В селския двор традиционно ще бъдат представени българският бит и култура. Неопитните в народните танци ще имат възможност да се включат в предвидените уроци за начинаещи.\r\nГостите ще могат още от сутринта да разгледат букетите с билки и хлебни изделия, приготвени от майсторите от читалищата в района на Старозагорските бани. Като на всеки събор ще има чаршия на занаятите и щандове за български стоки.     ", "date": "2019.06.18", "title": "За единадесети път Еньовденски събор на Старозагорските бани"}
{"url": "https://www.actualno.com/vidin/fontanyt-pred-sportnata-zala-vyv-vidin-shte-zaraboti-otnovo-news_759928.html", "text": "    Фонтанът пред Спортната зала във Видин ще бъде пуснат отново. Извършват се пробни пускове и профилактика, съобщават от общината и предупреждават родителите  да не допускат децата им да играят или преминават на територията на съоръжението, тъй като има опасност от инциденти.      До дни се очаква фонтанът да заработи в нормален ритъм.   Водното съоръжение бе изградено по проект на общината през есента 2015 година, но заради повреда досега бе пускан няколко пъти само за кратко. Сухите фонтани са съоръжения, през които може да се преминава - през летните горещи дни са истинско забавление за децата. Името „сух фонтан“ идва от това, че те нямат видимо корито, което да събира водата. Резервоарът, в който се оттича водата се намира под настилката. Когато фонтанът не работи, дъното му остава сухо. ", "date": "2019.06.18", "title": "Фонтанът пред Спортната зала във Видин ще заработи отново"}
{"url": "https://www.actualno.com/society/zarkova-djebchijstvoto-ot-koeto-si-patim-e-delo-na-dyrjavnata-administracija-news_759933.html", "text": "    Научаваме от министъра Дани Кирилов, че в правосъдното министерство той е призван да се грижи за 8000 затворници и 5000 административни служители. Забележително.      Оказва се, че правосъдните чиновници по брой настигат устремно пандизчиите, а по консумация (заплати и др.) ги надминават чувствително.   Помислете защо. Има 56 отговора на тоя въпрос. Най-безобидният е, че джебчийството от което си пати българският данъкоплатец, не е дело на джебчиийките в Сливенския затвор, нито на тия в трамвая, а е дело на държавната администрация.\r\nАнна Заркова (журналист)/    ", "date": "2019.06.18", "title": "Заркова: Джебчийството от което си патим е дело на държавната администрация"}
{"url": "https://www.actualno.com/vraza/bezplaten-transport-za-nacionalnija-folkloren-sybor-ledenika-news_759920.html", "text": "    Ако сте решили да посетите Националният фолклорен събор „Леденика“, трябва да знаете, че пътуването до ви до там е безплатно. Община Враца съобщава,че за да осигури участието на повече желаещи във фолклорния празник, с подкрепата на фирма „Боди-М-Травъл“ ,организират извозване на гражданите, без да се заплаща билет.      В съботния ден, 22 юни, автобусите от Враца до Горна лифтова станция ще тръгват от спирката на площад „Македония“ /Суми/, от 07:00 часа до 20:00 часа, на всеки кръгъл час. В обратна посока, от Горна лифтова станция до град Враца, превозните средства ще се движат от 08:00 часа до 23:00 часа, отново на всеки кръгъл час.   За първия ден на събора е организирано и извозване на пътници от Горна лифтова станция до пещера Леденика, от „Тролейбусен транспорт – Враца“ ЕООД. Автобусите на дружеството ще се движат от 07.30 часа до 22:30 часа, в двете посоки, като превозът отново е безплатен и е на всеки кръгъл час.\r\nНа 23 юни /неделя/, когато ще се проведе възстановката на Северняшката сватба, автобусите на „Боди-М-Травъл“ ще тръгват от началната спирка на площад „Македония“ /Суми/, отново от 07:00 часа, като ще извозват пътници до Горна лифтова станция на всеки кръгъл час до 12:00 часа. По маршрута Горна лифтова станция – Враца, превозните средства ще се движат от 08:00 до 18:00 часа, на кръгъл час.  Превозът от Горна лифтова станция до пещерата Леденика през втория ден от Събора ще тръгва от 07.30 часа, като ще извозва гражданите до 17:30 часа.\r\nПо традиция, в рамките на двата дни на Националния фолклорен събор, гражданите ще могат да се предвижват от Горна лифтова станция до пещерата Леденика и обратно, с двете атракционни влакчета на ОП „Спорт и туризъм“. Те ще се движат безплатно през целия ден.    ", "date": "2019.06.18", "title": "Безплатен транспорт за Националния фолклорен събор „Леденика“"}
{"url": "https://www.actualno.com/sciencelogy/whatsapp-se-srina-v-evropa-i-latinska-amerika-news_759948.html", "text": "    WhatsApp се срина и възстанови работата си след срива в няколко страни.      WhatsApp потребителите от редица държали съобщиха за възстановяването на услугите след сривът, за който докладва сайта Downdetector.   Според портала сривовете са започнали към 02:02 московско време, съобщи РИА Новости. Пикът от потребителски оплаквания за неизправности в WhatsApp е 581 жалби. В момента Downdetector не регистрира никакви оплаквания.\r\nПо-рано се съобщава, че 79% от потребителите на WhatsApp са се оплакали от проблеми с доставката и получаването на съобщения, 18% - от проблеми при установяваване на връзката.  Проблемите в работата на WhatsApp са докладвани най-масово от потребители в Испания, Великобритания, Германия и Италия, както и в Латинска Америка – в Бразилия, Перу, Колумбия и Мексико. ", "date": "2019.06.18", "title": "WhatsApp се срина в Европа и Латинска Америка"}
{"url": "https://www.actualno.com/healthy/ima-li-koj-da-ni-lekuva-mnogo-zavisi-kyde-jiveem-news_759882.html", "text": "    42,4 лекари се падат на всеки 10 000 българи по данни от края на 2018 година, съобщи Националният статистически институт.      Данните сочат, че има спад на броя на лекарите, макар и все още лек. През 2017 година на 10 000 българи е имало 42,7 лекари. Все пак има положителен аспект на новината - през 2010 година е имало едва 37 лекари на 10 000 души, обобщава в. \" \".   На основен трудов договор в лечебните и здравните заведения в страната   практикуват 29 667 лекари. И тук се запазва общата тенденция за   намаляване, като в края на 2017 година те са били 30 078.\r\nВъпросът колко лекари има твърде често зависи от отделните области. В по-големи градове като София, Пловдив, Плевен и Варна има повече лекари, защото там има и медицински университети, и университетски болници. Най-зле е положението в Кърджали.  Всъщност град номер едно по отношение на броя на лекарите е Плевен - с 62-ма лекари на 10 000 души. Втори е Пловдив (51.2), следват София-град (50.9) и Варна (50). А най-малко лекари има в областите Кърджали (едва 25.9 на 10 000 души от населението), Добрич (26.7) и Перник (28.6).\r\nИначе най-много все още са , но те продължават да намаляват. НСИ отчита, че през 2018 година има 4199 джипита, докато през 2017 година броят им е бил 4500. В София общопрактикуващите лекари вече са под 800 - 797 души.   Личните лекари са 14.2% от всички лекари. Специалистите по акушерство и гинекология и по кардиология са по 5.9% от всички, педиатрите - 5.8%, анестезиолозите - 5.6%, хирурзите - 5.3%, лекарите по нервни болести - 5%.    Зъболекарите обаче са едва 10 на всеки 10 000 българи, т.е. на всеки от тях се падат средно по 1000 пациенти. В България работят 7240 зъболекари, като 6347 от тях работят в  практики, които имат сключен договор с НЗОК. От тях 101 или 1.6%,  обслужват населението на повече от една област. Тук спадът е съществен,  като през 2017 г. денталните специалисти са били 8355.\r\nПо последни данни медицинските специалисти по здравни грижи са 46  332, спрямо 46 702 в края на 2017 г. Тогава сестрите са били 30 955, а  към края на миналата година- 30 589 сестри. Лек спад има и при  акушерките - от 3 207 до 3 155.\r\nВ България към края на 2018 г. работят 322 болници, сочат още данните.    ", "date": "2019.06.18", "title": "Има ли кой да ни лекува - много зависи къде живеем"}
{"url": "https://www.actualno.com/burgas/predlojenie-da-osvetjat-pametnicite-na-nacionalnite-geroi-v-burgas-news_759956.html", "text": "    Да бъдат осветени паметниците в морската градина, които се намират между летния театър и пантеона в Бургас. За това настоява общинският съветник Георги Дракалиев. Той ще отправи своето питане на сесията, която ще се проведе на 25 юни.       разговаря с Георги Дракалиев, за да научи още по предложението: „Убеден съм, че моето предложение ще бъде прието, защото то е в полза на всички. Отговор от общинската администрация очаквам на заседанието на общинския съвет в края на този месец. Няма причина част от паметниците в Морската градина да бъдат осветени, а останалата част от тях да тънат в тъмнина и то при положение, че там има бюст-паметници на големи национални герои като Петко Воевода, Георги Кондолов, Михаил Герджиков, Тодор Александров и други. Получава се така, че в южната част на парка, има паметници на партизани, чиито имена нищо не говорят на бургазлии. Тях сме ги осветили, а паметниците на други национални герои - не. Да зарадваме бургазлии и гости с хубаво художествено осветление, за това настоявам“.    Много от паметниците в морската градина през времето са имали нужда от почистване и най-общо освежаване. По този въпрос Георги Дракалиев смята, че това е работа на общината. Той се гордее с факта, че ВМРО-Бургас почиства паметника на Тодор Александров. Преди 15 години той е поставен от организацията и нейните представители се грижат за него.   ", "date": "2019.06.18", "title": "Предложение: Да осветят паметниците на националните герои в Бургас"}
{"url": "https://www.actualno.com/business/seriozen-rastej-na-zaplatite-no-oshte-dalech-ot-evropejskata-istina-news_759880.html", "text": "    През първите три месеца на тази година България е на второ място по растеж на заплатите в ЕС, веднага след Румъния. У нас заплатите на час са се увеличили с 12,9%, докато при румънците увеличението е 16,3% на час, сочат на , цитирани от в. \" \".      Иначе интересен факт е, че в Германия заплатата се увеличава само с 2,5% на час, докато в Гърция има спад - 0,2% на час. Но като абсолютна стойност нещата все още са несъизмерими. В края на 2018 година на час заплащането в България е едва 5,4 евро, което е най-ниското в ЕС, а в Румъния е 6,9 евро. Средното ниво в ЕС пък е 27,4 евро за 2018 година.   В \"разходи за труд\"  Европейската статистическа служба отчита заплатите, но и много други директни разходи, които предприятията правят за персонала си. Тук влизат пенсионните и здравните осигуровки, вноските за фонд \"Безработица\", кеш разходите за храна, гориво, служебни коли, добавките за извънреден труд и за работа по време на празници и др. В данните на Евростат за България прави впечатление, че  т.нар. \"други разходи\" са пораснали повече от разноските за заплатите. Увеличението на заплатите е 12.7%, а на другите разноски - с 13.8%. Евростатистиката не дава обяснения за това различие, но най-вероятно разходите на някои фирми у нас са се покачили заради вдигането на максималния осигурителен доход, което означава по-големи осигурителни вноски.\r\nИнформацията на Евростат разкрива още, че разходите на работодателите растат с различно темпо в отделните икономически сектори. В промишлеността например увеличението е с 11.7%, докато в строителството е по-слабо - с 8.4%. Рекордът е в сферата на услугите, където заплатите и другите разноски на предприятията за работниците и служителите са се покачили с 13.1% за година. Като цяло българската икономика вече доста тримесечия едва постига 3-3.5% ръст. Заплатите се повишават много по-бързо и от производителността на труда. Основната причина за скоростното покачване на заплащането е, че фирмите все по-трудно си намират хора за работа.  Във всеки доклад на Европейската комисия напоследък се посочва, че дефицитът на кадри и бързото увеличение на цената на труда не са здравословни за българската икономика. \"Пазарът на труда се затяга. Съвсем ясно е, че в някои сфери има недостиг на работна ръка. Естествено това води до натиск върху заплатите, които работодателите трябва да повишават\", коментира неотдавна Бенжамин Анжел от Генерална дирекция  \"Икономически и финансови въпроси\" в ЕК.\r\nСъщевременно безработицата е паднала до рекордните 5.3%, обяви Агенцията по заетостта. Това е най-ниската стойност, откакто е създадена агенцията.    ", "date": "2019.06.18", "title": "Сериозен растеж на заплатите, но още далеч от европейската истина"}
{"url": "https://www.actualno.com/europe/po-nov-zakon-dvojno-po-tejki-nakazanija-za-pijani-shofiori-v-rusija-news_759848.html", "text": "    Президентът на Русия Владимир Путин подписа закон, предвиждащ по-тежки наказания за пияните шофьори, предизвикали катастрофи, предаде БГНЕС.      Законът предвижда увеличаване на максималната присъда, ако при катастрофата има пострадали с тежки телесни повреди. Максималният срок се увеличава от 4 на 7 години затвор.   Увеличава се и максималното наказание, ако в предизвиканата от пиян шофьор катастрофа е загинал човек. В момента законът предвижда от 4 до 9 години затвор. Новите срокове са от 8 до 15 години.\r\nПо-тежки стават и наказанията ако в предизвиканата от пиян шофьор катастрофа са загинали двама или повече души. Сроковете в тези случаи се увеличават от сегашните 4 до 9 години затвор на 8 до 15 години.  Законът не е насочен само срещу шофьорите на автомобили, камиони и автобуси. Предвиждат се по-тежки наказания и за водачи в железопътния, морския, речния и въздушния транспорт, които са употребили алкохол. Русия е държавата в Европа с най-висока смъртност при автомобилни катастрофи . Около 20 хиляди души годишно загиват по пътищата на страната, което прави 18 смъртни случая на 100 000 души население. За сравнение, в държавите с най-ниска смъртност при ПТП в Европа, Норвегия и Швейцария, загиват само 2,7 души на 100 000 население. При 23% от фаталните случаи в Русия се касае за употреба на алкохол.    ", "date": "2019.06.18", "title": "По нов закон: Двойно по-тежки наказания за пияни шофьори в Русия"}
{"url": "https://www.actualno.com/books/bregyt-na-tymnata-voda-news_759687.html", "text": "    Внушителното творчество на световноизвестната писателка Нора Робъртс надвишава 215 романа. Нейни заглавия присъстват постоянно в класацията на „Ню Йорк Таймс“ за бестселъри и често я оглавяват. Робъртс е първият автор, намерил своето почетно място в Американската асоциация на авторите на романтични четива.      Неочакваните обрати, любовната страст и енергичното действие превръщат всеки нейн роман в тотален хит.   Да се изправиш пред спомените от миналото понякога е по-опасно от очакваното.\r\nТори не е като останалите деца. Понякога вижда разни неща, друг път усеща какво ще се случи. Затова баща й се опитва да „изгони дявола“ от нея с шамари и кожен колан. Една вечер, лежейки пребита в леглото си, Тори просто знае, че нещо ужасно се е случило на най-добрата й приятелка – Хоуп.  Години по-късно Тори се завръща в родния си град, за да се изправи пред спомените от детството. Тя е твърдо решена да отвори стилен магазин за ръчно изработени вещи за дома. Въпреки прекомерното любопитство и враждебността на своите съседи, част от които я обвиняват за все още неразкритото убийство на Хоуп. Затова и младата жена е изненадана от дружелюбното отношение и нескрития интерес на Кейд – брата на мъртвата й приятелка.\r\nДа живее толкова близо до спомените от преживяното ще бъде по-трудно и опасно, отколкото Тори е очаквала. Защото убиецът на Хоуп е все още на свобода и е набелязал следващата си жертва.    ", "date": "2019.06.18", "title": "Брегът на тъмната вода"}
{"url": "https://www.actualno.com/asia/68-po-rihter-razlulja-japonija-news_760133.html", "text": "    Земетресение с магнитуд 6,8 събуди източното крайбрежие на Япония, съобщи Американската служба за геоложки проучвания.      Епицентърът на труса е на 85 километра североизточно от град Ниигата, информира Спутник.   Има предупреждение за цунами. ", "date": "2019.06.18", "title": "6,8 по Рихтер разлюля Япония "}
{"url": "https://www.actualno.com/asia/v-turcija-zapochvat-novi-aresti-za-vryzki-s-gulen-news_759955.html", "text": "    Турските власти решиха да задържат още 128 заподозрени във връзка с участие в организацията на ислямския проповедник Фетхуллах Гюлен, съобщава Анадолската агенция, цитирана от БГНЕС.      Турската прокуратура издаде заповеди за арест на 128 души, сред които 48 активни военнослужещи, заподозрени в връзки \"ФЕТО\".   Отбелязва се, че заповедите са издадени от прокурорите на провинциите Измир и Коня като част от разследването на тайната мрежа на организацията в турските въоръжени сили.\r\nТурските власти обвиняват Гюлен, че той и приближените му са участвали в опит за преврат през юли 2016 година. Тогава в Турция бяха арестувани повече от 50 000 души, а над 160 000 държавни служители, включително военни, бяха уволнени или отстранени от работа. Самият Гюлен, който се намира в Съединените щати, осъди преврата и отхвърли обвиненията.  В Турция племенникът на Гюлен трябва да лежи в затвора за 7,5 години. ", "date": "2019.06.18", "title": "В Турция започват нови арести за връзки с Гюлен"}
{"url": "https://www.actualno.com/america/sasht-zasilva-voennoto-si-prisystvie-v-blizkija-iztok-news_759869.html", "text": "    Съединените щати ще изпратят още 1000 войници в Близкия Изток, заради повишеното напрежение с Иран, предаде БГНЕС.      Американският секретар по отбраната на САЩ Патрик Шанахан каза, че войниците заминават \"със защитна цел, за да отговорят на заплахите по въздух, суша и вода в Близкия Изток\".   \"Съединените щати не търсят конфликт с Иран\", се казва още в изявлението на Шанахан, който уточнява, че новите 1000 войници ще \"осигурят сигурността и благосъстоянието на нашия военен персонал, работещ в региона в защита на националните интереси.\"\r\nОпасенията от възможен конфликт между САЩ и Иран се засилиха след в близост до основните морски пътища за превозване на суровината от Персийския залив.  Поредният повод за противопоставяне идва повече от година, след като президента на САЩ Доналд Тръмп обяви едностранното оттегляне на страната му от сделката с Иран за ядрената програма на Ислямската република (СВПД).\r\nВ понеделник Иран обяви, че съвсем скоро ще премине границата от складирани количества на обогатен уран, които са предвидени в сделката. Това изявление беше наречено от представителя на САЩ в Съвета за сигурност на ООН \"ядрено изнудване\". Сделката от 2015 г. предвижда ограничение за Иран от 300 килограма уран, обогатен до 3,67 процента.    ", "date": "2019.06.18", "title": "САЩ засилва военното си присъствие в Близкия изток"}
{"url": "https://www.actualno.com/sofia/v-kv-voenna-rampa-se-nalaga-spirane-na-vodopodavaneto-news_759553.html", "text": "    „Софийска вода” временно ще прекъсне водоснабдяването в някои части на столицата на 18 юни. Това съобщиха от пресцентъра на дружеството.      Във връзка с изпълнение на инвестиционен проект за подмяна на уличен водопровод на ул. „Сергей Румянцев“ в кв. „Военна рампа“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Сергей Румянцев“ от ул. „Свободна“ до бул. „Илиянско шосе“; бул. „Илиянско шосе“ от ул. „Сергей Румянцев“ до ж.п. прелеза преди кв. „Илиянци\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Илиянско шосе“ ъгъла с ул.“Сергей Румянцев“. След възстановяване на водоснабдяването е възможно временно повишаване мътността на водата. След реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги.   Във връзка с подмяна на спирателен кран на ул. „Цар Симеон“ в центъра на града се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Цар Симеон“ от ул. „Г. С. Раковски“ до ул. „Сердика“; ул. „Сердика“ от ул. „Цар Симеон“ до ул. „Искър“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ №43.  Във връзка с реконструкция на уличен водопровод на ул. „Хотнишки водопад“ във вилна зона „Малинова долина“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Хотнишки водопад“, ул. „Душанци“, ул. „Йовковци“, ул. „Плитвишки езера“ и ул. „Черна река“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хотнишки водопад“ ъгъла с ул. „Душанци“.\r\nВъв връзка с диагностика на уличен водопровод на ул. „Гургулят“ в гр. Банкя се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Гургулят“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Теменуга“ ъгъла с ул. „Гургулят“.   Във връзка с подмяна на сградно водопроводно отклонение на ул. „Мими Балканска“ в кв. „Христо Ботев“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. 512. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 512 №23.    Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. ", "date": "2019.06.18", "title": "В кв. \"Военна рампа\" се налага спиране на водоподаването"}
{"url": "https://www.actualno.com/america/poreden-na-pryv-pogled-neobjasnim-smyrten-sluchaj-s-amerikanec-v-dominikana-news_759889.html", "text": "    Пореден американски турист намери смъртта си в Доминиканската република, предаде БГНЕС, позовавайки се на Euronews.      55-годишният Джоузеф Алън стана поне деветия американец, който загива или е убит по време на посещение в малката карибска страна.   Алън бил открит мъртъв в хотелската си стая в курорта Тера Линда в град Сосуа, където бил да празнува рожден ден на приятел. Сестрата на мъжа казва пред американски медии, че семейството не получава отговори на въпросите за смъртта на му.\r\nДжоузеф Алън влезе в . 53-годишната Лейла Кокс, лаборант в електромагнитен резонанс от Ню Йорк, почина на 11 юни в доминиканския курорт Пунта Кана, само 24 часа след като празнувала рождения си ден, обяви синът ѝ, който не може да разбере причините за смъртта.  В същия курорт, на следващия ден, 12 юни, починал 67-годишният Робърт Уолъс. Неговото семейство не иска да коментира и не е ясно какво е причинило смъртта на възрастния мъж.\r\nПрез май смъртта си в курорти в Доминиканската република намериха Миранда Шоп-Уърнър и двойката Натаниъл Холмс и Синтия Дей. Тримата починали в рамките на пет дни в курорт в град Ла Романа. Холмс и Дей били открити мъртви в хотелската им стая, като в белите им дробове имало течност. ФБР, което разследва трите случая от месец май, обяви, че токсикологичните изследвания могат да отнемат до един месец. Тези смъртни случаи се прибавят към смъртта на 78-годишния Джери Къран, който починал през януари в Пунта Кана, само ден след като се настанил в хотела си. В неговия случай властите в Доминиканската република твърдят, че става дума за естествена смърт.   Поне още двама американци - Ивет Спорт и Дейвид Харисън, намериха смъртта си в доминикански курорти през 2018 година.    Посланикът на САЩ в Доминиканската република каза, е сигурността на американците в страната остава \"с най-висок приоритет\". \"Тези инциденти са трагични и изказваме най-дълбоки съчувствия на лично засегнатите\", каза Робин Бърнстийн. ", "date": "2019.06.18", "title": "Пореден на пръв поглед необясним смъртен случай с американец в Доминикана"}
{"url": "https://www.actualno.com/america/kmet-se-izvini-na-chernokoji-zaradi-policejski-dejstvija-news_759877.html", "text": "    Кметицата на американския град Финикс се извини на чернокожо семейство, което беше заплашено с пистолети от полицаи, предаде БГНЕС.      Служителите на реда реагирали на сигнал за кражба в магазин. Видеозапис показа как те вадят пистолети и крещят на семейството да слязат от колата си. Пистолетите остават насочени към цивилните, въпреки че те видимо не показват да са заплаха за полицаите.   Семейството твърди, че дори не са разбрали, че 4-годишната им дъщеря е взела кукла на стойност едва 1 долар, докато напускали магазина.\r\nКметицата Кейт Галего написа в обръщение, че на полицаите е било \"напълно неуместно и очевидно непрофесионално\". \"Няма вариант, при които такива действия дори да се приближават до приемливото. Самата аз съм майка и да видя тези деца, поставени в такава ужасна ситуация е повече от разстройващо\", написа още Галего.  Кметицата каза, че градът ускорява процеса по въвеждането на камери, които полицаите да носят прикрепени към тялото.\r\nПо-късно ще има и среща по темата за заплашеното семейство между различни общности в града.   Родителите на заплашените деца казаха, че ще съдят град Финикс за 10 милиона долара. Рап легендата Джей Зи обеща да покрие разходите им за адвокат.     ", "date": "2019.06.18", "title": "Кмет се извини на чернокожи заради полицейски действия"}
{"url": "https://www.actualno.com/politics/danail-kirilov-obvini-chinovnicite-za-partijnite-subsidii-zashtiti-i-statuta-na-cacarov-news_759894.html", "text": "     Понеже моделът на получаване на субсидии повече от 10 години е бил такъв, то сигурно е останало убеждение в служителите как да се изчислява размерът на субсидиите . Въпросът е дали това е математическа грешка или не. Така правосъдният министър Данаил Кирилов коментира ситуацията с партийните субсидии и даването по 13,23 лева на действителен глас вместо 11 лева на глас.      Същевременно Кирилов призова БСП да внимава с оставките, защото социалистите били много назад по въпроса. Той направи коментара заради искането на Столетницата финансовият министър Владислав Горанов да подаде оставка.   По въпроса с партийните субсидии, Кирилов отговори на bTV, че от ГЕРБ били припознали волята на избирателя от референдума, организиран от \"Шоуто на Слави\". Кирилов каза, че веднъж вече ГЕРБ внесли предложение за 1 лев и мажоритарни избори, но никой не ги бил подкрепил. Според него трябва да е ясно дали държавата има ангажимент към партиите или всяка партия ще се спасява сама, като във всеки вариант има предимства и недостатъци. Който и да е модел ще бъде критикуван – когато предварителната нагласа е негативна, ще има критики, обобщи правосъдният министър. Контролът в съдебната власт   Попитан директно дали зад на НПК и Закона за съдебната власт не стои желание да бъде отстранен от поста му председателят на Върховния касационен съд (ВКС) Лозан Панов, Кирилов отрече. А на въпрос кой по-нископоставен прокурор ще разследва главния държавен обвинител – в случая Сотир Цацаров, отговорът беше: \"А кой съдия във ВКС ще осъди председателя?\". Кирилов обаче пропусна да каже, че делата в съда се решават от съдебен състав, т.е. не съдия, че има няколко инстанции, докато при разследването на прокуратурата нещата са строго йерархични. Той не коментира и, че за прокуратурата ни от края на 2016 година визира промяна по отношение предимно на главния прокурор. Избор на главен прокурор    Въпросът за политическата квота във ВСС е решен на конституционно ниво, твърдо каза Кирилов, коментирайки тезата на председателя на ВКС Лозан Панов, че политическите назначения в най-висшия орган на съдебната власт са прекалено много и влияят прекалено силно.    Правосъдният министър обяви и, че няма да предлага главен прокурор, защото ще има моментални критики за намеса и политическо влияние. Ако процедурата по избора обаче тръгнела да се изкривява, Кирилов си оставял вратата за предложение отворена. Той добави и, че по медиите е излязло името на бившия евродепутат Емил Радев (номер 8 в евролистата на ГЕРБ) за кандидат за бивш прокурор и че Радев не е бил обсъждан. Според Кирилов, някой предварително вади име, за да бъде то изключено.\r\nКирилов призова и всяка институция да бъде сдържана по въпроса с избор на главен прокурор, защото процедурата имала ясно, гъвкави критерии и няма нужда от промяна. Надявам се президентът да търси и установява доверие, а не да го подрива, каза още министърът във връзка с консултациите при президента за избора на главен прокурор. ", "date": "2019.06.18", "title": "Данаил Кирилов обвини чиновниците за партийните субсидии, защити и статута на Цацаров"}
{"url": "https://www.actualno.com/society/spor-shto-e-to-turbulencija-i-trjabva-li-stuardesi-da-raznasjat-goreshti-napitki-pri-takava-news_759888.html", "text": "    Зоните с турбуленция не се появяват просто така. Самолетите, които летят, се следят от ръководителите на полета на земята, които водят постоянна статистика, особено при буреносни фронтове. Това заяви авиоекспертът Борис Ангелов, който уточни, че самолети може да се отклонят и с повече от 100 километра.      Ангелов коментира вчерашния случай с от Прищина до Базел, когато пътници пострадаха заради силна турбуленция. Той добави, че може екипажът да не е получил достатъчно добра информация, защото маршрутът не е много популярен. А компанията, изпълняваща полета, е българска.   Авиоекспертът беше категоричен, че не може т.нар. \"дупки\", предизвикващи турбуленция, да се появят внезапно и да изчезнат след това. Самолетите имат много хубави радари – цялата отговорност при заобикалянето на бурята се поема от командира, добави Ангелов, който уточни, че заради напредъка на технологията ръководителите на полета от земята вече нямат такава роля в отклоняването на полета при нужда - решава командирът на полета.\r\nСъщевременно собственикът на компанията Валтер Колев коментира пред Нова телевизия, че не може човек, който е от авиацията, да говори \"такива глупости\", визирайки думите на Ангелов, но без да посочи директно какво има предвид извън това, че РВД не управлява полета. Ангелов изрично уточни, че наземният контрол е правел това преди години, когато не е имало толкова развити прибори. Освен това, турбуленция можело да се появи при низходящи и възходящи потоци, които се появявали внезапно. В зоната на полета имало много слаба турбуленция по предварителна оценка, по думите на Колев.  Колев добави и, че по време на полет пасажерите трябва да със закопчани колани. Той не коментира и твърдения в социалните мрежи, че има пострадали от горещи напитки, разнасяни от стюардесите в този момент . Имало обаче паднала количка, имало пътник с ударена вежда - жена в тоалетната. \"И в кола можеш да си удариш главата\", каза пред Нова телевизия Колев. А командирът на полета бил направил проверка на здравословното състояние на пасажерите.\r\nВалтер Колев твърди и, че някои пасажери питали има ли застраховка на самолета и след това са тръгнали да търсят лекари и медицински лица. ", "date": "2019.06.18", "title": "Спор що е то турбуленция и трябва ли стюардеси да разнасят горещи напитки при такава?"}
{"url": "https://www.actualno.com/chronicles/vyv-francija-e-osnovano-frensko-psihoanalitichno-obshtestvo-news_759667.html", "text": "    Френското психоаналитично общество (ФПО) е френско психоаналитично професионално тяло създадено през 1953 г. като един от основателите е Жак Лакан.      В началото на 50-те е време на нарастващи разногласия вътре в Парижкото психоаналитично общество, което е член на Международната психоаналитична асоциация. Спорът се центрира около президента Саха Нахт и вицепрезидента Лакан и фокусната точка на Лакановата практика на \"кратки сесии\". През януари 1953 г. Лакан става президент на организацията, но през юни същата година след продължаващи разногласия и вот на недоверие петима членове напускат обществото. Една от причините за такъв ход са с целта да лишат новата група от членство в МПА. Тези петима са Лакан, Долто, Лагаш, Фав-Бутоние и Ревершон-Жув. Те формират нова група Френско психоаналитично общество и търсят присъединяване към МПА.   По-късно Лакан напуска обществото и създава своя собствена школа наречена École Freudienne de Paris през юни 1964 г. ", "date": "2019.06.18", "title": "Във Франция е основано Френско психоаналитично общество"}
{"url": "https://www.actualno.com/help/majka-moli-da-pomognem-na-bolnija-j-sin-da-jivee-news_759977.html", "text": "    Маргарита Маринова от Павликени е майка, бореща се със сериозното заболяване на нейния син Александър.      Сашко е младо момче, само на 17 години, но през 2017 години чува дежката диагноза Рецидивираща и постоянна хематурия- дифузен мезангиопролиферативен гломерулонефрит- заболяване, при което имунната система напада собствени клетки на бъбрека. Семейството на Сашко е принудено да потърси помощ в Турция, където лекари от болницата Memorial Sisli Hospital предлагат по-добра прогноза. Сумата, обаче, е и много висока. Началната сена е 12 000 лв за 6-месечно лечение. Към настоящия момент, след терапия, Александър се чувства по-добре, но всеки ден е различен, лечението продължава и неговата майка моли за помощ. Всеки месец са наобходими по 3000лв. за вливки с Ендоксан. Всеки, който има желание и възможност да помогне на семейството на Александър, може да се включи във Фейсбук групата: и да го направи!   ", "date": "2019.06.18", "title": "Майка моли да помогнем на болния й син да живее"}
{"url": "https://www.actualno.com/basketball/panika-sled-strelba-v-blizost-do-shampionskija-parad-na-toronto-raptyrs-news_759868.html", "text": "    Инцидент помрачи шампионският парад на Торонто Раптърс по улиците на най-големия град в Канада, предаде БГНЕС.      Двама души бяха простреляни, а хиляди бягаха панически, след като двама откриха стрелба в съседна на парада улица. Стрелците са задържани, а раните на пострадалите са тежки, но и двамата са без опасност за живота.\r\nИзстрелите прозвучаха в непосредствена близост до площад Нейтън Филипс, където завърши парада на шампионите от НБА Торонто Раптърс. Много от хората на площада чуха изстрелите и започнаха панически да бягат. Не се съобщава за пострадали.   Въпреки инцидента, министър-председателят на Канада дойде на площада, за да поздрави Раптърс с историческата, първа титла на НБА за канадски отбор.  Общо 2 милиона души излязоха по улиците на града, за да проследят двуетажния автобус, върху който играчи и треньори показваха трофея.\r\nВ началото на сезона Торонто Раптърс не бяха считани за основен фаворит за титлата. Изненадващата им победа предизвика огромен ентусиазъм в цяла Канада. Десетки градове инсталираха големи екрани, пред които се събираха фенове, понякога живеещи на хиляди километри от Торонто - за да гледат мачовете на отбора.\r\nЗа най-големият град в Канада, това е първи трофей от някой от професионалните му отбори от цели 26 години. За последно титла донесе бейзболния Торонто Блу Джейс през 1993 г. Любимият хокеен отбор в града, Торонто Мейпъл Лийфс, не е ставал шампион от 52 години.     ", "date": "2019.06.18", "title": "Паника след стрелба в близост до шампионския парад на Торонто Раптърс"}
{"url": "https://www.actualno.com/society/novini-ili-novini-kartinata-na-pechata-za-18-uni-news_759860.html", "text": "    Редакционният екип на представя кратък преглед на печата от днешния 18 юни.       Бензиностанциите си извоюваха отсрочка за касовите апарати, пише вестникът. Финансовото министерство отложи с няколко месеца пореден срок в прословутата Наредба 18 за касовите апарати. Този път отсрочката е за бензиностанциите. Те трябваше до края на юни да подменят електронните си системи с фискална памет (EСФП) и касовите си апарати според новите изисквания на НАП, така че да бъде премахната възможността за манипулиране на оборота. Новият срок е 31 юли, но бензиностанциите, които са сключили договори с разработчици за нови ЕСФП след 1 април, могат да ги внедрят до 30 септември. Според бранша това са по-голямата част от търговците на горива.   Медията се спира на международна новина за . По-конкретно в публикацията се разглежда позицията на организацията, към която принадлежеше той, а именно \"Мюсюлмански братя\". Според тях смъртта на бившия президент на Египет  си е \"чисто убийство\" и призовават египтяните да отидат на погребението му, както и да се съберат пред посолствата на Египет по света. Морси, който бе пратен в затвора, след като бе свален от власт от военните, припадна по време на днешния съдебен процес срещу него и малко след това почина, съобщи египетската прокуратура. Румъния ни изпревари при , информира медията. През първото тримесечие на 2019 г. разходите на фирмите за един час работа в Румъния са нараснали с 16,3% на годишна база. България е на второ място с увеличение на разходите за труд с 12,9%, обявиха от Евростат. Заплатите в Румъния са по-високи отколкото в България, но сега се оказва че и нарастват по-бързо. Сериозно се увеличават разходите за труд и в Словакия (+8,7%), Латвия (+8,5%) и Словения (+8%). Въпреки че заплатите у нас са ниски, няма много свободни работни места, става ясно от данните на Евростат.     Основна тема във вестника е поскъпването на брашното с 20% спрямо миналия юни. Масовото брашно тип ”500” на борсите в страната през миналата седмица се предлагаше с 20% или 16 ст. по-скъпо, отколкото в средата на юни 2018 г. Тогава то вървеше на едро средно по 0,81 лв. за пакет от килограм, а на 14 юни е отчетено ниво от 0,97 лв., сочат данни от сайта на Държавната комисия по стоковите борси и тържищата (ДКСБТ).При друг хранителен продукт – захарта, спрямо средата на юни 2018 също има немалко поскъпване от почти 13 на сто или от 1,08 на 1,22 лв./кг. В последните 5 работни дни най-скъпа захар на едро по 1,60 лв. за кило се продаваше в най-бедния район на страната – Монтана, или двойно по-скъпо, отколкото в Бургас, където бе отчетена най-ниска борсова цена от 0,80 лв./кг. ", "date": "2019.06.18", "title": "Новини или Novini - картината на печата за 18 юни"}
{"url": "https://www.actualno.com/business/brashnoto-s-celi-20-po-skypo-ot-minalija-uni-news_759862.html", "text": "    Масовото брашно тип ”500” на борсите в страната през миналата седмица се предлагаше с 20% или 16 ст. по-скъпо, отколкото в средата на юни 2018 г.      Тогава то вървеше на едро средно по 0,81 лв. за пакет от килограм, а на 14 юни е отчетено ниво от 0,97 лв., сочат данни от сайта на Държавната комисия по стоковите борси и тържищата (ДКСБТ), .\r\nПрез миналата седмица брашното бе най-евтино в Бургас, където можеше да се купи на цени от 60 до 80 ст. за кило, а най-скъпо - в София, с разлика от 0,94 до 1,30 лв./кг.\r\nПод 70 ст. килограм брашно тип „500” можеше да се достави от борсите в областите Пловдив (0,65 лв.) и Враца (0,62-0,66 лв./кг). Цени над левче бяха регистрирани в Благоевград (1,28 лв./кг) и Смолян (1,20 лв./кг).  При друг хранителен продукт – захарта, спрямо средата на юни 2018 също има немалко поскъпване от почти 13 на сто или от 1,08 на 1,22 лв./кг. В последните 5 работни дни най-скъпа захар на едро по 1,60 лв. за кило се продаваше в най-бедния район на страната – Монтана, или двойно по-скъпо, отколкото в Бургас, където бе отчетена най-ниска борсова цена от 0,80 лв./кг. Максималната за района на Южното Черноморие бе 1,10 лв.\r\nВ София захарта на едро вървеше от 1,20 до 1,40 лв./кг. Минимална цена под левче за килограм захар бе отчетена през миналата седмица в Сливен, където продажбите са били в рамките от 0,90 до 1,25 лв./кг, сочи още статистиката на ДКСБТ.\r\nВ периода от 10 до 14 юни най-ниската цена на литър олио бе отчетена в Хасково.  Там слънчогледовото масло варираше в тесни граници от 1,60 до 1,65 лв./л. Максималната цена на едро от 2,40 лв. бе регистрирана в София, но в столицата минималната бе 1,85 лв./л.       На границата от 2 кинта и нагоре средни цени на олиото имаше и още и на тържищата в Добрич, Стара Загора и Кърджали - по 2,05 лв./л, Пловдив - 2,10 лв./л, и Русе - 2,00 лв./л. В средата на юни средната цена на олиото на едро е 1,95 лв./л, което е само с 3 ст. повече, отколкото по същото време на миналата година.\r\nНе така стоят нещата при пилешките бутчета, където средните цени на борсите са с 47 ст. на килограм по-високи - 2,55 лв./кг в средата на юни 2018-та срещу 3,02 лв./кг през миналата седмица. С почти толкова е поскъпването на годишна база и при малотрайните колбаси и шунката от 4,55 на 5 лв./кг.\r\nКаймата смес, която се смята за масов продукт пък сега е с 33 ст. по-скъпа и средната й цена в последните 5 работни дни достигна 4,94 лв./кг. През миналата седмица каймата бе най-евтина на едро във Варна - от 3,80 до 4,80 лв. за кило.\r\nМаксималната цена от 6,20 лв. бе отчетена в София. Долната граница в столицата бе на ниво от 5,20 лв./кг. Средни цени от над 5 кинта за кило кайма смес бе отчетена още в Плевен и Силистра - по 5,30 лв., Стара Загора - 5,40 лв., Пловдив - 5,60 лв., и Ямбол - 5,60 лв. ", "date": "2019.06.18", "title": "Брашното с цели 20% по-скъпо от миналия юни"}
{"url": "https://www.actualno.com/asia/jegata-v-indija-ubi-desetki-hora-news_759861.html", "text": "    Десетки хора станаха жертва на непосилните жеги в Индия. Най-малко 28 души са починали от топлинен удар само в град Гая в щат Бихар. Освен това болниците са пълни с хора, страдащи от обезводняване и изтощение, предаде БГНЕС.      Властите в Бихар разпоредиха училищата да останат затворени до 22 юни, защото се очаква жегите да продължат.   От началото на годината от жеги са починали поне 36 души. В столицата Делхи измериха температурен рекорд от 48 градуса по Целзий. Още по-горещо беше в град Чуру в щат Раджастан, където отчетоха 51 градуса.\r\nВ Индия е нормално лятото да е горещо и сухо, но тази година много райони страдат от липса на вода, защото през сезона на мусоните паднаха по-малко валежи от обичайното.   ", "date": "2019.06.18", "title": "Жегата в Индия уби десетки хора"}
{"url": "https://www.actualno.com/crime/sydyt-sys-zasedanie-po-delata-na-emilija-kovacheva-i-joan-matev-news_759875.html", "text": "    Софийският апелативен съд (САС) ще заседава днес, 18 юни, по делото срещу акушерката Емилия Ковачева, предаде БГНЕС.      Ковачева е подсъдима за опит за убийство на новородено и на първа инстанция, т.е. Софийският градски съд, беше осъдена на 18 години затвор. На предстоящото заседание в САС се чакат пледоарии.   През декември 2015 година Емилия Ковачева беше обвинена, че месеци по-рано – на 18 април, в отделението \"Неонатология\" на УМБАЛ \"Софиямед\" ООД, в стая за интензивно лечение и специални грижи за новородени, направила опит умишлено да умъртви малолетната Никол, родена на 14 април. Видеозапис от охранителна камера показа как Ковачева бие новороденото, като версията е, че детето я подлудявало с плача си.\r\nСъщевременно Софийски градски съд (СГС) ще заседава и по делото срещу Йоан Матев за убийството в Борисовата градина. Матев е съден за убийството на непълнолетния Георги. Тежкият инцидент стана на 2 юни 2015 година.  През ноември 2017 година Софийска градска прокуратура (СГП) внесе обвинителен акт срещу Йоан Матев. Той беше обвинен, че на 2 юни 2015 година в 11:43 часа в град София, в парк Борисова градина, като непълнолетен, но като е могъл да разбира свойството и значението на деянието и да ръководи постъпките си, умишлено е умъртвил непълнолетния Георги като му нанесъл един удар с нож. Оръжието на престъплението е намерено в близост до местопроизшествието. Матев избягал и изцяло променил външния си вид, навиците си и социалните си контакти.\r\nПрез април 2018 година родителите на жертвата се появиха за първи път в съдебната зала. На процеса присъства и майката на обвиняемия Йоан.   При едно от заседанията адвокатите на Йоан поискаха делото да се прекрати и процесът да бъде засекретен. Искането беше отхвърлено.     ", "date": "2019.06.18", "title": "Съдът със заседание по делата на Емилия Ковачева и Йоан Матев"}
{"url": "https://www.actualno.com/asia/zaginalite-sled-silnoto-zemetresenie-v-kitaj-stavat-vse-poveche-news_759873.html", "text": "    Увеличава се броя на загиналите и пострадалите в земетресението в китайската провинция Съчуан. Потвърдена е смъртта на 11 души, а най-малко 122-ма са ранени, предаде БГНЕС.      Земетресението с магнитуд 6 разтърси Югозападен Китай вчера, около 18 часа българско време. Най-мощният вторичен трус беше с магнитуд 5,1.   Стотици пожарникари, подпомагани от други служители и доброволци провеждат издирвателно-спасителна операция в най-силно засегнатия район.\r\nЦентралната власт в Пекин обяви, че са изпратени палатки, дрехи, храна и лекарства към Съчуан.   ", "date": "2019.06.18", "title": "Загиналите след силното земетресение в Китай стават все повече"}
{"url": "https://www.actualno.com/europe/desetki-evrodeputati-poiskaha-ot-ep-da-garantira-che-puchdemon-shte-stane-evrodeputat-news_759858.html", "text": "    76 евродепутати поискаха от ръководството на Европейския парламент да защити трима каталунски сепаратисти, на вота в края на май.      В писмото, под което стоят подписите на 76 депутати от различни партии в  Европарламента се казва: \"Очевидно е, че има намерения да бъдат  възпрепятствани тези народни представители да получат правата и  свободите, предвидени за всеки евродепутат, като същевременно се избягва  дебат в Европейския парламент, който може да постави под въпрос  съдебното дело срещу каталунски политици и обществени фигури.\"   Испания блокира получаването на акредитациите на тримата, сред които личат имената на бившия каталунски премиер Карлес Пучдемон и заместника му Ориол Жункерас, което не им дава възможност да заемат постовете си на евродепутати и да се възползват от имунитета, който носят постовете.\r\nЖункерас в момента е арестуван и съден по голямото дело за държавна измяна срещу политици, опитали да обявят едностранно независимост на Каталуния. Освен него и Пучдемон, избран е и Тони Комин, който както Пучдемон избяга в чужбина, за да не бъде арестуван. Те не могат да отидат в Мадрид, за да получат акредитациите си като евродепутати, защото в Испания ще бъдат задържани.   ", "date": "2019.06.18", "title": "Десетки евродепутати поискаха от ЕП да гарантира, че Пучдемон ще стане евродепутат"}
{"url": "https://www.actualno.com/america/v-sasht-ne-mogat-da-reshat-mejdu-religioznite-prava-i-pravata-na-homoseksualnite-news_759864.html", "text": "    Нов сблъсък на тема правата на хомосексуалните и религиозните свободи приковава вниманието на медиите и обществото в САЩ, коментира Reuters.      Върховният съд на САЩ върна на по-долна инстанция дело, завършило с глоба за сладкари, които поради религиозни убеждения отказали да направят торта за сватбата на две лесбийки, предаде БГНЕС.   Реално Върховният съд избегна да вземе решение и да разпространи писмено становище по темата, която е много чувствителна за милиони американци. Вместо това върховните съдии само върнаха делото на съд в Орегон с препоръката да преразгледа решението си от 2017 г. да глоби Мелиса и Арън Клийн със 135 хиляди долара, защото отказали да направят в семейната сладкарница торта за сватбата на Рейчъл и Лоръл Боуман-Крайър. Нищо не пречи на съда в Орегон да вземе същото решение отново, тъй като връщането на делото от Върховния съд не е обвързващо с преразглеждане на вече обявената позиция.\r\nСемейство Клийн твърди, че глобата от щат Орегон представлява отнемането на правата им на свобода на словото и практикуване на тяхната религия, която свобода им се гарантира от Първата поправка в конституцията на САЩ. В същото време двете хомосексуални жени твърдят, че отказът да им бъде направена торта на базата на тяхната сексуалност представлява нарушаване на законите срещу дискриминация в САЩ.  Казусът може потенциално да засегне милиони американци, ако Върховния съд реши да заеме твърда позиция дали религиозните свободи могат да се използват като изключение за спазването антидискриминационните закони.\r\nТова е втория случай, в който Върховният съд избягва взимането на решение, което да стане основание за решаването на подобни дела. Миналата година двама хомосексуални мъже съдеха сладкар от Колорадо, който отказал да им направи сватбена торта. Тогава Върховният съд отново се ограничи с предписания по конкретното дело, а не с общо становище. Съдиите подкрепиха със 7 на 2 гласа позицията на сладкаря.    ", "date": "2019.06.18", "title": "В САЩ не могат да решат между религиозните права и правата на хомосексуалните"}
{"url": "https://www.actualno.com/cite/az-sym-malyk-za-da-ocenjavam-iniciativite-na-prezidenta-i-premiera-news_759897.html", "text": "    Така правосъдният министър на въпрос на bTV по темата за избора на нов главен прокурор.      Позицията на Кирилов е, че всяка институция трябва да е внимателна и премерена в действията си що се отнася до процедурата.    ", "date": "2019.06.18", "title": "Аз съм малък, за да оценявам инициативите на президента и премиера"}
{"url": "https://www.actualno.com/cars/turcija-s-medijna-ofanziva-za-privlichane-na-novija-zavod-na-volkswagen-news_759881.html", "text": "    Анкара преговаря с Volkswagen, за да убеди компанията да предпочете Турция пред България за новия си завод за Източна Европа, пише вестник \"Сабах\", цитиран от БГНЕС.      Наближава момента, в който германският автомобилен гигант ще обяви къде ще е новата поточна линия. А Турция и България се отличават като двата основни кандидата за инвестицията на германците.   Volkswagen обяви неотдавна, че моделите \"Шкода Карок\" и \"Сеат Атека\" ще бъдат произвеждани в нов завод в Източна Европа.\r\nВ интервю за \"Зюдойче цайтунг\" директорът на Президентската служба за инвестиции в Турция Арда Ермут обяснява защо неговата страна е за предпочитане. Според Ермут, Турция има предимство в това, че разполага с разработена автомобилна индустрия, което предполага наличието на обучени хора. Освен това Турция е пред България по отношение на логистиката, размера на пазара и възможността за износ в съседни държави, смята Ермут.  Турция се опитва да рекламира пред германците бивша индустриална площадка край Измир, използвана до 2001 година от Opel, която е свързана с железопътната инфраструктура на страната.\r\n\"Ние предлагаме уникална комбинация от опит в автомобилостроенето, пристанище, летище и железопътна връзка. Намираме се в отлична позиция, както в Турция, така и на Балканите, по отношение на логистика, работна ръка и доставки\", казва Абдулвахап Олгюн от местната търговска камара.   Предишният опит за установяване на автопроизводство край Измир завърши със закриването на фабриката на Opel. Тя започна да произвежда коли през 1990 година и достигна до над 12 000 автомобила годишно производство. След като Opel започна да внася коли в Турция обаче, фабриката стана неконкурентоспособна и беше превърната в няколко склада за резервни части.     ", "date": "2019.06.18", "title": "Турция с медийна офанзива за привличане на новия завод на Volkswagen"}
{"url": "https://www.actualno.com/politics/velizar-shalamanov-kupuvaneto-na-f-16-e-svyrzano-s-prestrukturiraneto-na-armijata-news_759919.html", "text": "    \"Купуването на F-16 е стратегическо решение, свързано с преструктуриране в цялата армия. Необходима е цялостна оценка колко ще струва трансформирането на военновъздушните ни сили, защото е ясно, че тези 2 милиарда лева ще са само началото.\" Това каза експертът по отбрана Велизар Шаламанов в интервю за bTV.  По думите му тази промяна не може да бъде отлаганаq както през последните 20 години, а трябва да се случи в следващите 5-7 години.      На 17 юни стана ясно, че Отделът за военно сътрудничество към посолството на САЩ в София официално е представил на българското Министерство на отбраната , съдържащо евентуално споразумение за придобиването от страна на България на осем изтребителя F-16 Block 70, въоръжение и свързаните с него системи за дългосрочна експлоатация и поддръжка, както и цялостна подготовка на пилоти и помощен персонал.   \"В последните 20 години България придоби не малко техника за военновъздушните сили, но поради недостатъчно добро планиране, се наложи вече сключени договори да бъдат преразглеждани и да бъдат намалявани плащанията по тях\", посочи още Шаламанов.\r\nСпоред експерта подходът на САЩ за изплащане на цялата сума води до избягване на този риск, като фокусът е върху реализация на ползите на новия самолет.  \"Това което е посочено от САЩ е максималният пакет, за който се дава разрешение да бъде извършена сделка с България. Този пакет може да бъде намален, без да се намаляват бойните възможности на самолета има въоръжение, което може да бъде придобито в бъдеще\", обясни Шаламанов.\r\nЕкспертът припомни, че след операцията в Либия, в НАТО има решение да бъдат създадени складове за натрупване на точно такъв тип въоръжение необходимо за участие на силите на Алианса в различни операции.   \"Ние в бъдеще ще можем да се възползваме от различни механизми за съвместно придобиване на ракети и въоръжение, както и на обслужване, което значително ще намали разходите в тази сфера\", посочи още Шаламанов.    \"Важното е сега да придобием целия пакет, необходим за това самолетът да влезе на въоръжение, включително подготовката на кадрите\", категоричен беше той. ", "date": "2019.06.18", "title": "Велизар Шаламанов: Купуването на F-16 е свързано с преструктурирането на армията"}
{"url": "https://www.actualno.com/europe/sotbis-izglejda-shte-ima-nov-sobstvenik-news_759865.html", "text": "    Френският милиардер, медиен и телекомуникационен магнат Патрик Драи купи аукционната къща \"Сотбис\" ( , предаде БГНЕС.      Драи ще плати 3,7 милиарда долара, за да притежава един от най-големите дилъри на изкуство в света, обявиха от основаната във Великобритания Сотбис. Французинът изкупува акциите на Сотбис по 57 долара всяка и по този начин връща  компанията в частни ръце, след като 31 години беше публична  собственост, чиито ценни книжа се търгуваха на борсата в Ню Йорк.   Патрик Драи е един от най-богатите французи и основател конгломерата Алтис, който притежава телекомите SFR, както и няколко популярни медии, сред които новинарския канал BFM и вестник Либерасион.\r\n\"Това изкупуване ще даде възможност на \"Сотбис\", в условията на по-гъвкава, частна собственост, да ускори успешната програма за растеж, прилагана в последните няколко години\", написа изпълнителният директор на \"Сотбис\" Тад Смит.  Драи, чието състояние се оценява на 9,1 милиарда долара, каза, че е поласкан от това, че ръководството на \"Сотбис\" е препоръчало на акционерите да приемат отправената от него оферта. Сделката трябва да бъде одобрена от регулаторните органи и акционерите на \"Сотбис\", преди окончателно да стане факт. Очаква се процедурата да приключи през есента на 2019 г.\r\nНавлизането на Патрик Драи в бизнеса с предмети на изкуството напомня на подобен ход, който направи друг френски милиардер - Франсоа Пино. През 1998 г. Пино купи основния конкурент на \"Сотбис\" в бизнеса - аукционната къща \"Кристис\".   Патрик Драи е роден в Мароко и се мести във Франция на 15-годишна възраст. Родителите му не са богати и той сам е създал струващата милиарди бизнес империя, която притежава. Драи е френски гражданин, но има още израелски и португалски паспорт.    Той се възползва от исторически ниските лихви, за да вземе големи заеми и да предприеме поредица придобивания на компании през 2014 и 2015 година. След изкупуването на много медии и телекоми в САЩ, Португалия и други страни, базираната в Холандия \"Алтис\" на Драи натрупа оперативен дълг от 50 милиарда долара, което доведе до срив на акциите ѝ поради опасения на инвеститорите от нивата на задлъжнялост. Драи успокои акционерите, обеща да забави темпото на придобиване на компании и през 2018 година се завърна лично начело на \"Алтис\", за да промени негативната посока на развитие.\r\nВъпреки несигурността около бизнес конгломерата, бизнесът на \"Сотбис\" едва ли ще бъде засегнат. Миналият месец аукционната къща продаде картина на Клод Моне за 110,7 милиона долара, което е рекордна сума за художника. ", "date": "2019.06.18", "title": "\"Сотбис\" изглежда ще има нов собственик"}
{"url": "https://www.actualno.com/society/prognoza-za-vremeto-18-uni-vtornik-news_759854.html", "text": "    Днес отново ще бъде предимно слънчево. В следобедните часове, главно в Западна и Централна България, ще се развива купеста и купесто-дъждовна облачност и на места ще има краткотрайни валежи, придружени с гръмотевици и временни усилвания на вятъра. Ще духа слаб, в югоизточните райони и по Черноморието – до умерен североизточен вятър. Преобладаващите максимални температури ще бъдат между 28° и 33°. Агенция \"Фокус\" Георги Цеков, дежурен синоптик в Националния институт по метеорология и хидрология (НИМХ).      Над Черноморието ще е слънчево. След обяд ще има временни увеличения на облачността, но валежи са малко вероятни. Ще духа до умерен североизточен вятър. Максимални температури на въздуха между 28° и 30°. Температурата на морската вода е между 23° и 25°, на север от н. Калиакра - около 21°. Вълнението на морето ще е 2-3 бала.\r\nНад планините ще е предимно слънчево. След обяд ще се развива купеста и купесто-дъждовна облачност и на много места ще има краткотрайни валежи с гръмотевици. Ще духа умерен изток-североизточен вятър. Максимална температура на височина 1200 метра около 23°, на 2000 метра – около 16°.   Атмосферното налягане ще се задържи близко до средното за месеца, през деня временно ще се понижи.  В сряда ще преобладава слънчево време. В следобедните часове ще се развива купеста и купесто-дъждовна облачност и на места, главно в западните и северните райони ще има краткотрайни валежи, придружени с гръмотевици и временни усилвания на вятъра. Ще духа слаб до умерен североизточен вятър. Преобладаващите максимални температури ще бъдат между 29° и 34°. В четвъртък и петък ще бъде предимно слънчево и горещо. Купеста облачност ще се развива в следобедните часове, главно над планинските райони, но вероятността за валежи е малка. Температурите ще се повишат.     ", "date": "2019.06.18", "title": "Прогноза за времето - 18 юни (вторник)"}
{"url": "https://www.actualno.com/society/kak-da-se-spasim-pri-grymotevichna-burja-news_759904.html", "text": "    Всяка година през лятото се разразяват гръмотевични бури с , които причиняват значителни материални щети, а понякога и човешки жертви. Въпреки, че в днешно време има начини за защита от това природно явление, за хората, които работят на открито има риск. Ето съветите на експертите от ГД „Пожарна безопасност и защита на населението\" какви мерки да приемем, за да се предпазим.          - Ако се намирате сред природата по време на гръмотевична буря, постарайте се да застанете далеч от високи дървета и самотно стърчащи канари. При наличие на сух предмет, седнете върху него.\r\n- Ако сте на открито, не лягайте и не докосвайте земята с ръце. Клекнете, като плътно прилепите нозе. Наведете главата си надолу и притиснете колене до гърдите си. Със скръстени ръце обхванете глезените на краката. Дръжте се на разстояние от съседа си.  - Ако сте на колело, слезте от него. Не се хващайте и не дръжте метални предмети, те привличат гръмотевиците. Отдалечете се от електропроводите за високо напрежение. Стойте настрани от метални конструкции, огради, парапети и други метални заграждения.\r\n- Подходящи места за подслоняване са дълбоките пещери. Застанете най-малко на 3 метра навътре от входа и се старайте да има поне метър свободно пространство от двете ви страни. Не се подслонявайте близо или под надвиснали скални маси.\r\n- Ако бурята ви изненада в река, езеро или басейн незабавно излезте от водата и се отдалечете. В случай че сте с лодка или сърф в морето бързо тръгнете към брега.       - Когато се намирате в къща или на работното място, трябва да изключите от мрежата телевизора, кабела от външната антена, компютъра, видеокасетофона и останалите електрически уреди. Затворете вратите и прозорците. Стойте далеч от чешми, балконски врати, прозорци.\r\n- По време на пътуване с кола приберете антената на колата. Ако падне гръм по време на движение, проверете гумите на колата, ако са обгорели, могат да се спукат.\r\n- Незабавно легнете на земята, ако почувствате изтръпване на части от тялото в резултат на ел. напрежение.\r\n- За защита от пряко попадане на мълнии се изграждат мълниеприемници и мълниеотводи. Мълниезащитната инсталация на всяка сграда трябва да бъде периодично проверявана.\r\n-     При градушка потърсете незабавно подслон, големите ледени късове могат да ви причинят травми и наранявания.    ", "date": "2019.06.18", "title": "Как да се спасим при гръмотевична буря?"}
{"url": "https://www.actualno.com/asia/razprostranil-videoto-ot-ubijstvata-v-krajstchyrch-vliza-v-zatvora-news_759879.html", "text": "    Мъж от Нова Зеландия влиза в затвора за 1 година и 9 месеца заради видеото на обвинения в масово убийство в Крайстчърч Брентън Тарант, предаде БГНЕС.      44-годишният Филип Арпс разпространявал в интернет видеото, което терористът направи през март тази година, докато избиваше посетители в в града. Тарант снимаше на живо действията си и ги излъчваше през Facebook.   Арпс беше арестуван четири дни след нападенията срещу храмовете. Съдът го намери за виновен за разпространението на \"нежелателен материал\". Според съдията, Филип Арпс е изпратил видеото с убийствата на около 30 души, като освен това направил видеомонтаж и имал запис, на който е сложен мерник и брояч отчита колко хора са убити.\r\n\"Това поведение на практика представлява престъпление от омраза срещу мюсюлманската общност\", каза съдия Стивън О'Дрискъл като мотив за решението си.  Според съдията, Филип Арпс е героизирал убиването на мюсюлмани и въпреки че се е признал за виновен пред съда, друго наказание, освен затвор, би било неуместно. ", "date": "2019.06.18", "title": "Разпространил видеото от убийствата в Крайстчърч влиза в затвора"}
{"url": "https://www.actualno.com/europe/berlin-obmislja-zamrazjavane-na-naemite-zaradi-skoka-v-cenite-news_759883.html", "text": "    Германската столица Берлин решава днес дали да приеме правила за замразяване на цените на наемите в града, предаде БГНЕС, позовавайки се на информация на АФП.      В последното десетилетие цените на имотите в Берлин са се удвоили, което прави наемите непосилни за много хора. Постоянните увеличения накараха някои берлинчани да искат крайни мерки, като отнемане на жилищата на крупни наемодатели.   Разтревожени от тенденцията, градските власти възнамеряват да наложат забрана на увеличението на наемите до 2020 г. Планът ще засегне около 1,4 милиона жилища и ще изисква от всеки наемодател, който планира повишение по-голямо от 50 евроцента на квадратен метър, да иска разрешение и да се мотивира. Няма да бъдат засегнати само общинските жилища и частните имоти, които не се дават под наем.\r\nМерките в Берлин дори могат да прераснат в нещо много по-мащабно. Социалдемократическата партия, която е една от двете формации в управлението, иска Германия да контролира нивата на наемите на национално равнище.  Канцлерът Ангела Меркел, обаче, не е съгласна с предлагания от коалиционния партньор таван на наемите. \"Трябва да остане привлекателно и печелившо да инвестираш в недвижими имоти\", каза Меркел. ", "date": "2019.06.18", "title": "Берлин обмисля замразяване на наемите заради скока в цените "}
{"url": "https://www.actualno.com/america/trymp-sys-zakana-che-skoro-pochva-deportacija-na-milioni-nezakonni-migranti-news_759884.html", "text": "    \"Следващата седмица имиграционните власти започват процес на депортация на милиони нелегални чужденци, който незаконно са проникнали в Съединените щати. Ще бъдат връщани с бързината, с която пристигат\". Това написа американският президент Доналд Тръмп в Twitter, съобщава БГНЕС.      Президентът на САЩ не пропусна да обвини политическите противници от Демократическата партия, че не правят нищо по въпроса за контрола на миграцията.   Тръмп похвали Мексико, които спирали мигрантите още преди американската граница. Похвали и Гватемала, които щели да подпишат споразумение, което ги обявява за сигурна трета страна. Това би позволило на мигрантите да подават молба за убежище още в тези страни, а не в Съединените щати.\r\n\"Единствените, които не правят нищо, са демократите в Конгреса\", пише Тръмп.   ", "date": "2019.06.18", "title": "Тръмп със закана, че скоро почва депортация на милиони незаконни мигранти"}
{"url": "https://www.actualno.com/sofia/rushat-se-paneli-ot-severnata-tangenta-news_759902.html", "text": "    При преминаване под моста на река Искър хората са забелязали, че голяма част от панелите, които са под мостовата конструкция са напукани и и част от тях са паднали. Пропада част от , алармират граждани. Това се случва само 3 години, след като трасето беше открито официално.      \"Вече имаше гаранционен ремонт на Северната скоростна тангента, едва три години след откриването й, въпреки че струваше 180 млн. лева. Дори и да е малка вероятността, ако един такъв панел падне върху преминаващ човек под моста, може да се случи неприятен инцидент. Нов обект за 180 млн. лева не би трябвало да изглежда по този начин\", категоричен беше Борис Бонев в интервю за bTV.   Инж. Иван Досев от АПИ обясни, че кофражните панелки не са носещи конструктивни елементи. Според него те вероятно са паднали още при наливането на бетона, това не се е случило след пускането на строителството.\r\n\"Тези панелки имат конструктивна армировка, която е изчислена така, че да може да издържи теглото на бетона преди да е стегнала пътната плоча. Вероятността да падне е малка, тъй като има армировка, която не се е скъсала, това нещо не носи никаква тежест и върху него няма натоварване”, твърди инж. Иван Досев.  На 28 април 2016 г. премиерът и регионалният министър откриват Тя трябва да свързва северозападните и югоизточните квартали на София. Заради скоростната отсечка обаче са премахнати старите пътища, а нови няма.\r\nВъпреки че се намират само на 50 метра от тангентата, жителите на квартал „Бенковски” трябва да се качат на скоростния път по два маршрута: единият е дълъг 10 километра, а другият - 8.   След протестите на жителите от \"Бенковски\", \"Нови Искър\", \"Илиянци\" и \"Требич\" от Министерския съвет отпуснаха пари за улици.    Ангажимент на Столична община е да изгради уличната мрежа и локалните трасета, които обслужват малките население места и селата, които са в рамките на София, твърдят от МРРБ.\r\n3 години по-късно изградени отсечки няма, а кога скоростната тангента ще се свърже с пътната мрежа на София - не е ясно. ", "date": "2019.06.18", "title": "Рушат се панели от Северната тангента "}
{"url": "https://www.actualno.com/burgas/izprobvat-linijata-burgasistanbul-po-more-news_759929.html", "text": "    Тестово плаване до турския град Инеада извърши днес скоростен катамаран. Той тръгна в 9 часа сутринта от Пристанище Бургас. За първото плаване на борда му бяха поканени представители на порта, общината, областната управа, турското консулство и туроператори.      Идеята да има морска линия, която да свързва двете държави не е нова. Във времето нейната реализация се е отлагала многократно и по различни причини. Пред медиите генералният консул на Република Турция в Бургас Нурай Иньонтепе също е заявявал свята подкрепа за морската линия. Според него тя ще даде тласък на бизнеса и туризма на двете държави.    разговаря с Антоанета Даскалова, която е секретар-координатор в Пристанище Бургас: „Корабът отплава в девет часа тази сутрин, за първия си тестов круиз. През месец юни следващата година е възможно линията да бъде пусната“.\r\nКруизната връзка ще бъде Бургас-Инеада Истанбул и по предварителни данни ще струва 70 евро, отиване и връщане. Плаването в едната посока отнема два часа. То ще спести на пътниците чакането, на понякога дългите опашки по граничните пунктове, трудното шофиране през Странджа планина, ще спести време и други неудобства, които са част от пътя до Истанбул, по суша. Линията ще се поддържа само през лятото и ще спира да превозва пътници в средата на месец септември.   ", "date": "2019.06.18", "title": "Изпробват линията Бургас–Истанбул по море"}
{"url": "https://www.actualno.com/crime/skandal-mejdu-sysedi-v-kazanlyk-zavyrshi-s-arest-i-bolnica-news_759940.html", "text": "    Вчера рано сутринта, около 6:45, в жилищна сграда в Казанлък след скандал 32-годишен мъж намушкан с нож свой 41-годишен съсед. Причина за скандала е, че извършителят на престъплението рано сутринта пуснал силно музика. Съседът му слязъл да направи забележка, но при отварянето на вратата бил намушкан от съкооператора си с нож в областта на корема.      Пострадалият военнослужещ, капитан, е откаран в казанлъшката многопрофилна болница. Опериран е и е с опасност за живота. Извършителят на престъплението е задържан за срок до 24 часа.    ", "date": "2019.06.18", "title": "Скандал между съседи в Казанлък завърши с арест и болница"}
{"url": "https://www.actualno.com/crime/18-meseca-zatvor-za-17-godishen-izteglil-pari-ot-chujda-smetka-news_759960.html", "text": "    Врачанският окръжен съд одобри споразумение, постигнато между Окръжна прокуратура – Враца и служебния защитник на 17-годишен младеж, който се призна за виновен в това, че е изтеглил пари от чужда банкова сметка.      На 18.09.2018 г. от банкомат в Козлодуй, с помощта на чужда банкова карта, той на четири пъти изтеглил общо . Това е престъпление против паричната и кредитна система – чл. 249 ал. 1, вр. чл. 26 ал. 1, вр. чл. 63 ал. 1 т. 3 от НК. Тъй като е непълнолетен, наказанието му се редуцира на година и половина „ а това е максималният срок за непълнолетни. Ако в рамките на тригодишния изпитателен срок, младежът извърши друго престъпление, то той ще бъде наказан да изтърпи и него, и предишното от година и половина.   Определението на Врачанския окръжен съд е окончателно и не подлежи на обжалване или протест. От пресцентъра на Окръжен съд  уточняват, че това не е първото престъпление на момчето, той е осъждан още два пъти, но на по-леки наказания. ", "date": "2019.06.18", "title": "18 месеца затвор за 17-годишен, изтеглил пари от чужда сметка"}
{"url": "https://www.actualno.com/plovdiv/jertva-i-raneni-po-vreme-na-mejdunarodnoto-uchenie-na-nato-kraj-plovdiv-news_759950.html", "text": "    Канадски парашутист по първоначална информация е загинал по време на нощното учение Swift Response, което се провежда по линия на НАТО в района на летището на село Чешнегирово, община Садово.      При операциите на ежегодното въздушно-десантно учение тази година са пострадали и няколко американски парашутисти, които са със счупени крайници.   В учението, което се провежда на териториите на България, Хърватия и Румъния участват 5600 участници от осем съюзнически държави, от тях около 1500 са парашутисти. ", "date": "2019.06.18", "title": "Жертва и ранени по време на международното учение на НАТО край Пловдив"}
{"url": "https://www.actualno.com/celebrate/sv-tihon-chudotvorec-episkop-amatuntski-news_759676.html", "text": "    Св. Тихон се родил в Кипърския град Аматун. Той бил възпитан от благочестивите си родители в Христовата вяра и научен на Свещеното Писание. Понеже още от младост проявил голямо усърдие към Божията служба, той бил ръкоположен за дякон от Аматунския епископ Мемнон, а по-късно - след смъртта на Мемнона - единодушно бил избран на негово място. В това време в Кипър имало още езичници, но св. Тихон усърдно проповядвал словото Божие и обърнал мнозина към истината. Той починал в дълбока старост през V век, прославен от Бога с чудотворна сила. За неговия живот са запазени малко известия вероятно поради това, че тая местност била често опустошавана от войни и пожари. Запазило се следното предание, което се отнася до ранната младост на светителя. Когато той още живеел в родителския дом, баща му, който бил хлебар, оставял и него да продава хляб. Момчето раздавало на бедните хляб даром. Баща му забелязал това и почнал да го мъмри. Но момчето кротко му отговорило: “Татко, не даром аз раздавам хляб, а го давам на заем Богу. И имам в Неговата книга вярното обещание, че който прави добро на сиромах дава заем на Господа, а който дава на Бога стократно ще получи. Ако не вярваш на това, да отидем в житницата и там ще видиш, как Бог връща на своите заимодавци”.      И момчето завело баща си в житницата, която смятали вече за празна. Като отворили вратата, видели, че житницата е пълна с чиста пшеница. Бащата поблагодарил на Бога и оттогава не забранявал на сина си да раздава даром хляб на сиромасите.     ", "date": "2019.06.18", "title": "Св. Тихон Чудотворец, епископ Аматунтски"}
{"url": "https://www.actualno.com/ruse/primer-ot-bylgarskata-ikonomika-zaharta-kojato-nagarcha-news_759997.html", "text": "    На 11 юни, 2019 година в Русенски окръжен съд се проведе първото събрание на кредиторите в производството по . Молба за откриване на производство по несъстоятелност е подал самият длъжник \"Захар Био\" АД.      Oт 20.05.2019 г. дружеството, произвеждало бяла кристална захар от сурова тръстикова захар е в процедура по несъстоятелност и тече едномесечен срок за оздравителен план. Кредиторите на \"Захар Био\" АД трябва да предявят вземанията си в основния срок до 20.06.2019 г. или в допълнителния срок до 20.08.2019 г. Непредявените в производството по несъстоятелност вземания се погасяват. Пред кореспондента на избраният синдик Георги Гавраилов Чолаков обясни причините за неплатежоспособността, състоянието на имуществото и евентуалното оздравяване на предприятието.  След разпада на Съвета за икономическата взаимопомощ (СИВ) заводът работи на ишлеме със суровини, предоставени от възложители. В годините преди присъединяването на България към Европейския съюз се въвеждат изисквания към захарните рафинерии и предприятието се регистрира съгласно тези изисквания като постоянен рафиньор на бяла захар. От 2007 г. до 2009 г. Европейската комисия определя квоти за внос на захар при преференциални мита, които се разпределят между всички захарни рафинерии в страната, чрез лицензии, издадени за всяка стопанска година. Тези лицензии не само дават право на рафиньора на мита при преференциални условия, но и го задължават да преработи внесените количества сурова захар по тях в рамките на определен период, като след неизпълнение следва санкция.\r\nОт 2009 г. квотите за внос на захар при преференциални мита вече не се определят за страната, а са включени към общите квоти в рамките на Европейския съюз, които се разпределят измежду всички рафинерии в Европа. Това води до рязко спадане на количествата захар, които \"Захар Био\" АД може да внесе при преференциални условия, поради това, че пропорционалното количество за Европа, разделено на всички европейски рафинерии, е по-малко от разпределяните преди това количества в рамките на България измежду българските рафинерии.    Освен това, Европа е нетен износител на бяла захар, добита от захарно цвекло. В редица европейски страни производството на захар от захарно цвекло е субсидирано от държавата. Захарта, добита от захарно цвекло, е с по-ниска себестойност от тази, произведена от захарна тръстика . Местният захарен завод през 80-те години на ХХ в. преустройва производството си за преработка на тръстикова захар, внасяна тогава от Куба. През последните години се повишава цената на произведената продукция поради липсата на по-евтина суровина, а по-скъпата продукция следва да се конкурира със значително по-евтината, произведена от захарно цвекло. През периода 2012-2014 г. цената на бялата захар на европейските пазари бележи значителен спад - с около 300 евро на тон. Тези обстоятелства водят до нерентабилност на производството като загубата на предприятието от преработката на сурова захар от захарна тръстика възлиза на повече от 200 лева на тон .\r\nПри настъпилите икономически условия предприятието е невъзможно да финансира вноса на суровина и на практика спира работа. Това води до невъзможност да обслужва задълженията си, както и до неизпълнение на задълженията си по лицензията, издадена за внос на захар. С Акт за установяване на публично държавно вземане № 002/22.05.2015 г. ДФ \"Земеделие\" е наложило санкция на \"Захар Био\" АД поради неспазване на чл. 15, параграф 1 на Регламент /ЕО/ № 891/2009 г. в размер на 8 571 079,34 лева. След спрените плащания са предприети действия по индивидуално принудително изпълнение от кредитори, в резултат на което са осребрени основните производствени активи на предприятието . По думите на синдика дружеството няма задължения по трудовите договори на съкратените си служители . Те могат да закупят ведомствените жилища при условие, че са били служители или наематели. Вещо лице (оценител) ще направи съответната оценка и определи цена. В момента на трудов договор във фирмата е само изпълнителният директор. Други две лица са на граждански договори и се грижат за поддържането на жилищата.\r\nСлед 3 до 4 месеца ще се проведе ново събрание на кредиторите, на което ще се определи оздравителен план и вземе решение за осребряване на имуществото от оценител.   В разговор на с живеещите във ведомствените жилища, всички споделиха, че си плащат редовно наема, но изказват опасения за бъдещето си на наематели и мрачното евентуално оставане на улицата. Те със свити сърца чакат събранието на кредиторите през октомври и тайно се надяват на щастлив край. ", "date": "2019.06.18", "title": "Пример от българската икономика - захарта, която нагарча"}
{"url": "https://www.actualno.com/africa/mohamed-morsi-e-pochinal-ot-syrdechen-udar-news_759867.html", "text": "    Бившият президент на Египет е починал от сърдечен удар, пише Ройтерс, като цитира държавната телевизия в страната.      Морси колабира в съдебна зала в Кайро по време на процес срещу него.   Медицински източник на египетската телевизия твърди, че бившият президент страдал от доброкачествен тумор и непрекъснато получавал необходимите лекарски грижи, предаде БГНЕС. Роднини на Морси обаче предупреждаваха на няколко пъти, че бившият президент е  сериозно болен, а синът му твърдеше пред западни медии, че властите  нарочно не го лекуват в затвора, защото искат да почине от болестите си. Синът му каза още, че Египет е забранил на фамилията да погребе тялото на Мохамед Морси в семейното гробище.\r\nМиналата година британският депутат Криспин Блънт, който ръководеше екип  от народни представители и юристи, които изготвяха доклад за  задържането на Морси, определи като много лоши условията, при които е  държан.  Неправителствената организация за защита на човешките права Amnesty  International призова за \"щателно, независимо и прозрачно\" разследване  на смъртта на Морси.\r\nСмъртта на 67-годишният Морски предизвика голям отзвук в мюсюлманския свят. Президентът на Турция Реджеп Ердоган го нарече \"мъченик\" и обвини сегашните управници в Египет за случилото се, определяйки ги като \"тирани\".   Организацията \"Мюсюлмански братя\", която е забранена в редица страни и към която се числеше Мохамед Морси, нарече смъртта му \"убийство\" и също хвърли вината върху управляващите в Египет.    Мохамед Морски беше в затвор от свалянето му от власт от армията през 2013 г. Смъртта му ще окаже допълнителен натиск върху Египет да подобри спазването на човешките права, особено в затворите, където лежат хиляди ислямисти и светски активисти. ", "date": "2019.06.18", "title": "Мохамед Морси е починал от сърдечен удар "}
{"url": "https://www.actualno.com/analysis/kraj-zadynenata-ulica-na-es-bydeshte-chakat-skopie-tirana-i-ankara-news_759925.html", "text": "           Министрите от 28-те държави членки на ЕС се срещат днес в Люксембург, за да обсъдят започването на официални преговори за членство с двете балкански страни една година след като Франция и Холандия ги блокираха. Те настояват за повече реформи в различни сфери, както и апелират към политическа стабилност.   От този момент насетне прави различни стъпки. Скопие подписа споразумение с Атина, което сложи край на десетилетия и накара десетина държави членки на ЕС да призоват публично балканската държава да бъде поощрена.\r\nЗалогът е също и в собствения авторитет на ЕС и готовността на Блока да действа срещу това, което той вижда като нарастващо влияние на Русия и други чуждестранни сили в региона - все още белязан от войни, водени по религиозни и етнически линии през 90-те години.  Но първите дипломати, които подготвят срещата във вторник, не успяха да постигнат споразумение за съвместна правна декларация, която се нуждае от единодушна подкрепа от всички държави членки на ЕС, за да бъде одобрена. \"Налице е огромно несъгласие и не е сигурно, че министрите ще успеят да постигнат споразумение\", заяви пред журналисти дипломат от ЕС.\r\nРазличията продължават да се отнасят до последния проект на текст, включително в случаите, в които ще се каже, че разширяването ще зависи и от способността на ЕС да се реформира и ефективно да интегрира нови членове.\r\nПоследният, но все още спорен, проект на документа, който бил видян от агенция Reuters, ще отпрати всяко решение за Северна Македония и Албания до октомври - след като и германският парламент трябва да разгледа въпроса.       Утежнявайки допълнително въпросите, Кипър заплаши да блокира целия текст относно бъдещите перспективи на страните, желаещи да се присъединят към ЕС - група, която включва също Косово, Сърбия, Черна гора и Босна и Херцеговина.\r\nДипломати казаха, че Никозия настоява за по-строга линия на ЕС към Турция по отношение на офшорните сондажи в , което според правителството на кипърските гърци нарушава неговата изключителна търговска зона. Кипър и Гърция заявиха, че биха могли да поискат , въпреки че за момента не се забелязва Блокът да действа по този въпрос.\r\nЗаседанията на министрите на ЕС във вторник, както и националните лидери на ЕС, които трябва да се срещнат в Брюксел в четвъртък и петък, обаче, ще отправят предупреждение към Анкара. Настоящият език на проекта на министерско изявление казва, че Турция \"продължава да се отдалечава от Европейския съюз\" и призовава Анкара да спре \"незаконното\" сондиране. Турция пък е категорична, че районът е на нейният собствен континентален шелф.\r\nДипломати отбелязаха, че Кипър търси по-ясна заплаха, че ако Анкара не се промени, ЕС може за усъвършенстване на митническия си съюз с Турция и за правото на безвизово пътуване за турските граждани, които пътуват до ЕС, както и за намаляване средства за ключовия съюзник на НАТО.\r\nЕС не дава за членство заради борбата на президента Реджеп Тайип Ердоган срещу критиците след неуспешен преврат през 2016 г. Въпреки че отношенията са напрегнати, ЕС все още зависи от Турция по въпросите на сигурността, както и от миграцията.    ", "date": "2019.06.18", "title": "Край задънената улица на ЕС бъдеще чакат Скопие, Тирана и Анкара"}
{"url": "https://www.actualno.com/politics/prokopiev-v-bylgarija-ne-moje-da-ima-predpriemachestvo-koeto-da-ne-e-chast-ot-korupcijata-news_759891.html", "text": "    \"Това е поредната система репресия с използването на привидно законни средства за сплашване на фирмите, медиите, които издавам. По един особено показен начин става въпрос за едно циркаджийско искане за предоставяне на документи.\" Това каза бизнесменът Иво Прокопиев във връзка с акцията на прокуратурата в офисите на  .       По думите му са изискани документи от 2001 година за корпоративни решения, продажби на фондовата борса през 2013 година, свързани с \"Каолин\".   Прокопиев уточни в интервю за bTV, че \"Каолин\" през по-голямата част от времето е била публична компания, регулирана като банките и интензивно проверявана.\r\n\"Цялата тази драматизация е напълно безплодна и ненужна, която цели репутационно публична атака\", допълни още той и каза, че не случайно на акцията са присъствали медии на Делян Пеевски.   припомни, че в случая с \"Каолин\" са водени дела на три поредни инстанции, включително и ВКС.  \"Самото обвинение е абсолютно нелепо, но се използва като повод да се търси информация за нещо друго\", смята издателят на \"Економедиа\".\r\nБизнесменът заяви, че в България не може да има свободно предприемачество, което да не е част от корупционното и който се опитва да играе по нормалния начин бива наказван.    По думите му \"това, което става в България, е доста зловещо, защото се влошава цялата среда  и де факто ние сме с частна прокуратура и частни интереси. България е една приватизирана държава. В момента всички бягат от България, всяка година от държавата се изнасят около 4 млрд. евро нетно, защото средата за бизнес е абсолютно невъзможна.\"    Прокопиев допълни още, че в момента съди държавата в Страсбург. Исканото обезщетение не било голямо, важна била моралната победа.\r\nПрипомняме, че със Симеон Дянков и Трайчо Трайков заради продажбата на ЕРП-тата, където посредник беше друга негова фирма - \"Булброкърс\". Тя обаче е на друг адрес. Срещу Прокопиев се води и друго разследване - за пране на пари, свързано с . То е в Софийската градска прокуратура, а темата години наред беше водеща в , когато двамата бяха едно цяло от политико-икономическа гледна точка. ", "date": "2019.06.18", "title": "Прокопиев: В България не може да има предприемачество, което да не е част от корупцията"}
{"url": "https://www.actualno.com/analysis/zashto-francuzite-pribraha-jyltite-jiletki-news_759740.html", "text": "           Магазини, които блиндираха прозорците си всяка събота, подготвяйки се за бунтовете на „жълтите жилетки“, отново работят под пълна пара. Президентът Еманюел Макрон стартира икономическите ремонти, които някога бяха сред исканията на . Седмичният поток от протестиращи в Париж се превърна в тънка струйка.   В събота едва 7000 демонстранти излязоха по улиците на страната, според Френското вътрешно министерство. Това не може да се сравнява с четвърт милион души на 17 ноември, когато движението започна като протест срещу данъците върху горивата.\r\nТози провал е очевиден, твърдят бивши протестиращи, в борбата на движението да издигне кандидати за изборите за Европейски парламент, които се проведоха в края на май. В един момент, когато някои се надяваха да отбележат появата на движението като нова политическа сила на континента, се разкри неговата нестабилност. \"Жълтите кандидати\", наречени от мнозина в движението „продажници“, получиха по-малко от 1% от гласовете.  Намаляващата подкрепа създаде възможност за правителството на Макрон да си възвърне опорите. В сряда министър-председателят Едуар Филип подробно представи плановете на администрацията за преразглеждане на обезщетенията за безработица и пенсионната система на страната. Той също така обеща да изпълни бързо обещанията за значително намаляване на данъците за работещата средна класа.\r\nИма и признаци, че най-ранните реформи на Макрон, включително разхлабването на правилата на пазара на труда, са започнали да вдигат икономиката. Миналия месец безработицата спадна до най-ниското си ниво от 10 години, според националната статистическа агенция. Доверието на потребителите, силно накърнено на върха на кризата с , се повиши значително от началото на годината.   Като се има предвид нестабилността на движението, насилието отново може да избухне. По време на демонстрации са ранени около 2500 протестиращи и 1800 полицаи, според френското вътрешно министерство. Някои „жълти жилетки“ планират да блокират пътищата в цялата страна следващата събота в опит да създадат смущения и да привлекат вниманието на хората. Все пак тези смущения са далеч от стотиците хиляди, които накараха Франция да спре.    Президентът Макрон, който в началото бе глух за исканията на движението, показа известна политическа ловкост. Той направи серия от отстъпки в края на годината, като отмени увеличението на данъка върху горивата и повиши доходите на служителите с минимална работна заплата. След това той продължи няколкомесечното допитване, което го доближи до най-малките села в цялата страна и обърна вълната на обществено мнение срещу \"жълтите жилетки\".\r\nВ събота животът се върна към нормалното на булевард Шанз-Елизе. Туристите се разхождат покрай витрините или пият вино на терасите на кафенетата. ", "date": "2019.06.18", "title": "Защо французите прибраха \"жълтите жилетки\"?"}
{"url": "https://www.actualno.com/ruse/kriminalna-policija-v-ruse-veche-se-rykovodi-ot-petyr-vanev-news_760020.html", "text": "    Министърът на вътрешните работи Младен Маринов, със заповед от 17 юни 2019 г., назначи главен инспектор Петър Ванев за началник на сектор „Противодействие на криминалната престъпност“ в ОДМВР – Русе. Преди той заемаше длъжността началник група „Престъпления против собствеността“ в същия сектор и поема поста от главен инспектор Николай Кожухаров, който напусна системата на МВР.      Петър Ванев е роден през 1981 г. в гр. Русе. Завършил е Английската езикова гимназия „Гео Милев“ - Русе, а висше си образование в Академията на МВР - София. Професионалната му кариера е започнала в сектор „Криминална полиция“ в столичното Пето РУ, след което преминава през сектор „Престъпления свързани с МПС“ в СДВР, а от 2008 г. започва работа в сектор ПКП в Областната дирекция на МВР в Русе.   Ванев владее английски, френски и румънски език. Преминал е редица международни курсове и специализации в Европол в областта на: кражби и трафик на МПС; противодействие на футболното хулиганство; експлоатация на Шенгенската информационна система. Завършил е обучение и е преминал стаж в Национално училище за офицери от полицията в Кан – Еклюз, Франция. Член е на Мрежата за противодействие на радикализацията към Европейската комисия. Има завършен езиков курс в Университета в Крайова, Румъния и участва активно в съвместните българо-румънски проекти за подобряване на сътрудничеството в сферата на сигурността. Вземал е участие в редица международни и национални форуми, свързани с теми за сигурността в Интернет и детската престъпност.\r\nПрез 2009 г. при тематичните проверки за готовността на България и Румъния за влизане в Шенген по линия полицейско сътрудничество е участвал в работните групи, подготвящи нормативните документи за правоприлагане на Шенгенското законодателство в България. Участвал е в разработването и реализирането на проекти по линия на полицейско сътрудничество, превенция на престъпността и други.  Награждаван е многократно за постигнати високи резултати в служебната си дейност, включително и колективна награда „Полицай на годината – 2007“, като служител в СДВР. ", "date": "2019.06.18", "title": "Криминална полиция в Русе вече се ръководи от Петър Ванев"}
{"url": "https://www.actualno.com/society/api-njama-propadane-na-severnata-skorostna-tangenta-news_760053.html", "text": "    Няма пропадане на а и никаква опасност за моста над река Искър. Извършен е оглед на съоръжението и шофьорите трябва да карат спокойно. Агенция „Пътна инфраструктура“ прави това уточнение по повод информации в медиите.      За подобряване на кофражните панели под моста на фирмата-изпълнител на обекта е разпоредено да предприеме всичко необходимо. Те изпълняват функцията на оставащ кофраж, не са част от носещата конструкция на съоръжението и нямат никакво предназначение за неговата устойчивост. Всички дейности ще бъдат изпълнени за сметка на строителя.   Припомняме, че граждани сигнализираха за напукани и паднали панели под моста на река Искър. ", "date": "2019.06.18", "title": "АПИ: Няма пропадане на Северната скоростна тангента "}
{"url": "https://www.actualno.com/blagoevgrad/tyrjestva-po-sluchaj-297-godini-ot-rojdenieto-na-paisij-hilendarski-news_760042.html", "text": "    На 19 юни, всяка година Банско се прекланя пред живота и делото на Паисий Хилендарски. Тържествата по случай 297 години от рождението му, 57 години от канонизацията на Паисий и 256 години от написването на „История славянобългарска”, започват на 18 юни от 16.30ч. с Вечерно Богослужение в църквата „Света Троица”.      На 19 юни в 8.00ч. е Утринното богослужение и Божествената Света литургия. Пред мемориала на Св.Паисий Хилендарски, Георги Икономов и общественици от града ще положат цветя пред българския народен будител и духовник. Там ще прозвучат и словата в памет на Паисий.\r\nВ „Духовно –исторически център-Банско”, кметът на Общината ще постави началото на препис на „История Славянобългарска”. Желаещите също ще могат да се включат в преписа. Както е казал великият атонски монах:\r\n„Преписвайте тази историйца и платете,  Нека ви я препишат,които умеят да я пишат…\r\nИ пазете я ,да не се погуби!”\r\nВсеки, който иска да влезе в „историята на историята”, може да го направи до 19.06.2020 година, а този препис ще бъде съхраняван за поколения напред в Музеен комплекс -Банско.     ", "date": "2019.06.18", "title": "Тържества по случай 297 години от рождението на Паисий Хилендарски"}
{"url": "https://www.actualno.com/health/6-hrani-koito-gorjat-mazninite-vi-news_759957.html", "text": "    Различните видове диети и хранителните режими нашумяха изключително много. Все повече хора свалят килограми с помощта на тренировки и здравословно хранене. Но, ако искате да свалите мазнини, трябва да обърнете специално внимание на това с какво се храните.      Определени видове храни не просто са здравословни, но и имат силата да ви помогнат да свалите излишните мазнини. Включете ги в менюто си и много скоро ще забележите резултатите в огледалото.   Ето кои  са храните, които топят мазнини: 1. Ананас - една от най-добрите храни, които можете да приемете преди тренировка. Ананасът ще ви помогне да изгорите множество калории. Той е богат на много фибри и въглехидрати, което означава, че ще ви даде енергия, достатъчна за една пълноценна тренировка. Също така ананасът съдържа голямо количество вода, което ще хидратира тялото ви достатъчно. Можете да хапвате ананас преди всяка тренировка. Ще се чувствате значително по-добре и ще ви помогне да свалите ненужните килограми много по-бързо.   2. Лимонов сок - всички сте запознати с множеството полезни свойства на лимона. Може би обаче не знаете, че той засилва метаболизма ви, ако го приемате преди физическа активност. Препоръчително е да пиете чаша вода с половин изстискан лимон, 15 минути преди началото на тренировката ви. Той ще забърза метаболизма ви и ще ви помогне да изгорите много повече мазнини. 3. Банани - те съдържат изключително много въглехидрати и фибри, което означава, че ще ви дадат достатъчно енергия. Те са перфектната храна преди началото на тренировката. Ще ви заситят и ще ви дадат нужните витамини. Много специалисти съветват да хапвате банан преди началото на тренировката. Един средно голям банан осигурява около 12% от препоръчителния Ви дневен прием, само 105 калории. Влакното е важно за поддържането на редовни навици на червата и играе жизненоважна роля в здравето на храносмилателната система. Консумирането на големи количества фибри дори е свързано с намален риск от сърдечни заболявания, дивертикуларно заболяване и някои видове рак. Адекватният прием на фибри също е свързан с намалено телесно тегло.    4. Овесени ядки - много голяма част от специалистите твърдят, че овесените ядки са едно от най-добрите оръжия в борбата с наднорменото тегло и изгарянето на мазнините. Това се дължи на съдържанието на фибри в овесените ядки. Те ще ви дадат нужната енергия. Когато имате достатъчно енергия, вие сте способни да дадете всичко от себе си за тренировката, тоест да изгорите максимално много мазнини. Специалистите препоръчват пълнозърнестите овесени ядки, защото те ще ви заситят, няма да покачат кръвната ви захар и няма да усетите неприятното усещане след хранене.     5. Плодове и ядки - тази комбинация е наистина много добра. Това е така защото плодовете и ядките съдържат различни полезни вещества, които в комбинация са наистина уникално полезни за тялото ви. Специалистите препоръчват да съчетавате храни, които са богати на фибри с храни, които са богати на полезни мазнини и протеини. Подобна комбинация, която можете да си приготвяте преди тренировка са бадеми и ябълка. Наистина много вкусна комбинация, която ще даде на тялото ви всички нужни вещества. 6. Черен шоколад - Тъмният шоколад има впечатляващо въздействие върху това как тялото синтезира мастни киселини, като по този начин намалява храносмилането и абсорбцията на мазнини и въглехидрати. В резултат на това човек, който яде шоколад, изпитва чувство на ситост. Номерът е да изберете правилния вид шоколад. Придържайте се към тъмен шоколад, който съдържа най-малко 70% какао. ", "date": "2019.06.18", "title": "6 храни, които горят мазнините ви"}
{"url": "https://www.actualno.com/pleven/18-dizajneri-predstavjat-svoi-kolekcii-v-pleven-news_760033.html", "text": "    Общо 18 български дизайнери ще представят свои колекции в 69-ото издание на плевенския „Парад на модата“. Те са от София, Пловдив, Варна, Русе, Благоевград и Плевен. Модният шоу-концерт-спектакъл ще бъде на сцената на Драматично-куклен театър „Иван Радоев“ в неделя, 23 юни, от 20,00 ч. Това съобщи днес актьорът Георги Ангелов, който е автор на идеята, режисурата, постановката и хореографията на спектакъла.      „12 от тези дизайнери ще дебютират в плевенския „Парад на модата“. От утвърдените имена „Ариес Уникат“ – Светла Димитрова е участвала във всички издания на Парада. В неделя тя ще покаже колекция в бяло с етно мотиви – памук и дантела. В представянето на тази колекция съм вплел много театрални елементи и послания. Светла Димитрова е от Плевен, живее в София. За 69-и път ще участва и Димитър Кръстев от София. Той ще представи колекция от спортно-елегантни облекла, подходящи за всяка възраст“, поясни Георги Ангелов.   В спектакъла със свои изпълнения участват състезатели от Спортен клуб „Бешков 2018“, Клуб по художествена гимнастика „Елегант“, възпитаници на плевенското Музикално училище и трима поп изпълнители.\r\n„На 15 декември т.г. ще отбележим 30 години от първия „Парад на модата“, който направих в Плевен. Тогава ще бъде представен и 70-ият спектакъл. Имаше години, в които правех по три Парада – есен, пролет и лято. Всички имена на българската мода минаха през тази сцена“, допълни Георги Ангелов.   ", "date": "2019.06.18", "title": "18 дизайнери представят свои колекции в Плевен"}
