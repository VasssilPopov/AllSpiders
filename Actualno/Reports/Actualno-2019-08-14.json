{"url": "https://www.actualno.com/politics/vas-othvyrli-jalbata-na-vmro-sreshtu-reshenieto-na-cik-news_785209.html", "text": "      Върховният административен съд (ВАС) отхвърли като неоснователна на политическа партия \"ВМРО-Българско национално движение” против решение на Централната избирателна комисия (ЦИК). Решението не подлежи на обжалване, съобщават от пресцентъра на ВАС.      Според тричленния състав на съда, ЦИК е приложила правилно материалния закон - съответно решението е съобразено и с целта на закона, мотивират се още магистратите.   Припомняме, че по-рано до ВАС срещу решение на ЦИК, с което според войводите им е отнето правото да излъчат свои представители при преговорите за сформиране на Общински избирателни комисии (ОИК). Патриотите оспорват отнетото им право и твърдят, представители им се полагат по квота от отминалите евроизбори.     ", "date": "2019.08.14", "title": "ВАС отхвърли жалбата на ВМРО срещу решението на ЦИК"}
{"url": "https://www.actualno.com/europe/jelezopytna-stachka-v-ispanija-news_785196.html", "text": "      Стотици влакове бяха спрени на територията на цяла Испания заради стачка на железопътната компания „Renfe”, съобщава РИА Новости, цитирани от БГНЕС.      Днес се провежда втората от планираните четири стачки – първата се проведе на 31 юли, а следващите две са насрочени за 30 август и 1 септември.   Днешната стачка отмени пътуванията на повече от 300 влака, включително и товарни. Това се случва в навечерието на „дългия уикенд”, когато много испанци предприемат пътувания до различни региони.\r\nВсе пак по-голяма част от пътниците се разминаха с неприятните последици, тъй като стачката беше оповестена предварително. Освен това Министерството на развитието постанови изпълнението на минимални изисквания към предоставянето на услуги на гражданите: влаковете с дестинации в рамките на града са длъжни да обезпечат 75% от маршрутите си по разписание в час-пик и 50% през останалите часове, влаковете на среднодълги дестинации – 65%, а тези за далечни пътувания, включително високоскоростните – 78%. Товарните влакове трябва да обезпечат 35% от планираните маршрути. Стачката се провежда от 12:00 до 16:00 часа и от 20:00 и 00:00 часа.  Сътрудници на компания „Renfe” уверяват, че няма паника, за стачката се е знаело отдавна и пътниците са предупредени.  Пътници са ходили на място да получат информация за разписанието на влаковете, тъй като „някои испански медии разпространяват невярна информация”.\r\nИспански вестник е публикувал списък с имената на отменените влакове, в който на практика са били включени разписанията на всички днешни влакове.   От „Renfe” твърдят, че са предприети всички необходими мерки, за да предупредят пътниците. Информацията за стачката е публикувана на сайта на компанията. Ако човек се регистрира в нея, ще получи информация по електронна поща или по телефона.    Заради изискването за спазване на минимални норми по обслужването профсъюзите обявиха, че в стачката участват 7% от сътрудниците на компанията, докато  от „Renfe” твърдят, че са едва 2%. ", "date": "2019.08.14", "title": "Железопътна стачка в Испания "}
{"url": "https://www.actualno.com/crime/rabotnici-postradaha-na-stroitelen-obekt-v-sofija-news_785232.html", "text": "      Строителни работници са били затрупани по време на изкопни работи на строителна площадка в София. Инцидентът се е случил около 17:00 часа до улица „Черковна”.      По данни на МВР заради вятъра част от скелето на обекта се е срутило върху трима работници. Обектът е строеж на многофункционална жилищна сграда.   Работниците са откарани в „Пирогов”. Единият е на 46 години, а другият е на 27 години. По-младият от тях е с фрактура на таза, но и двамата са в стабилно състояние. Третият пострадал е на 26 години и е настанен за лечение в УМБАЛ „Царица Йоанна – ИСУЛ”. Той е в стабилно състояние, уточнява още Нова телевизия.\r\nНа място пристигнаха служители от Главна инспекция на труда, които ще извършат проверка на обекта.   ", "date": "2019.08.14", "title": "Работници пострадаха на строителен обект в София"}
{"url": "https://www.actualno.com/crime/specakcija-teche-vyv-vinprom-pyrvenec-news_785198.html", "text": "      Спецакция тече във винпром \"Първенец\". Полиция и митничари са блокирали от часове производствената база. В момента икономическа полиция проверява щателно документацията и дали на територията на предприятието има безакцизен алкохол, предаде bTV.      Акцията е продължение на задържания вече във Варна камион с безакцизен алкохол, който имал логото на избата от Първенец.   Разследващите проверяват дали става въпрос за фалшифициране на марка и дали винпромът край родопското село има съпричастност към извършеното престъпление. ", "date": "2019.08.14", "title": "Спецакция тече във винпром \"Първенец\""}
{"url": "https://www.actualno.com/crime/kraj-am-struma-gorjat-suhi-trevi-v-svishtov-plamna-smetishteto-news_785211.html", "text": "      Пожарната обстановка в област Благоевград остава висока заради 40-градусовите температури, предаде БГНЕС.      Сухи треви пламнаха към 17:00 часа край автомагистрала \"Струма\". Огънят е тръгнал от паркинг на автомагистралата под село Българчево, за да гасят пожара, се наложи огнеборците да прескачат оградата.   Огънят бе загасен бързо, пристигна и втори екип, но по отдалечения път през полето. Първата пожарна бе паркирала на автомагистралата.\r\nМеждувременно стана ясно, че пожар гори в сметището на Свищов. Това съобщиха за агенция „Фокус“ от ОДМВР – Велико Търново. На място има три пожарни автомобила и девет водоноски, които не позволяват на пожара да се разпростре до намираща се наблизо гора.  Няма вятър и най-вероятно пожарникарите ще успеят да го локализират в района на сметището. Пожарът е възникнал в следобедните часове и е обхванал цялото сметище.  ", "date": "2019.08.14", "title": "Край АМ \"Струма\" горят сухи треви, в Свищов пламна сметището"}
{"url": "https://www.actualno.com/politics/mvnr-objasni-zashto-plamen-georgiev-shte-stava-konsul-vyv-valensija-news_785227.html", "text": "      Владеене на испански език и добра работа с правоохранителните органи – това е в основата на решението на Министерството на външните работи (МВнР) да номинира бившия шеф на КПКОНПИ Пламен Георгиев за консул на България във Валенсия.      Припомняме, че , взето на закрито заседание на Министерския съвет, предизвика противоречиви коментари.\r\n„Той е работил до момента изключително добре с испанските правоохранителни органи, а работата на генералния консул в този консулски окръг изисква изключително добра координация с местните служби, той владее и испанския език”, обясняват от пресцентъра на МВнР в писмо до .   Припомняме, че подаде оставка от КПКОНПИ след дълъг отпуск и скандал, породен от му в София.  Самият Георгиев обяви, че е жертва на политическа атака заради работата на ръководената от него Антикорупционна комисия. Почти веднага след оставката от КПКОНПИ, Висшият съдебен съвет в Спецпрокуратурата.\r\nСпоред Закона за дипломатическата служба, \"за ръководители на задгранични представителства се назначават дипломатически служители, които имат минимално изискващия се дипломатически ранг и длъжностна категория\" или по изключение \"изявена личност, която се ползва с безспорно добро име и авторитет в Република България\".     ", "date": "2019.08.14", "title": "МВнР обясни защо Пламен Георгиев ще става консул във Валенсия"}
{"url": "https://www.actualno.com/crime/myj-e-proizvel-sluchaen-izstrel-v-stolichnoto-metro-news_785230.html", "text": "      19-годишен служител на охранителна фирма е произвел неволен изстрел в района на метростанция „Сердика“. Това съобщиха от пресцентъра на СДВР.      Сигналът за инцидента в района на метростанцията е получен малко след 18:00 часа днес. На място полицаите са установили, че докато тичал да хване влака, 19-годишен служител на охранителна фирма изпуснал законно притежавания си газов пистолет, който произвел изстрел. Няма пострадали.   При огледа пистолетът е открит паднал на линията на мотрисата. На мъжа ще бъдат наложени санкции, свързани с неправилното съхранение на оръжие. ", "date": "2019.08.14", "title": "Мъж е произвел случаен изстрел в столичното метро"}
{"url": "https://www.actualno.com/europe/merkel-obvini-rusija-za-kraja-na-dogovora-za-raketite-news_785213.html", "text": "      Канцлерът на Федерална Република Германия (ФРГ) Ангела Меркел изрази мнение, че Русия е виновна за прекратяването на Договора за ракети със среден и малък обсег (ДРСМО), което е довело до разпадане на част от системата за ограничаване на оръжията по света. Съответното тя подчерта в рамките на пресконференция в Берлин, отбелязва руският вестник „Известия“, цитиран от агенция \"Фокус\".      „Изключително съжалявам, че Русия доказано наруши ДРСМО и по този начин даде началото на края на това споразумение\", цитира изданието думите на германския канцлер. Меркел подчерта, че НАТО ще намери „общ отговор“ за прекратяването на споразумението и ще положи всички усилия да настоява за по-нататъшно ограничаване на оръжията.   Припомняме, че президентът на САЩ Доналд Тръмп обяви началото на оттеглянето на страната от ДРСМО през февруари 2019 г., обвинявайки Русия в нарушение на споразумението. Лидерът на Белия дом заяви, че иска да сключи нова сделка - с участието на Китай.\r\nМосква многократно отрича твърденията на американската страна. В отговор на действията на Вашингтон Русия също реши да преустанови спазването на условията на споразумението. В резултат на това ДРСМО изтече на 2 август 2019 г.  ДРСМО бе сключен между СССР и САЩ през 1987 г. Той забранява на две страни да произвеждат и разполагат балистични и крилати ракети със среден обсег (от 1000 до 5,5 хил. км) и по-малки (от 500 до 1 хил. км). ", "date": "2019.08.14", "title": "Меркел обвини Русия за края на Договора за ракетите"}
{"url": "https://www.actualno.com/smolyan/ucheni-i-studenti-djalkat-dyrveni-plastiki-za-park-na-pamporovo-snimki-news_785219.html", "text": "      19 пластики от дърво дялкат студенти и учени от Художествената академия. Целта им е с тях да се направи парк „Язовира“ в едноименната местност на курорта Пампорово, разказва кореспондентът на .      \"Това е проект, който осъществяваме с „Пампорово“ АД, вече 7-ма година. В него участват 10 студенти и 10 преподаватели - професори, доценти, асистенти. Който е минал покрай хотелите „Перелик“ и „Орловец“, до бившата автогара и на други места в Пампорово, може да преброи над 80 скулптури, тук са още 19. Проектът се осъществява с Художествената академия, с нашата катедра „Резба“, в която аз съм преподавател“, обясни проф. Петър Бонев. Идеята е студентите да са на терен и по думите му „да се отъркат в този занаят“.  От „Пампорово“ АД ги настанили в 5-звезден хотел, с осигурена храна, спане и хонорари. В курорта са за десет дни – от 5-ти до 15-ти август. И в рамките на тези дни всеки от участниците реализира по една своя идея.\r\n„В творчеството човек трябва да е свободен и освободен – две степени на свобода, за да прави, каквото иска“, категоричен е проф. Бонев.  \r\nТой припомни, че тяхно дело и е дървеното магаре на Райчо Пампора (основателят на курорта – б.а.), на чието тяло е изписано „Пампорово“ пред туристическия център.    „Даже бяхме решили да направим един керван от магарета, които да са букви, но бяхме възпрепятствани от времето. Затова направихме букви и една магарешка глава“, отбеляза ученият. Той обясни, че никой не си прави проекта предварително, а като дойдат на място и видят доставения материал, тогава решават какво ще изработят.\r\n„Това ще бъде парк и нещата ще бъдат разположени в него - парк „Язовира“. Сега е неугледно, но насипът от тази грозна сграда ще бъде терасиран, озеленен, поддържан и тези неща ще бъдат експонирани. Има крокодил – хоризонтален за пейка, кост от динозавър, има и пет-шест пейки, трон от „Игра на тронове“, две риби – пейка, ангел с криле, колона с изсъхнали клони, кълн и др.“, изрежда преподавателят.    „Тук са 19 фигури, има и надпис – на кирилица и латиница, който ще бъде изправен. Мислеха да е „Адвенчър Парк“, но аз се възпротивих срещу тези чуждици. В крайна сметка този курорт е посещаван основно от българи, а паркът ще бъде посещаван през лятото, когато идват много малко чужденци. Аз съм радетел за българския език. Всеки, който иска да говори с мен, трябва да говори езика ми. Стоял съм половин час пред една картина в Лувъра на Жерико, защото надписът беше Gericault като Renault“, разказва проф. Бонев.\r\nПо думите му „Пампорово“ АД се заемат с организацията да превърнат това място в парк. „Между другото първите пет години плащаха много добри хонорари. Тази година ние сме с по-малки, а другата част от хонорарите директно се превеждат в Академията за закупуване на CNC. Това е една цифрова машина, с която проектирането става на компютърна програма CAD/CAM, моделираща обемно и релефно нещата. Тя изчислява параметрите, а дървото минава и тя го изрязва. Ние сме поръчали такава машина. Струва 5500 долара, наполовина сме я платили. Аз се боря три години вече за нея, но е много сложна и дълга работа“, сочи професорът.  \r\nОбяснява, че в Художествената академия още работят като в 19-ти век – с длета и други ръчни инструменти. Заменили само маткапа с бормашина. „Светът се развива и всяка уважаваща себе си Академия, където има и скулптура, трябва да осигурява инвестиции за техника и апаратура. Мой колега от Китай беше направил една творба и иска да му я сканирам с 3D-скенер, а аз нямам. Как да му го направя, за да може той да си го възпроизведе там!? Трябва да ходя  в китайското посолство, за да я сканирам. Ние сме бюджетна структура. Получаваме средства за заплати, стипендии и малко за ремонти. Нищо друго. Тоест, ние сме обречени да не се развиваме. А тези хора тук откликнаха. Те и без това дават към 20 000 лева за нашето пребиваване, отделиха част от средствата за тази машина. Професори, доценти, асистенти, студенти работят почти без пари само и само да имаме тази машина“, допълва проф. Бонев. ", "date": "2019.08.14", "title": "Учени и студенти дялкат дървени пластики за парк на Пампорово (СНИМКИ)"}
{"url": "https://www.actualno.com/society/shte-obyrnat-li-vnimanie-slujbite-na-bylgarskija-klon-na-separatistite-ot-doneck-news_785148.html", "text": "       Да активираме тези хора, които не са активирани – да гласуват, да влияят на събитията, сега няма как. Това заявява един от членовете на организацията \"Оплот България\" по време на второто ѝ събрание, от което има запис в YouTube.       На пръв поглед \"Оплот България\" изглежда като поредната неправителствена организация, създадена по интереси, но въпросът всъщност е какъв е интересът. Защото тя открито заявява – да се борим за нашите братя и сестри в Донбас, като беше уточнено, че става въпрос за \"българите в Донбас\". \"Оплот България\" де факто се явява клон на - паравоенното формирование, което прогласи сепаратиската Донецка република.\r\nПървият председател на \"Оплот\" е Александър Захарченко. преди година в кафене в Донецк, на възпоменателна вечеря за известния руски певец Йосиф Кобзон.  Сегашното второ заседание на \"Оплот България\" избра и гласува нов управителен съвет. Изрично беше посочено, че в събранието участие вземат членове на \"Оплот Донбас\". Като гости пък са посочени представители на Българска работническа партия /комунисти/ и участващата в сегашното управление на партия \"Атака\".\r\nЯвно включил се от дистанция член говори как \"събира дружината\" и \"ходи по фронта\", може би визирайки войната в Украйна.\r\n\"Левски какво е правил – тичал във виелицата и бурите\", казва един от участниците и се оплаква, че на второто събрание имало по-малко хора. \"В университетите да се иде, да се разкаже на младите хора\", добавя същият участник.      ", "date": "2019.08.14", "title": "Ще обърнат ли внимание службите на българския клон на сепаратистите от Донецк?"}
{"url": "https://www.actualno.com/europe/korupcionnijat-skandal-v-avstrija-dokara-na-bivshija-vicekancler-oshte-glavobolija-news_785192.html", "text": "      В уличаващите го в корупционни практики видеозаписи от Ибиса, бившият вицеканцлер и шеф на Австрийската партия на свободата коментира, че сред компаниите, които финансират чрез дарения неговата партия, е и хазартният гигант „Новоматик”. Щрахе дори заявява, че „Новоматик” плаща на всички”.      Нови доказателства вследствие на поредица от обиски в домовете на шестима заподозрени и една от сградите на Партията на свободата в Източен Тирол разкриват в цялост връзките между крайнодесните политици и хазартния бизнес в Австрия, съобщи .   Според подозренията на правосъдните органи Йохан Гуденус и шефът на „Новоматик\" Харалд Нойман са се споразумели преди няколко месеца хазартният концерн, който е акционер в компанията „Казинос Аустрия\", да номинира за трети член на управителния съвет на „Казинос Аустрия\" Петер Сидло, политик от Австрийската партия на свободата.\r\nСтава ясно, че председателят на парламентарната група на Партията на свободата Гуденус договорил това с тогавашния вицеканцлер и негов партиен ръководител .  По-късно, през февруари 2019 година, Хуберт Фукс, по онова време държавен секретар в Министерството на финансите, се е срещнал на най-голямото изложение на хазартната индустрия IСЕ в Лондон с ръководителите на „Новоматик” Йохан Граф и Харалд Нойман. В този разговор е било договорено назначаването на Петер Сидло. И действително на 28 март Петер Сидло става третият член на управителния съвет на „Казинос Аустрия\", отговарящ за финансите.\r\nКато отплата за това „предимство\" за Австрийската партия на свободата Гуденус и приближените му са обещали на „Новоматик\" подкрепа от страна на ръководството на Австрийската партия на свободата за получаване на национален лиценз за онлайн хазарт и лиценз за разкриване на казино на концерна във Виена.   По това време отговарящ за закона за хазарта е финансовият държавен секретар Хуберт Фукс, който също е сред разследваните. Освен това Йохан Гуденус е предложил на „Новоматик\" при победа на партията му на изборите във Виена, които ще се проведат 2020 година, отново да бъде разрешено поставянето на игрални автомати в заведения, забранено във Виена през 2015 година.    Освен Щрахе и Гуденус, в момента прокуратурата разследва и финансовия шеф на „Казинос Аустрия\" Петер Сидло, шефа на „Новоматик\" Харалд Нойман, бившия държавен секретар на финансите Хуберт Фукс от Австрийската партия на свободата и основателя на „Новоматик\" Йохан Граф.\r\nАдвокатите на заподозрените и самите заподозрени отхвърлят всякакви обвинения и ги окачествяват като абсурдни.  ", "date": "2019.08.14", "title": "Корупционният скандал в Австрия докара на бившия вицеканцлер още главоболия"}
{"url": "https://www.actualno.com/healthy/blizo-10-mln-lv-sa-prevedenite-sumi-na-nzok-ot-taksite-za-lichen-lekar-news_785215.html", "text": "      Министерството на здравеопазването (МЗ) преведе на НЗОК всички заявени трансфери за потребителската такса при общопрактикуващите лекари.      Със Закона за държавния бюджет на Република България за 2019 г. по бюджета на Министерството на здравеопазването са утвърдени трансфери към Националната здравноосигурителна каса в размер на 43 млн. лева.   Общата сума на преведените средства към 14.08.2019 г. е в размер на 17,7 млн. лв., в т.ч. за изплащане на сумите по чл. 37, ал. 6 от Закона за здравното осигуряване /потребителска такса/ - 9 813 276  лева. С това МЗ е изплатило към НЗОК всички дължими суми за потребителска такса към месец юни, включително. ", "date": "2019.08.14", "title": "Близо 10 млн. лв. са преведените суми на НЗОК от таксите за личен лекар"}
{"url": "https://www.actualno.com/politics/bylgarija-e-na-vtoro-mjasto-v-nato-po-voenni-razhodi-na-baza-bvp-news_785193.html", "text": "       Това става, след като правителството преведе средствата по сметките на американската компания Lockheed Martin за п , съобщава БНТ.       , които са на първо място. Такива пари за отбрана страната ни не е отделяла от 16 години.   Става ясно още, че 3,515 млрд. лв. ще достигне бюджетът на Министерството на отбраната за 2019 г. за ново въоръжение - 1,4 млрд. лв. плюс допълнителните 2,2 млрд. лв. за изтребителите.\r\nОт всички 29 съюзници най-много пари за отбрана отделя САЩ - 3,42%, България - 2,6%, следват Гърция, Англия, Естония, Румъния, Полша, Латвия и други.   По разходи за отбрана на глава от населението България, която обикновено се влачи на опашката в различни класации, се намира в средата между всички държави - членки на НАТО. А по комплексна оценка, включваща 55 критерия, страната ни е \"15-а военна сила\" в ЕС и 60-та на планетата.   Военният министър Красимир Каракачанов и другите привърженици на превъоръжаването на България често напомнят, че всички членки на НАТО са длъжни да дават за отбрана поне 2% от брутния си вътрешен продукт (БВП), а нашата страна системно не изпълнява дълга си    Информацията показва, че от близо 30 държави от Северноатлантическия пакт само пет спазват изискването, а 21 са недисциплинирани като нас. Това показва - Стокхолмския институт за изследване на мира, който събира информация за военните разходи по света от 1947 г. насам.\r\nПарите, които България дава за отбрана, са равни на 1.55% от БВП, а това се оказва .\r\nЕдинствените, които минават заветните два процента, са САЩ, Гърция, Франция, Турция и Естония, сочи статистиката на шведския институт за 2017 г.  В същото време Унгария, Чехия, Словения, Белгия и Люксембург отделят само 0.5-1% от БВП за военни цели.    ", "date": "2019.08.14", "title": "България е на второ място в НАТО по военни разходи на база БВП"}
{"url": "https://www.actualno.com/society/novinite-naj-vajnoto-za-denja-14-avgust-news_785199.html", "text": "      Редакционният екип на ви представя най-важните новини за изминалия ден.       На свое закрито заседание от 9 август Министерският съвет е приел решение да назначи за почетен консул във Валенсия бившият председател на Антикорупционната комисия (КПКОНПИ) Пламен Георгиев. По-рано днес от Външно министерство с позиция за новия пост на Георгиев.   Пожарът, възникнал в склад за вторични суровини в Дупница, е предизвикан умишлено. Някой хвърли нещо от автомагистралата, каза пред БГНЕС Кольо Илиев - собственик на горялото предприятие \"Феникс Ресурс\". Категорично не е вярно. Сключването на договора с ЕИБ е в ход, в ход са съответните процедури, и съгласуването. Това заяви енергийният министър Теменужка Петкова заради спекулациите, че ЕИБ не иска да сключи договора за финансиране на интерконектора с Гърция заради назначението на Жаклен Коен за председател на Българския енергиен холдинг (БЕХ).     България е на второ място в НАТО по разходи от брутния вътрешен продукт (БВП), отделяни за отбрана. Това става, след като правителството преведе средствата по сметките на американската компания Lockheed Martin за поръчаните осем нови изтребителя F-16, съобщава БНТ. Това на практика нареди България веднага след САЩ, които са на първо място. Такива пари за отбрана страната ни не е отделяла от 16 години. \"Донякъде е противоречива концепцията, пълна с общи изрази и липсваща конкретика. Има неща, които откровено тревожат.\" Това каза бившия вътрешен министър Емануил Йорданов в коментар за представената от единственият кандидат за главен прокурор Иван Гешев концепция за развитие на прокуратурата.    Сградата, в която е планирано да се помещава Националната педиатрична болница не отговаря на съвременните извиквания за качество и безопасност. Това заяви инж. Иван Каралеев – председател на Камарата на инженерите в инвестиционното проектиране. Съвместната инструкция на ДАНС и МОН, позволяваща пълен и постоянен достъп до информационните фондове в образователното министерство, е абсурдна и юридически неизпипана. Да активираме тези хора, които не са активирани – да гласуват, да влияят на събитията, сега няма как. Това заявява един от членовете на организацията \"Оплот България\" по време на второто ѝ събрание, от което има запис в YouTube. В уличаващите го в корупционни практики видеозаписи от Ибиса, бившият вицеканцлер и шеф на Австрийската партия на свободата Хайнц-Кристиан Щрахе коментира, че сред компаниите, които финансират чрез дарения неговата партия, е и хазартният гигант „Новоматик”. Щрахе дори заявява, че „Новоматик” плаща на всички”.\r\nНови доказателства вследствие на поредица от обиски в домовете на шестима заподозрени и една от сградите на Партията на свободата в Източен Тирол разкриват в цялост връзките между крайнодесните политици и хазартния бизнес в Австрия. Резултати от скорошна анкета на Института за изследване на общественото мнение „Галъп“ попаднаха в заглавията на руските вестници, след като показаха, че рекордните 20% от гражданите на страната искат да я напуснат. Сред младите руснаци този показател се оказа още по-висок: във възрастовата група от 15 до 29 години боят на анкетираните, които признават, че искат да емигрират, е 44%. Епохата на контрол над ядрените оръжия свърши. Това показва тайнственият взрив в Архангелск, причинил смъртта на петима руски служители, ако все още са останали някакви съмнения по този въпрос ", "date": "2019.08.14", "title": "Новините: Най-важното за деня, 14 август"}
{"url": "https://www.actualno.com/society/ekstremalen-indeks-za-pojaroopasnost-e-v-sila-za-8-oblasti-news_785246.html", "text": "      Екстремален индекс за пожароопасност е в сила за 8 области на страната за 15 август. Това сочи справка на сайта на Националния институт по метеорология и хидрология (НИМХ).      Екстремалният индекс ще важи за областите .   Екстремалният индекс означава, че са възможни бързо разпространяващи се много силни пожари с въвличане на дървесните корони.\r\nДнес най-високи температури са измерени в Благоевград и Сандански – 37°. Във Варна пък термометрите са показвали 29 градуса, а в Бургас - 28°.    ", "date": "2019.08.14", "title": "Екстремален индекс за пожароопасност е в сила за 8 области"}
{"url": "https://www.actualno.com/asia/turski-dronove-veche-operirat-v-severna-sirija-news_785248.html", "text": "      Турски безпилотни летателни апарати (БпЛА) са започнали да изпълняват операция в Северна Сирия, където по-рано Вашингтон и Анкара се договориха за създаването на зона за сигурност. Това предава Reuters, като се позовава на съобщение от Министерството на отбраната на Турция.      Припомняме, че миналата седмица двете държави се споразумяха да създадат в региона. Не бяха разпространени конкретни подробности, като например размера на зоната и командната структура на съвместните патрули, които ще се провеждат там.   В началото на седмицата в южната турска провинция Шанлъурфа пристигна шестчленна американска делегация, която се включи в подготовката на създаването на съвместния оперативен център, отбелязва още агенция \"Фокус\".\r\nВ разпространеното от Анкара изявление се подчертава, че работата там продължава. В текста се допълва, че турските дронове са започнали да извършват операции в района, където ще бъде създадена зоната за сигурност.   ", "date": "2019.08.14", "title": "Турски дронове вече оперират в Северна Сирия"}
{"url": "https://www.actualno.com/burgas/bezplatno-kino-pod-zvezdite-v-morskata-gradina-na-burgas-news_785180.html", "text": "      Лятно кино отваря врати за почитателите на седмото изкуство в Бургас. Прожекциите започват на 16 август и ще продължат до 21 септември в Морската градина. Там ще бъде монтиран най-големият екран на открито у нас. Неговата площ над 100 квадратни метра и се намира близо до автобусната спирката на улица „Константин Величков“.      В шест поредни съботи и недели публиката ще може да види 12 филма от нашето и световното кино. В творбите, известни актьори като Джъд Лоу, Том Харди, Том Ханкс, Вин Дизел представят едни от най-добрите си роли.\r\nНе по-малко талантлива е плеядата български актьори, която включва Иван Бърнев, Филип Аврамов, Александър Алексиев и много други.\r\nКапацитетът на лятното кино е 300 седящи места, а първата прожекция ще започне в 20:00 часа на 16 август.              ", "date": "2019.08.14", "title": "Безплатно кино под звездите в Морската градина на Бургас"}
{"url": "https://www.actualno.com/curious/zodiite-koito-mogat-da-plenjat-vseki-edin-myj-news_785080.html", "text": "                   1. Телец - Тези дами изглеждат много тихи, кротки и спокойни, но това е само в началото. С тях можете да контактувате наистина много лесно. Като цяло, времето прекарано с тях е доста приятно. Те ще изчезнат с гръм и трясък от живота ви, в момента, в който нещата започнат да стават по - сериозни. Телците успяват да пленяват мъжките сърца с помощта на нежността и загрижеността си. Никой мъж не може да устои на качествата им. Все пак, ако сте достатъчно търпеливи с представителките на този зодиакален знак, е напълно възможно да ги накарате да се влюбят във вас.   2. Скорпион - Това са жени, които определено знаят как да флиртуват. Много са добри в любовните игрички, а това се харесва на мъжете. Знаят точно какво и кога да кажат, за да запленят даден мъж. Скорпионите много бързо губят интерес. Това се случва, когато започнат да получават внимание от отсрещната страна. Просто изведнъж започва да им става безинтересно и всичко приключва. Ако се влюбите в такава жена, ние ви съветваме да не показвате чувствата си. Дръжте се недостъпно и може би ще успеете да я накарате и тя да се влюби във вас. 3. Дева - Тези жени могат само с поглед да привлекат вниманието на мъжете. Те са истински изкусителки, които в повечето случай флиртуват с мъжете, само за да получат нещо. Девите имат нуждата да бъдат харесвани и уважавани, но е напълно възможно да си тръгнат, без никакво обяснение. Тези жени обикновено имат много красива и атрактивна външност и са изключително умни. Тези техни качества им помагат да пленяват мъжките сърца. Знаят точно какво трябва да направят, за да привлекат вниманието на даден мъж. Девите са много добри в любовните игри и определено умеят да заблуждават мъжете. Бъдете внимателни с тези жени, защото е напълно възможно да ви използват. Не се влюбвайте в тях, преди да се уверите, че те не извличат някаква полза от отношенията ви. Чак тогава можете да си позволите да погледнете сериозно на отношенията ви.    4. Стрелец – няма по-забавна от тази зодия в целия зодиак. Ето защо е изключително лесно на представителките на тази зодия да пленят един мъж. Те са закачливи, весели и със страхотно чувство за хумор. Усмивката, която никога не слиза от лицата им, е в състояние да подкоси краката на всеки мъж. Тези жени обожават забавлението, но не могатд а понасят някой да им казва какво да правят. В момента, в който си позволите подобно нещо, можете да забравите за това прекрасно създание, което просто ще изчезне от живота ви. Без скандал, без драма. Тя просто ще си отиде в мига, в който се почувства ограничена.     ", "date": "2019.08.14", "title": "Зодиите, които могат да пленят всеки един мъж"}
{"url": "https://www.actualno.com/society/nap-napomnja-na-sledvashtite-v-chujbina-da-uredjat-zdravnija-si-status-news_785184.html", "text": "      Агенцията по приходите информира лицата, обучаващи се в чужбина като редовни студенти, че е необходимо да се погрижат за здравното си осигуряване и да приключат със своите задължения. За целта трябва да представят в офисите на НАП удостоверение или служебна бележка, подпечатани с мокър печат и подписани от служебно лице от съответния университет. Ако документът е генериран по електронен път, трябва задължително да съдържа отпечатан текст, че важи без подпис и печат.      Документът трябва да съдържа имената на студента, времето, през което той е учил там (само за изминали семестри или години, но не и за предстоящи от обучението му) и дата на издаване. Удостоверението или служебната бележка трябва да са преведени на български език от лицензиран преводач.   Документът се подава в поделенията на НАП по постоянен адрес, за да се изчистят задълженията за месеците, през които студента не е здравноосигурен в България. Подаването на удостоверението може да се извърши и от родител, без за това да се изисква нотариално заверено пълномощно. Всяко лице може да провери здравноосигурителния си статус в офисите на НАП, а така също и на телефон 0700 18 700 на цената на градски разговор за съответния оператор. ", "date": "2019.08.14", "title": "НАП напомня на следващите в чужбина да уредят здравния си статус"}
{"url": "https://www.actualno.com/politics/pravitelstvoto-nameri-sladka-slujba-na-plamen-georgiev-pocheten-konsul-vyv-valensija-news_785096.html", "text": "      На свое закрито заседание от 9 август, Министерският съвет е приел решение да назначи за почетен консул във Валенсия бившият председател на Антикорупционната комисия (КПКОНПИ) Пламен Георгиев.      Георгиев поема поста от Цветелин Цолов и то след като в Специализираната прокуратура, като прокурор. Самият да се върне в Спецпрокуратурата и подаде заявление за това.\r\nТочната нова длъжност на Георгиев е следната - генерален консул на Република България във Валенсия, Кралство Испания, с консулски окръг, обхващащ автономните области Валенсия, Мурсия, Кастиля ла Манча и Балеарските острови.    Историята на Георгиев   Скандалът с ръководителя на Антикорупционната комисия избухна заради   недекларирана тераса от 186 квадрата, която той счита за обща площ.   Проверка на община \"Слатина\" обаче категорично показа, че на самата   тераса има незаконно строителство, което и по този начин всъщност беше показано   и, че Георгиев носи отговорност за това. Въпреки това ръководителят на   \"Строителен надзор\" в Столична община архитект Влади Калинов оневини   Георгиев и за събаряне строеното върху терасата, но това доведе до . А така и не стана ясно колко е струвала на Георгиев терасата, защото той каза четири различни цени. Другото нещо, което , че е натопен - от хора, които разследва, визирайки Иво Прокопиев.\r\nМеждувременно НАП започна да проверява Георгиев, който след изричен намек на премиера Бойко Борисов обяви, че . Заедно с НАП обаче, КПКОНПИ проверява началника на Националната следствена служба Борислав Сарафов и – заради имотни сделки на въпросния син, като засега заключението е, че няма в какво да бъде обвинен. Сарафов също излезе в отпуск, но се оказа, че две от съмнителните сделки на сина му всъщност , защото са направени през настоящата 2019 година.  НАП проверява и председателя на ВКС Лозан Панов заради от 2013 година, когато още не са женени. Панов обаче отказа да излезе в отпуск и каза, че е най-проверяваният човек.\r\nВ  крайна сметка Георгиев коментира, че проверката на НАП го е  оневинила,  защото показала, че терасата е обща част, а той искал да  бъде вписана в  нотариалния акт на апартамента му, за да плаща данъци.  Освен това,  каквото било строено на терасата му, било преди той да си  купи  апартамента и това също го оневинявало.     ", "date": "2019.08.14", "title": "Правителството намери сладка служба на Пламен Георгиев - почетен консул във Валенсия"}
{"url": "https://www.actualno.com/america/trymp-kato-prezident-izgubih-mejdu-3-do-5-miliarda-dolara-news_785172.html", "text": "      Президентът на САЩ Доналд Тръмп заяви, че президентският пост му струва цяло състояние, съобщава NBC, цитирани от БГНЕС. Откакто е начело на държавата, е изгубил между 3 и 5 милиарда долара.      Според него, част от тази сума е похарчена за адвокатски хонорари, тъй като всеки ден някой подавал жалба срещу него.\r\nСпоред телевизионния канал, тези твърдения няма как да бъдат проверени, защото президентът не е представил данъчната си декларация, а преди време е бил уличен, че преувеличава размера на състоянието си.   Още преди избирането си през 2016 година Доналд Тръмп отказва да направи публично достояние данъчните си декларации. Опонентите му се опитаха да публикуват документите за имотното му състояние, подозирайки, че държавният глава е извършил данъчни нарушения.  Експерти предполагат, че това би нанесло вреда върху репутацията му, тъй като може да разкрие негови провали в бизнеса.\r\nБГНЕС припомня, че през април ръководителят на бюджетната комисия в Конгреса на САЩ Ричард Нийл поиска от министъра на финансите Стивън Мнучин да предостави данъчните декларации на Тръмп за периода 2013-2018 година. Министърът отказа да изпълни искането поради липса на „легитимно основание”.\r\nСлед Ричърд Никсън Тръмп е първият президент, отказал да предостави данъчните си декларации.     ", "date": "2019.08.14", "title": "Тръмп: Като президент изгубих между 3 до 5 милиарда доларa"}
{"url": "https://www.actualno.com/america/po-malki-danyci-i-po-visoki-zaplati-v-arjentina-news_785187.html", "text": "      Аржентинският президент Маурисио Макри обяви днес увеличение на заплатите и намаляване на данъците, за да помогне за облекчаване на икономиката, разтърсена от шоковия уикенд, белязан от изборното му поражение от основния му ляв съперник в предварителните избори, предаде БГНЕС.      Макри, благоприятстващ пазара лидер, който ще търси преизбиране през октомври, заяви, че ще намали данъците върху доходите на работниците, ще увеличи субсидиите и ще въведе 90-дневно замразяване на цените на горивата, за да помогне за облекчаване на икономическия шок.\r\nИстинско финансово бедствие застигна Аржентина, след като станаха ясни резултатите от предварителните избори за президент.   Основният борсов индекс в Буенос Айрес, Мервал, се срина с 37 процента, а песото се обезцени с 25 процента спрямо долара само за един ден.  Някои от най-търгуваните акции в страната загубиха една трета от стойността си само за два часа.\r\nЦиментовият гигант Лома Негра загуби 50 процента от стойността си, а електрическата компания Пампа Енергия около 30.\r\nПрезидентските избори са след 2 месеца, но в неделя се проведе предварителния вот, който отсява кандидатите с под 1,5 процента подкрепа.       Избраникът на левите Алберто Фернандес спечели със значителна преднина пред консервативния настоящ президент Маурисио Макри.\r\nМакри е предпочитаният победител за бизнеса и инвеститорите, защото се нагърби с политика на икономии и реформи, които се считат от експертите за необходими за оздравяването на икономиката и финансите на Аржентина.\r\nИкономиите, обаче, правят Макри непопулярен у дома. Въпреки неговите усилия, икономиката все още е в рецесия, а инфлацията миналата година беше 22 процента.\r\nОколо 32 процента от аржентинците са засегнати от ширещата се бедност в страната. ", "date": "2019.08.14", "title": "По-малки данъци и по-високи заплати в Аржентина "}
{"url": "https://www.actualno.com/ruse/uchenici-shte-se-potopjat-v-hiljadoletni-prikluchenija-v-rusenski-muzej-news_785075.html", "text": "      Деца от русенски училища ще се превъплътят в ролята на римски легионери, императори и красиви римлянки, ще се разберат какво е било облеклото на болярите и техните семейства. Епохата на Модерността ще представят с помощта на елегантни костюми и дамски рокли от края на XIX и началото на XX век. Това предвижда новият проект „В дрехите на историята – обучение в култура“, който ще се реализира от Регионален исторически музей в Русе с подкрепата на Министерството на културата.      Проектът включва провеждането на четири тематични работилници, които ще визуализират дейности от всекидневния начин на живот на хората от времето на праисторията, римското владичество, Средновековието и Модерността. Целта е чрез интерактивни занимания в музейна среда да се получат трайни знания по разглежданите теми и формират базисни умения за извличане на информация при работа с експонати.   Работилницата по Праистория ще запознае децата с начина на живот на праисторическите хора. Модулът е динамичен и изцяло интерактивен, а разказът протича в последователността на решаването на „пещерна“ кръстословица, която присъстващите трябва да попълнят с помощта на лектор. В изложбените пространства на зала „Праистория“ учениците разбират как се изхранват хората, живели 6500 г. пр. Хр., как са били изградени селищата им, какви са светилищата им, култовите предмети и всекидневни практики. Децата ще имат възможност да мелят жито с хромели, да правят пещерни рисунки с въглен, да си изработят праисторически амулет от миди, които през периода са били едно от основните (до монетно) средства за размяна. Специално изработени за класната стая облекла ще повишат интереса към занятието. \r\nРаботилницата, посветена на древен Рим, препраща към времето, когато при устието на р. Русенски Лом се изгражда „Сексагинта Приста“ – пристанището на 60-те кораба, база на римската флотилия. Децата научават за функциите и управлението на крепостта. Учат за римската митология, чрез изработване на маски на римски божества. Подрастващите получават знания за римското въоръжение, чрез адаптирани детски сетове - шлем, броня, меч, щит и копие. Създадени за целта дрехи и аксесоари от римско време ще превърнат децата в легионери, императори и красиви римлянки.  Работилницата по Средновековие показва наследството на средните векове – градища, места на духовност, всекидневни практики, облекло и обичаи. Акцентът пада върху археологическия резерват „Средновековен град Червен“ край Русе. Чрез сглобяването на специално създаден пъзел на Червен се учи за устройството на средновековните крепости, тяхното изграждане и архитектурни особености. Тъкане на стан-рамка има за цел изучаване на занаятите през периода, а средновековни костюми ще покажат на децата как са се обличали семействата на болярите.\r\nРаботилница Модерност препраща към първите прояви на Модерността в градската култура на хората. Мъжки костюми, елегантни дамски рокли от края на XIX и началото на XX век, книга-игра с дрехи ще „разкажат“ на учениците за модните елементи и промяната в облеклото на „модерните“ хора. Експозиционните пространства на Музея на градското всекидневие (Къщата на Калиопа) ще ги потопят в живота на гражданите – как са изглеждали къщите им, как са били устроени домакинствата, как се трансформират нравите и порядките в обществото тогава.   В работилниците ще се включат 60 ученици от: ОУ „Иван Вазов“, ОУ „Отец Паисий“, ОУ „Ангел Кънчев“, МГ „Баба Тонка“ и от СНЦ „Еквилибриум“.     ", "date": "2019.08.14", "title": "Ученици ще се потопят в хилядолетни приключения в русенски музей"}
{"url": "https://www.actualno.com/kustendil/tvyrdenie-riosv-razreshila-deponirane-na-bokluka-kojto-zatvori-am-struma-news_785060.html", "text": "      Пожарът, възникнал в склад за вторични суровини в Дупница, е предизвикан умишлено. Някой хвърли нещо от автомагистралата, каза пред БГНЕС Кольо Илиев - собственик на горялото предприятие \"Феникс Ресурс\".      Това стана в 16:20 часа вчера (13 август), огънят лумна изведнъж, ако бе цигара, щяхме да го загасим, но беше нещо друго, допълни Илиев. Той каза още, че опаковките с лекарства, които изобилстват сред отпадъците, са още от \"Балканфарма\" и са били тук преди строежа на автомагистралата. А РИОСВ е взела решението те да се депонират тук.   Пожарът е засегнал голяма площ от сухи треви и храсти в посока Балановски рид, днес продължава гасенето на фронт от около 200-300 м., гасят 2 противопожарни екипа с 10 пожарникари, и 1 екип с 10 горски служители, съобщиха от пресцентъра на полицията в Кюстендил.\r\nБалите с пластмасови отпадъци, складирани до съоръжение на АМ \"Струма\", са изнесени извън района на съоръжението и се доугасяват чрез обливане. Няма опасност да бъдат засегнати имоти на граждани, живеещи в близките села, допълват от полицията.  АМ \"Струма\" продължава да е затворена участъка Бобошево-Дупница, специалисти от АПИ оглеждат конструкцията на моста при 63-ти км. Алтернативният маршрут е път Е-79.   ", "date": "2019.08.14", "title": "Твърдение: РИОСВ разрешила депониране на боклука, който затвори АМ \"Струма\""}
{"url": "https://www.actualno.com/moresport/reporter-se-sheguva-s-kobrata-bylgarinyt-otvryshta-s-celuvka-news_785129.html", "text": "      Най-добрият български боксьор Кубрат Пулев даде интервю пред известния боксов журналист \"The Schmo\". Кобрата отговаря на въпроси за миналото в кариерата си, както и за бъдещето, а началото на интервюто бе повече от интересно.      \"The Schmo\" помоли сънародника ни да не го целува, в резултат на което Кобрата опита точно това, но без успех. На шега, разбира се.   \"Ако зависеше от теб, остави всичко останало на страна, ако ти си избираше, с кого щеше да се боксираш\", попита интервюиращият.\r\n\"За мен е много важен коланът. Световната титла в тежка категория на IBF. Претендент съм и съм готов да се бия с всеки за този колан. Сега Руис носи колана, готов съм да се бия и с него, ще бъде страхотен мач\", отговори Пулев.  Какво още каза Кобрата и видео от случката, . ", "date": "2019.08.14", "title": "Репортер се шегува с Кобрата, българинът отвръща с целувка"}
{"url": "https://www.actualno.com/balkani/signal-ot-es-za-vlizaneto-na-albanija-po-dalechno-ot-predstavite-na-tirana-news_785094.html", "text": "      Ръководителят на Делегацията на Европейския съюз в Албания Луиджи Сорека даде оценка за актуалната ситуация в страната в контекста на европейската ѝ перспектива, предаде БГНЕС.      В интервю за Euronews дипломатът цитира част от реч на Унстън Чърчил от 1942 година, заявявайки, че Албания се намира \"в края на началото\", а не \"в началото на края\".   Според Сорека, и Албания, и Северна Македония имат отворени въпроси относно върховенството на закона, което забавят пътя им към Европейския съюз. \"Решението през октомври е важно не само за страната, но и за ЕС, тъй като е поставено под въпрос доверието към процеса на разширяване\", заяви дипломатът.\r\nАлбания и Северна Македония са изпълнили голяма част от своите ангажименти към Европейската комисия. Този напредък е достатъчен за започване на преговори, а не за пълноправно членство.  Според посланика на ЕС, Албания е постигнала голям напредък, но има области, в които албанската администрация трябва да продължи да работи. Такава, например, е борбата срещу корупцията, организираната престъпност и избирателната реформа. Необходима е ежедневна работа за прилагане на дневния ред на реформите, преди Съветът на ЕС да вземе решение през октомври за отваряне на преговорите с Албания.\r\nСорека каза, че вярва, че албанският народ, който подкрепя членството на страната в ЕС, ще продължи да вярва в просперитета му. Но и самият Европейски съюз \"не трябва да разбива техните надежди\", допълни той.    ", "date": "2019.08.14", "title": "Сигнал от ЕС за влизането на Албания - по-далечно от представите на Тирана"}
{"url": "https://www.actualno.com/burgas/mejdunarodno-systezanie-po-skejtbording-sybira-systezateli-v-burgas-news_785057.html", "text": "      18 са чуждестранни майстори на дъската, които ще участват в Burgas Skate Open 2019 година. Те идват от Русия, Румъния, Колумбия, Израел, Беларус, Украйна и Португалия. Заедно с тях, ще пристигнат и най-добрите български скейтъри.      Имената им са познати на любителите на екстремния спорт. Един от тях е Мартин Атанасов, които завърши трети в Бургас през 2018 година и след това спечели голямо състезание в Словения. От отбора на Бургас на дъската ще се качат Лазар Георгиев и Владимир Иванов \"Гибона\".   Това е петото поред издание на Burgas Skate Open. То ще започне на 16 август и в продължение на три дни ще радва почитателите на скейтбординга. Професионалните състезатели ще се борят не само за вниманието на публиката, но и за голям награден фонд.\r\nБургас не случайно е домакин на най-голямото събитие по скейтбординг у нас и в света. Тук беше изграден скейт парк \"Изгрев\" – място, което няма аналог в България.  За публиката в дните на състезанието, са предвидени съпътстващи събития.\r\nЕдно от тях е изложба на скейт фотографии, с автори Велико Балабанов и Ивайло Дончев, концерти на различни групи и други забавления. ", "date": "2019.08.14", "title": "Международно състезание по скейтбординг събира състезатели в Бургас"}
{"url": "https://www.actualno.com/asia/rusija-iran-i-azerbajdjan-s-obedineni-energijni-sistemi-news_785106.html", "text": "      Русия, Иран и Азербайджан подписаха споразумение за съвместна разработка на проект за обединяване на енергийните им системи, съобщава РИА Новости.      Споразумението предвижда създаване на енергиен коридор „Север-Юг” между енергийните системи на трите държави.\r\nБогатият на енергийни ресурси Туркменистан е домакин на икономически форум, предназначен да засили сътрудничеството между държавите от Каспийско море.\r\nМиналата година лидерите на петте страни от Каспийско море подписаха конвенция, целяща да сложи край на десетилетия на несигурност относно експлоатацията на ресурсите.  Техеран се застъпва за създаването на организация за сътрудничество на каспийските страни, която трябва да се превърне в основа за икономическо сътрудничество в региона, коментира първият вицепрезидент на Иран Есхак Джахангири на Каспийски икономически форум в Туркменистан, предава ТАСС.\r\nОт руска страна в споразумението участват „Системен оператор” и „Россети”, от страна на Азербайджан – „Азеренерджи”, а от Иран – „Tavanir”, пише Дарик. ", "date": "2019.08.14", "title": "Русия, Иран и Азербайджан с обединени енергийни системи"}
{"url": "https://www.actualno.com/crime/myj-se-samonarani-v-morskata-gradina-v-burgas-news_785118.html", "text": "      31 годишен мъж от Казанлък е настанен в отделение \"Реанимация\" на УМБАЛ – Бургас, с опасност за живота, след като сутринта в Морската градина в района до ресторант \"Воденицата\" се самонаранил със счупена бутилка в областта на гърлото, съобщиха от МВР.      Мъжът е локализиран от полицейските служители след подаден около 08.35 ч. сигнал от млада жена, която разхождала в Морската градина двугодишното си дете за това, че безпричинно е замеряна от непознат мъж с буци пръст и подръчни средства. Жената дала описание на непознатия, който минути по-късно е установен от полицейски автопатрул и забелязвайки служителите на реда, бръкнал в раницата си, извадил стъклена бутилка, счупил я и с остатъка от стъклото се наранил в областта на гърлото.   До пристигане на екипа на \"Спешния център\" полицейските служители оказали първа долекарска помощ, като се опитали да спрат обилната кръвозагуба, настъпила вследствие на самонараняването.\r\n31 годишния мъж от Казанлък е откаран в УМБАЛ – Бургас и настанен за лечение. Разпитани са свидетели – очевидци на инцидента. Иззети са видеозаписи от разположени в близост до местопроизшествието.   ", "date": "2019.08.14", "title": "Мъж се самонарани в Морската градина в Бургас"}
{"url": "https://www.actualno.com/society/protestirashti-v-krushare-vlastta-se-opitva-da-ni-diskreditira-blokadata-ostava-news_785112.html", "text": "      \"Наблюдаваме с интерес и безпокойство опитите на властта да изсипе на барикадата в Крушаре националистически и маргинални структури, които са в управлението на страната\" - алармират протестиращите заради избиването на домашните прасета в село Крушаре.      Те изпратиха отворено писмо до медиите, в което се казва още, че действията доказват, че \"проблемът на управлението не е чумата, а ние.   Хората могат да бъдат обезсърчени, лъгани, заплашвани, но не и дълго. Ние оставаме на барикадата. Грозните и „свинливите“ имат същия проблем като умните и красивите - неграмотното и корумпирано управление\".\r\nИсканията им за спиране на избиването на здрави животни и за предприемането на адекватни мерки остават валидни.  Блокадата остава, заявяват хората, обявили гражданско неподчинение.\r\nПрипомняме, че вече 13 дни пътят Сливен - Ямбол е блокиран от протестиращи стопани на домашни прасета. Те продължават да настояват за спиране на избиването на поголовието в областите без положителна проба за АЧС.   Незабавно да бъде отворен пътят Ямбол-Сливен, настояват от Индустриалната стопанска асоциация в Ямбол.    От организацията са изпратили писмо до министър-председателя и вътрешния министър, както и до областния управител и кмета на Сливен с искане да бъдат гарантирани правата на бизнеса и гражданите и пътят да бъде незабавно отворен. ", "date": "2019.08.14", "title": "Протестиращи в Крушаре: Властта се опитва да ни дискредитира, блокадата остава"}
{"url": "https://www.actualno.com/crime/jena-postrada-v-podlez-v-sofija-vinovna-li-e-stolichna-obshtina-snimka-news_785127.html", "text": "      Жена е пострадала в подлез в София, съобщи очевидец въ Facebook групата .      Кракът на жената се е заклещил в решетки в подлеза на на бул. България (пл. Ручей). От снимката се вижда, че полицаи и пожарникари се опитват да помогнат на жената. Според хора, живеещи в района подобни инциденти не са рядкост.   Подробности може да видите -  ", "date": "2019.08.14", "title": "Жена пострада в подлез в София, виновна ли е Столична община? (СНИМКА)"}
{"url": "https://www.actualno.com/crime/v-plovdivsko-sa-registrirani-naj-mnogo-tejki-katastrofi-dosega-news_785124.html", "text": "      Тежките пътнотранспортни произшествия на територията на Област Пловдив намаляват със 100 бр. през първите 7 месеца на 2019 г. в сравнение със същия период на миналата година. Въпреки това в региона са регистрирани най-много пътни инциденти като средно на всеки 8 катастрофи в България, една е на територията на местното ОДМВР. Поради тежкия пътен травматизъм Държавна агенция „Безопасност на движението по пътищата“ (ДАБДП) инициира извънредно заседание на Областната комисия по пътна безопасност. В нея участие взеха председателят на ДАБДП Малина Крумова, областният управител на Пловдив Здравко Димитров, представители на МВР, общините в областта, неправителствени организации и др., съобщиха от Агенцията.      „Отчитаме усилията на институциите на местно ниво, но трябва да набележим още допълнителни мерки, защото нивото на пътния травматизъм в областта е неприемливо високо“, подчерта Малина Крумова. По думите ѝ общо 444 тежки пътни инциденти са станали на територията на областта, загинали са 34 души, а ранените са 556. Фаталните инциденти намаляват с 8, а ранените са със 162-ма по-малко в сравнение със същия период на миналата година. „Сериозно намаляване на пътния травматизъм се наблюдава след пускане в експлоатация на новия път между Пловдив и Асеновград, но остава тревожната статистиката голям брой инциденти да настъпват в градски условия, затова ще изискваме още инфраструктурни решения от общините“, посочи председателят на държавната агенция. Според статистиката на МВР, катастрофите са съсредоточени в активната част от денонощието, като най-много инциденти с пострадали лица възникват между 18:00 и 19:00 ч.   Търсим възможност за изграждане на полигон и автомобилна писта, съобщи областният управител на Пловдив Здравко Димитров. Той призова общините в региона да набележат подходящи терени. Едно подобно съоръжение би подобрило както подготовката на младите водачи, така и ще бъде място за безопасно увеличаване на скоростта, вместо това да се случва по булевардите на града, подчерта Здравко Димитров. Той се ангажира и областната комисия по безопасност на движението да заседава на всеки три месеца, а на всяка среща да се набелязват мерки с конкретни срокове, които ще бъдат обект на постоянен мониторинг.\r\nОбщина Пловдив е инициирала подмяна и поставяне на осветление на пешеходните пътеки и в зоните в близост до училища и детски градини, които ще бъдат завършени до началото на есента. Общинската комисия по пътна безопасност заседава редовно, като продължават да се търсят най-добрите инфраструктурни решения за обезопасяване на пешеходните пътеки.  Най-голямо намаление на пътните инциденти през първата половина на 2019 г. в България се отчита именно на територията на ОДМВР Пловдив. Служителите на реда продължават да увеличават контрола като в момента активно участват в акция „скорост“, която се провежда на територията на цялата страна. През първото шестмесечие на 2019 г. служители на ОДМВР – Пловдив са констатирали над 66 хил. нарушения. В сравнение със същия период на 2018 г. броят на установените нарушения е с близо 15 хил. повече, а основна част от тях са за движение с превишена скорост. От областната дирекция на МВР съсредоточават контрол не само в града, но и в по-малките населени места и на пътищата, които се отчита повишен пътен травматизъм. ", "date": "2019.08.14", "title": "В Пловдивско са регистрирани най-много тежки катастрофи досега"}
{"url": "https://www.actualno.com/smolyan/grycka-kompanija-dostavja-medicinsko-oborudvane-v-mbal-zlatograd-news_785002.html", "text": "      Гръцката компания „KON.MANTES – DIM.TSAMIS“ с отличително име „Gnosis Computers“ ще достави в болницата на Златоград.      Възложител на поръчката е община Златоград по спечелен от нея проект за телемедицина.   Оборудването на стойност 74 841 лв. без ДДС се осигурява по проект „e-Social Health Care”, финансиран от Програма за трансгранично сътрудничество ИНТЕРРЕГ V-A Гърция-България.\r\nТо е предназначено за измерване на множество параметри, включително кръвно налягане, пулс, регулярност на пулса, температура, скорост на дишане SPO2, 1-клетъчна ЕКГ. Оборудването ще бъде преносимо, леко, с екран, глюкомери и професионална теглова скала.  През юни месец по същия проект е сключен договор с „Елпак лизинг“ за доставка на мамограф, чиято стойност е 57 000 лв. без ДДС. ", "date": "2019.08.14", "title": "Гръцка компания доставя медицинско оборудване в МБАЛ – Златоград"}
{"url": "https://www.actualno.com/health/5-dokazatelstva-che-dinjata-e-super-polezna-news_785022.html", "text": "       . Този сочен плод ни разхлажда в горещите дни и е един от любимите плодове на много хора. Но динята крие в себе си много повече.      Тя е един от най - вкусните и полезни летни плодове. Съдържащ изключително много вода, този плод е използван като източник на вода в пустините. В света има повече от петстотин сорта диня, между които можете да избирате.   Знаехте ли, че освен червена, има розова,  жълта, бяла и оранжева диня. Също така съществуват и дини без семки. Страхотно, нали? Днес ще ви дадем малко повече информация за динята и защо тя е не само вкусен, но и много полезен плод.    1. Състава на динята - 92 % от масата на динята е вода. Може би до сега не сте чували това, но дори семките на динята са доста полезни. Те съдържат белтъчини и мазнини. Динята е богата на изключително много полезни вещества, от които имате възможността да се възползвате през летния сезон. 2. Нискокалорична е - Поради високото съдържание на вода, динята е изключително нискокалорична. Съдържа само 80 калории в 100 г. Това е плод, с помощта на който, много лесно можете да се отървете от излишните килограми.    3. Ниско съдържание на въглехидрати - Динята е подходяща дори за диабетици, които трябва да ограничават приема на въглехидратите. Динята съдържа фруктоза, която е доста полезна за тялото ви. Тя подобрава работата на черния дроб и спомага за усвояването на хранителните вещества от организма.     4. Подходяща при проблеми с отделителната система - С помощта на динята, можете да изхвърлите всички токсични вещества от тялото си. Тя ще ви помогне дори в борбата със заболявания на черния дроб и жлъчката. Динята ще ви предпази от полявага на камъни в бъбреците. 5. Подходяща при запек - Ако страдате от запек, било то хроничен или не, динята е плодът, който може да ви помогне. Това е така, защото тя съдържа голямо количество магнезий и фина  целулоза. Ще регулира перисталтиката на червата и ще стимулира отделянето на жлъчен сок. По този начин ще можете бързо и лесно да се справите със запека, без да се налага да приемате медикаменти. ", "date": "2019.08.14", "title": "5 доказателства, че динята е супер полезна"}
{"url": "https://www.actualno.com/curious/12-neshta-koito-toj-pravi-samo-ako-te-obicha-news_785016.html", "text": "Жените често пъти имаме нужда от няколко потвърждения от противоположния пол, за да сме уверени, че той иска да бъде с нас. Директните въпроси никога не са добро решение да задоволите любопитството си за това ли половинката до вас наистина ви обича много. Но тези 12 признака със сигурност ще ви уверят в това: 1. Често пъти се взира в очите ти без причина - сигурен знак, когато мъжът няма интерес, погледът му често блуждае наоколо. 2. Прощава ти, дори когато си невъзможна, защото държи на теб. По-добре крайно проста, отколкото прекалено умна В днешно време жените, които не блестят с особен ум и инвестират само във външния си вид с цел да прикрият липсата на сиво вещество в ч... Прочети повече 3. Винаги се радва да те види и очаква всяка среща с нетърпение. 4. Плановете му често се въртят около думата \"ние\". 5. Истински е с теб, няма нужда да се преструва. 6. Прави неща, които се харесват само на теб, за да те направи щастлива. Понякога жените обичат като копелета Понякога мъжете са големи копелета. Копелета без въображение. И не разбират любовта. Измеренията на любовта. Жената обича различно, по ...", "date": "2019.08.14", "title": "12 неща, които той прави, само ако те обича"}
{"url": "https://www.actualno.com/europe/biometrichni-danni-na-milioni-hora-iztekli-v-mrejata-news_785125.html", "text": "      Изследователи от Израел са открили в интернет огромно количество данни с пръстови отпечатъци, лицево разпознаване и други биометрични данни, пише „Дойче веле”.      Около един милион незащитени и некриптирани пръстови отпечатъци и други биометрични данни бяха открити в мрежата.\r\nДанните са от системата „Биостар 2” на корейската фирма за сигурност „Suprema”, която се смята за водеща в Европа на пазара за биометрични системи за достъп. За теча в системата за сигурност сигнализираха първо британският „Гардиън” и израелският портал „Calacalist”.   Компанията „Биостар 2” работи с пръстови отпечатъци или лицево сканиране в една уебсайт-платформа за интелигенти ключалки, които позволяват на фирмите сами да организират контрола на достъпа до офисите или складовете си. Според „Гардиън”, системата се използва от британската полиция, както и от повечето фирми за охрана и банки.  Сериозният пробив е открит от израелските експерти по сигурността Ноам Ротем и Ран Локар, които работят за службата vpnMentor. Уязвимостта може да доведе до установяване на пълен контрол върху акаунтите в системата, твърди Ротем.\r\nДвамата изследователи са получили достъп до повече от 27,8 милиона записа и 23 гигабайта данни, включително за лицево разпознаване, пръстови отпечатъци, незашифровани потребителски имена и пароли, протоколи за достъп\r\nИзследователите имаха достъп до повече от 27,8 милиона записа и 23 гигабайта данни, включително данни за разпознаване на пръстови отпечатъци и разпознаване на лица, изображения на лица на потребители, незашифровани потребителски имена и пароли, снимки на лицата на потребителите, протоколи за достъп до различни нива на сигурност, както и лични данни на служителите.       Освен това данните във фирмените акаунти могат да бъдат възпроизведени и манипулирани. Изследователите били изумени от факта, че биометричните данни в системата най-често са съхранявани без криптиране.\r\nВместо да бъдат криптирани, пръстовите отпечатъци, за да не могат да бъдат възстановени, те са запазили действителните пръстови отпечатъци, които могат да бъдат копирани и използвани за нечисти цели, споделят експертите.\r\nРотем и Локар са били изненадани от това, как клиентите на „Suprema” са подсигурили акаунтите си. Някои от тях са били със „смехотворно” прости пароли като „Password” или „abcd1234”.\r\nТърговският директор на „Suprema” Анди Ан заяви, че компанията е направила задълбочена оценка на предоставената от „vpnMentor” информация. В случай на заплаха, клиентите ще бъдат информирани. Пробивът в сигурността междувременно е бил преодолян. ", "date": "2019.08.14", "title": "Биометрични данни на милиони хора изтекли в мрежата"}
{"url": "https://www.actualno.com/europe/mechka-se-razhodi-iz-italianski-grad-news_785070.html", "text": "      Голяма предизвика бъркотия в италианския град Скано, информира РИА Новости. Животното се появило късно вечерта, когато хората се били отдали на почивка. Неканеният гост проявил особен интерес към витрините на магазините и за малко не влязъл в магазинчето за сладолед.      Любопитството у гражданите бързо взело превес над страха и те започнали да снимат с телефони и фотоапарати вечерната меча разходка, предаде БГНЕС.   От общинската администрация в Скано потвърдили информацията за появата на мечката в централната част на града, но необичайното събитие не предизвикало паника сред местното население.\r\nВ националния парк в областта живеят много диви животни, включително вълци и мечки, които от време на време се появяват в покрайнините на Скано. Досега не е имало нападение над хора, подчертават от администрацията.  Предполага се, че мечката е възрастна самка.\r\nТя се е държала напълно спокойно, а и жителите на града очевидно са свикнали с близостта си до тези животни.   В Скано подобна визита не се случва за първи път. През лятото на 2013 година по улиците на града се появила мечка. Тогава двама изплашени млади туристи се покатерили на дърво, за да избегнат нежеланата среща.    Обитаващите националния парка Абруцо, Лацио и Молизе мечки спадат към подвида Апенинска кафява мечка. Те не са особено големи животни и теглото им обикновено не надхвърля 150 килограма. Случвало се е мечките да влизат в населените места, за да се почерпят с пилета и зайци. ", "date": "2019.08.14", "title": "Мечка се разходи из италиански град"}
{"url": "https://www.actualno.com/analysis/vseki-peti-grajdanin-na-rusija-iska-da-ja-napusne-news_785131.html", "text": "              Германия (15%) и САЩ (12%) са най-популярните дестинации, споменати в това проучване. Показателите, свързани с желанието за емиграция, и реалната емиграция, разбира се, не съвпадат, но получените данни показват широко от настоящото състояние на нещата в страната.\r\nОсвен това младите хора изразяват недоволството си. Те бяха начело на и поискаха независимите и опозиционни кандидати да бъдат допуснати до участие в местните избори през септември. Протестите в Екатеринбург през май доведоха до бързото завършване на строителството на църквата в един от парковете, разположени в центъра на града. Мащабните протести срещу пенсионната реформа през 2018 г. показаха широкото недоволство от социално-икономическите условия, както и трудностите на сегашния режим, свързани с нереализирането на очакванията на обществото.   Въз основа на нашето изследване установихме, че връзките с хора, които живеят в друга държава или пребиваването известно време в чужбина – нещо, което се определя в изследването като „транснационални връзки“ – е добър показател за това дали млад човек иска да напусне от Русия и къде би искал да се установи. Подобни транснационални отношения позволяват да се правят интересни изводи за руската външна и вътрешна политика, което прави този анализ много важен - и недостатъчно обсъждани – характеристиките на руския политически пейзаж, казват анализаторите на проучването.   В Берлин Центърът за източноевропейски и международни изследвания (Zentrum fϋr Osteuropa- und internationale Studien - ZOiS) през 2018 г. проведе проучване, фокусирано върху млади хора на възраст от 16 до 34 години. В онлайн проучването участваха 2000 респонденти, живеещи в 15 града на Руската федерация с население от 1 милион или повече. Въз основа на метода на извадката, базиран на квотата, използвахме данни, получени в резултат на по-задълбочено проучване на руските потребители.    Според ZOiS 54% от анкетираните са заявили намерението си да емигрират, а 50% от тях обмислят да се преместят в друга част на Руската федерация, 21% обсъждат преместване в една от страните на Европейския съюз, а 7% - в САЩ. Налице е значителна връзка със съществуващите транснационални връзки: предишен опит в емиграция, семейство или приятели в чужбина, пътуване в чужбина или получаване на финансови трансфери от приятели или членове на семейството, живеещи извън Русия. Открита е силна връзка между пътуванията в чужбина и избора на дестинация в случай на емиграция, въпреки че данните не ни позволяват да бъдат изяснени причинно-следствените връзки на тази корелация, казват анализаторите.\r\nВ момента около 20% от анкетираните имат транснационални отношения с лица от страните от Европейския съюз, около 21% - с други бивши републики на Съветския съюз, 12% - със САЩ / Канада и 6% - с Азия. Колкото по-млад е човекът, толкова по-голям е шансът му да има транснационални връзки. По-високото ниво на образование, както и живеенето в Москва или Санкт Петербург също увеличава вероятността от транснационални връзки.   Но има и други интересни аспекти. Анализът показва, че младите руснаци, желаещи да заминат за някоя от страните от ЕС, най-вероятно не са гласували за , а те основно живеят в Москва или в Санкт Петербург, което подчертава международната свързаност на тези два града.   Отбелязва се също, че хората с по-активни транснационални връзки - тези, които са пътували повече или имат повече международни контакти, са по-склонни да изразят желание да заминат в чужбина, включително в някоя от бившите републики на Съветския съюз. Транснационалните връзки с конкретни региони по света са предпочитани миграционни дестинации. За разлика от това, хората с по-малко транснационални връзки ограничават своите миграционни намерения до границите на Руската федерация. Въздействат ли транснационалните връзки върху външната политика? Проучването включва въпроса с коя държава младите хора биха искали Русия да има по-близки отношения. Най-често се споменава Китай (28%) от отделните страни, следван от САЩ (19%). Като цяло страните от ЕС споменават 19% от анкетираните, сред които Германия (7%) заема първо място.\r\nЯвно степента на транснационална откритост е ясно свързана със съществуващите предпочитания в областта на външната политика. След като анализирахме различни видове транснационални връзки, е открито по-специално, че онези хора, чиито роднини живеят в определена държава или регион, са за установяване на по-близки отношения с тази страна или регион. Това е най-очевидно по отношение на Европейския съюз, САЩ и Канада, както и на страните от бившия Съветски съюз. Пътуването до държави от ЕС и републиките на бившия Съветски съюз също корелира, независимо от други причини, с ориентацията на респондентите в областта на външната политика спрямо конкретен регион.    Влияят ли транснационалните отношения на формирането на мнения в областта на вътрешната политика? Авторите стигат до извода, че онези хора, които имат транснационални връзки със страните от Европейския съюз, със САЩ или Канада, най-вероятно . Същото може да се каже и за анкетираните с по-високо ниво на образование. Като цяло наличието на транснационални връзки предполага по-малко доверие в Руската православна църква, в апаратурата на органите за сигурност, в местната власт и, може да изглежда парадоксално, в нестопанските организации. Защо НПО попадат тук? Това най-вероятно се дължи на скептично отношение към руските институции и политика.\r\nАко отидем още по-дълбоко, може да се каже, че хората с връзки с Европейския съюз/Северна Америка е по-малко вероятно да се доверят на Путин. Също така се регистрира значителна връзка между транснационалните връзки с Европейския съюз и убеждението, че вътрешните протести са легитимна форма на политическо поведение. Резултатите от изследването показват наличието на промени в руското общество, които вероятно ще изискват отговор от съществуващия политически режим. Невъзможно е да се предвиди дали намеренията на потенциалните емигранти ще бъдат реализирани и ако е така, кога това ще се случи обаче, но получените данни показват важно предизвикателство за руския режим. Останалите неизпълнени икономически и политически очаквания на по-младото поколение може да доведат до увеличаване на нивото на емиграция, както и до загуба на висококвалифицирана работна ръка. Това изисква появата на нов разказ, който ще се хареса на младите руснаци в цялата страна, които все повече отказват нископлатените работни места в публичния сектор и които стават все по-видими в протестите в навечерието на местните избори в Москва, коментират още изследователите. ", "date": "2019.08.14", "title": "Всеки пети гражданин на Русия иска да я напусне"}
{"url": "https://www.actualno.com/moresport/kobrata-shte-se-bie-sreshtu-djoshua-ili-ruis-za-titlata-eto-koga-news_785032.html", "text": "              Българският боксьор ще получи задължителен шанс да се бие за световната титла на IBF, като организацията е задължила победителя от мача-реванш между Анди Руис и Антъни Джошуа да се бие със софиянеца.   Реваншът между мексиканеца и британската звезда е на 7 декември в Саудитска Арабия. В първия двубой, който бе в САЩ, и му отне всички титли в тежка категория.\r\nПулев е задължителен претендент на IBF от 2017 година, когато трябваше да се бие срещу Джошуа, но контузия го извади от големия сблъсък.        ", "date": "2019.08.14", "title": "Кобрата ще се бие срещу Джошуа или Руис за титлата, ето кога"}
{"url": "https://www.actualno.com/velikotarnovo/daniel-panov-se-sreshtna-s-jitelite-na-vetrinci-news_785147.html", "text": "       Кметът на Велико Търново Даниел Панов проведе среща с жителите на село Ветринци , на която бяха обсъдени проблемите и перспективите за развитието на населеното място и селата от общината през следващите четири години. Във фокуса на вниманието бяха местната църква „Св. Димитър“, пътят до селото, улиците, засегнати от поройните дъждове и градушки, електрозахранването и стопанисването на бившето училище. В дискусиите взеха участие кметският наместник Кольо Минков, инж. Пенчо Минчев от „Енерго Про“ и граждани на Ветринци.       По въпроса за основния ремонт на вековната църква „Св. Димитър“ кметът Панов информира присъстващите, че проектът за реконструкция и реставрация на храма вече е готов след направена преработка. Той ще  бъде разгледан на следващото заседание на Междуведомствената комисия за възстановяване и подпомагане, след което се очаква финансиране и поетапна реализация.\r\nПо думите на кмета, комисията е одобрила и проект за рехабилитация на пътя до селото и няколко улици, повредени от пороищата и градушките през пролетта . Отсечката до махала Долно Ветринци ще бъде почистена от растителност. Край обновената детска площадка ще бъдат монтирани нови пейки и химически санитарен възел по искане на местните жители.   По поставените проблеми с електрозахранването инж. Пенчо Минчев от „Енерго Про“ обясни, че авариите ще бъдат ограничени чрез монтаж на защитни съоръжения и просветляване на растителността до 20 септември .     Относно сградата на бившето училище Даниел Панов  уточни, че се водят разговори с министерството на образованието и науката за прехвърляне на собствеността на  община Велико Търново. , заяви амбициите си кметът. Той поздрави доброволците, учредили обществен комитет за подкрепа на развитието на Ветринци. ...  Село Ветринци се намира на 18 км западно от общинския център Велико Търново, на 1 км от главния път София – Варна. Селото е разположено в долината на река Янтра, която оформя две махали – Горна и Долна. Те са свързани с асфалтов път и два моста - – каменен от ХIХ век и т.нар. нов мост, построен през седемдесетте години на ХХ век. Землището на Ветринци се простира на площ от 19 542 кв. км със средна надморска височина 348 м. Тук се намират природната забележителност вековни широколистни гори, живописният пролом на река Янтра с много бързеи и вирове, богати на речен кефал. На 100 метра от новия мост речното течение е оформило пясъчна брегова ивица и вир с дълбочина 1,5 – 2 м, подходящи за летуване. На 1,29 км южно от Ветринци има средновековна крепост от V – VII век, изградена върху скалист хълм, заобиколен от река Янтра. По своето местоположение и непристъпните отвесни склонове на възвишението, крепостта наподобява Царевец. Населението на селото непрекъснато намалява – от 1 018 души през 1934 г. на 238 души през 1985 г. и 98 души през 2015 г. ", "date": "2019.08.14", "title": "Даниел Панов се срещна с жителите на Ветринци"}
{"url": "https://www.actualno.com/smolyan/nov-sluchaj-na-chuma-po-svinete-v-smoljansko-news_785005.html", "text": "      Българската агенция по безопасност на храните (БАБХ) констатира 4 при диви свине. Един от тях е на територията на община Девин.      \"Положителна е пробата от диво прасе в Ловно стопанство \"Извора\". Понеже е оградено, достъпът се спира до самото стопанство\", посочи областният управител на Смолян Недялко Славов.   Това е втори случай на АЧС в Смолянска област, след като бяха доказани положителни проби на умрели две диви прасета, намерени край село Змеица.\r\nЗаради това се ограничава достъпът до ловностопанските райони, попадащи в инфектираната зона около констатирания случай на АЧС край с.Змеица. В заповед на изпълнителния директор на БАБХ се ограничава достъпът до следните участъци:  – Дивечовъден участък „Омана“ към  „ДГС Доспат“;\r\n– Предоставен ловностопански район Змеица към  „ДГС Доспат“;   – Предоставен ловностопански район Чавдар към“ДГС Доспат“;    – Дивечовъден участък „Извора – Кастракли“ към “ДГС Борино“;\r\n– Предоставен ловностопански район  Борино към ТП“ДГС Борино“.\r\nСрокът на действие на ограничения достъп е от 12.08.2019 г. до 12.10.2019 г. В районите, в които е ограничен достъпът, са поставени табели, посочват от Изпълнителната агенция по горите. ", "date": "2019.08.14", "title": "Нов случай на чума по свинете в Смолянско"}
{"url": "https://www.actualno.com/balkani/v-cherna-gora-masovo-napuskat-dyrjavnata-administracija-news_785007.html", "text": "      Министерството на финансите на Черна гора е отпуснало 2,7 милиона евро в тазгодишния бюджет за изплащане на обезщетение за служители в държавната администрация, заинтересовани от прекратяване на трудов договор.      Въпреки призива на  Министерството на публичната администрация да молбите да се подадат до 30 август, Сузана Прибилович от ведомството обяви, че заявленията могат да бъдат подадени до 30 декември 2020 г. и че има силен интерес сред служителите към прекратяване на договор.   Обезщетението за напускане  зависи от квалификацията и работата и варира от около 1000 евро до 16 500 евро. Вероятно обезщетението ще бъдат изплатени през октомври.\r\nСъщевременно лидерът на Демократичния фронт в страната Милан Кнежевич разкри, че Черна гора е изгубила около 2 милиарда евро заради , към които балканската страна се присъедини през 2014 г.  „Към днешна дата Черна гора е загубила около 2 милиарда евро поради антируските санкции“, каза той в интервю за вестник „Известия“.\r\nСпоред политика резултатът от недружелюбната политика е станало намаляването на притока на руски туристи и инвестиции. ", "date": "2019.08.14", "title": "В Черна гора масово напускат държавната администрация"}
{"url": "https://www.actualno.com/burgas/bdj-otkri-nova-biletna-kasa-news_785030.html", "text": "      „БДЖ - Пътнически превози” ЕООД откри пункт за продажба на билети в град Приморско. Билетната каса ще работи до края на летния сезон с гъвкаво за клиентите работно време от 08:00 ч. до 12:00 ч. и от 16:00 ч. до 19:45 ч., съобщиха от дружеството.      По този начин клиентите на БДЖ, които летуват по Южното Черноморие, ще могат да се снабдяват с билети за пътуване с влак от билетната каса в град Приморско, без да се налага да се придвижват до Бургас по-рано от датата на своето пътуване.   Така ще се създаде удобство за клиентите на националния железопътен превозвач да закупуват превозни документи на място, което ще им гарантира спокойствието, че са си подсигурили билет за пътуване предварително.\r\nЖелезопътната билетна каса се намира в сградата на автогарата в град Приморско и вече има своите първи клиенти.   ", "date": "2019.08.14", "title": "БДЖ откри нова билетна каса"}
{"url": "https://www.actualno.com/politics/api-vnasja-signal-v-prokuraturata-sreshtu-sobstvenika-na-predprijatieto-za-vtorichni-surovini-prichina-za-pojara-kraj-am-struma-news_785041.html", "text": "      Агенция „Пътна инфраструктура“ внася сигнал в прокуратурата срещу собственика на предприятието за преработка и изкупуване на вторични суровини, чийто складирани отпадъци предизвикаха на 13 август пожар в близост до АМ „Струма“ край Дупница, съобщиха от ведомството.      Преминаването в участъка от автомагистралата между п. в. „Дупница“ и п. в. „Бобошево“ остава ограничено в двете посоки. Трафикът се пренасочва по обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. Предстои на надлеза, който беше обхванат от , днес да бъде направен обстоен оглед от екип от специалисти на Института по пътища и мостове в АПИ и на строителя. Ще бъдат обследвани стълбовете на съоръжението, ригели, фуги, греди и лагери. Първоначалният анализ ще бъде готов до края на деня.   Въз основа на него ще се реши дали преминаването по съоръжението остава ограничено и какви ремонтно-възстановителни дейности ще е необходимо да се предприемат за безопасното преминаване по моста в района на пожара. След като е ясно какви мерки трябва да се изпълнят и има количествено-стойностна сметка АПИ ще предяви иск към собственика на предприятието за преработка и изкупуване на вторични суровини, направил нерегламентираното сметище и предизвикало пожара. ", "date": "2019.08.14", "title": "АПИ внася сигнал в прокуратурата срещу собственика на предприятието за вторични суровини, причина за пожара край АМ \"Струма\""}
{"url": "https://www.actualno.com/analysis/chernobil-na-putin-news_785068.html", "text": "      Епохата на контрол над ядрените оръжия свърши. Това показва , причинил смъртта на петима руски служители, ако все още са останали някакви съмнения по този въпрос      Светът трябва да се отнася към случилото се като към Чернобил на Владимир Путин, докато не се появят публични доказателства за обратното. Това пише в своя статия The Wall Street Journal, допълвайки, че според една от теориите инцидентът може да е неуспешно изпитание на новата крилата ракета  SSC-X-9 Skyfall (рус. - ) с ядрена установка.   Кремъл е далеч от това да разкрие сведения за взрива, независимо от рязкото повишаване на нивото на радиация в близките райони. Руските военни заявиха, че нивата на радиация са нормални, но в това не е възможно да се повярва, отчитайки премълчаването на детайли за случилото се. Всичко това съответства на историята на тайни на Русия по отношение на разработките на оръжие и ядрени технологии, се казва още в статията, като се напомня за аварията от 1986 г. в скри цялата сериозност и подробности от аварията, а истината стана ясна десетилетия по-късно.\r\nПутин, който е бивш агент на КГБ, също поддържа скриването на информация. Кремъл излъга за прилагането на нервно паралитичен агент при отравянето на във Великобритания през 2018 година и това вещество засегна двама британски граждани. В продължение на много години Кремъл лъжеше и за разработването на крилата ракета, която нарушаваше договора от 1987 година за което накара САЩ да излезе от него, настоява The Wall Street Journal.  Онези, които осъществяват контрол над въоръжението са склонни да извадят от сметките този взрив, като признак за липсата на прогрес в Русия в разработването на крилата ракета, способна да порази САЩ. Но това е грешка. Реалността е такава, че Русия при Путин излиза от ограниченията за контрол над въоръжението с цел да разработва ново оръжие и начини за неговата доставка. На Путин не трябва да се вярва що се отнася до спазването на нови договори, както показват нарушенията му. Основният въпрос е в това дали САЩ също разработват оръжия и средства за защита, за да попречат на Путин да получи военно надмощие. ", "date": "2019.08.14", "title": "Чернобил на Путин "}
{"url": "https://www.actualno.com/interview/zapochna-myrtvoto-vylnenie-ne-vlizajte-lekomisleno-v-moreto-news_785039.html", "text": "      Вълни с височина три метра, морски ями и силен вятър са характерните белези на мъртвото вълнение. Всяка година то взима жертви, като основната причина за това е незнанието как да се предпазим и какви правила да спазваме, когато сме на плаж през месец август. Това е времето, когато се появява феноменът, който хората край морето наричат мелтем.      Петър Русев е старши спасител на Северния плаж в Бургас. разговаря с него по повод опасното явление:   „Тази година мъртвото вълнение започна в началото на седмицата. За него е характерно въздушно течение и ветрова вълна, обединени в едно и са най-опасното явление през лятото. Вълнението достигна пет бала, като височината на вълната е 2-3 метра. Много е опасно, дърпа лошо още от брега. Половината ивица е залята с вода, водорасли, пясък. На един километър навътре в морето, водата е мътна, защото от голяма дълбочина вдига пясъка и водорасли. Ако те попаднат в дробовете на човек, той трудно може да бъде спасен. Затова съветваме хората да влизат във водата само с разрешение на спасителите, да бъдат само на охраняеми плажове и да изпълняват нарежданията, които им даваме“.   Очаква се мъртвото вълнение да продължи една седмица. Ограничението за влизане във водата остава в сила. Спасителите са оградили с колчета и въжета местата, където има дънни ями и дупки.\r\nПетър Русев съветва още:“Ако все пак човек е на неохраняема ивица и попадне в подобна ситуация, трябва да се запази самообладание, да не изпада в паника и да се опита да се държи над водата. Да легне по гръб и с леки плавателни движения да се пусне по движението на вълната.   Да не си хаби силите, а да извика за помощ. Ако е част от група, хората, които са на брега да извикат помощ и да се обадят на телефон 112. Но до края на седмицата да не се влиза във водата, много е опасно при солган и мелтем, които обикновено продължават 20 дена“.    Тези явления обикновено започват от Илинден - 20 юли, но тази година началото им е малко по-късно. Хората, които живеят близо до морето знаят, че от християнския празник Преображение Господне, морето се променя.\r\nОчаква се до края на месец август морето да е бурно, до през септември отново да се успокои. До края на тази седмица обаче, вълнението и силният вятър няма да стихнат. И днес, вълнението е 4-5 бала, малко по-малко слабо от вчера, но отново много опасно. „Позволяваме на хората да се намокрят само да коленете. Най-опасно е за децата, защото морето може да ги дръпне от брега “, казва със загриженост, спасителят с дългогодишен опит. ", "date": "2019.08.14", "title": "Започна мъртвото вълнение, не влизайте лекомислено в морето!"}
{"url": "https://www.actualno.com/sofia/spasi-sofija-predlaga-nov-avtobus-da-svyrzva-vsichki-chasti-na-lulin-s-metroto-news_785031.html", "text": "      Градските активисти от Спаси София публикуваха свое предложение за въвеждане на довозваща автобусна линия в най-големия столичен квартал. По думите им люлинчани имат нужда от по-редовен и удобен довозващ градски транспорт от и до метрото. “Повече от 20 години минаха откакто в Люлин има метро, но наземният транспорт все още не е оптимизиран, така че да осигурява удобни връзки до всички микрорайони.” - споделя Борис Бонев.      От Спаси София предлагат пускането на нова автобусна линия, която да свързва всички части на Люлин с трите метростанции. “В пиковите часове интервалите на движение на автобусите не трябва да са под 5 минути, с което ще се осигури равномерно и удобно довозване на гражданите от и до метрото. И през останалата част от деня автобусите трябва да са съобразени с движението на метрото, така че прекачването да се извършва максимално бързо и без излишно изчакване.” - коментира Гергин Борисов от организацията.   От организацията призовават сегашното ръководство на Столичната община и ЦГМ да не допускат грешката да закупят минибуси с десетина места, които са с крайно недостатъчен капацитет за транспортирането на десетките хиляди жители на големите квартали като Люлин, Овча купел или Младост. “Смятаме, че предлаганата от нас довозваща линия в Люлин има потенциал да се ползва от над 30 000 пътници на ден. Затова, на първо време, тя трябва да се обслужва от единични автобуси, а при нужда да се пускат и съчленени, особено в интервалите между 07ч и 09ч, както и 17ч и 19ч.” - пишат от Спаси София в предложението си до Общината.\r\nАктивистите припомнят, че кметът Йорданка Фандъкова и администрацията ѝ обещаха 12 довозващи линии да заработят още през 2012 г., когато беше пусната втората линия на метрото (М2). “През тези 7 години нито една от обещаваните линии не беше пусната и София продължава да има метро, до което се стига трудно. Глупаво е да построиш инфраструктура за милиарди и да не се пусне довозващ до метрото транспорт, който да направи ползването му удобно за повече граждани.” - констатира Борис Бонев.  В публикацията си те припомнят, че това е поредното предложение за подобряване на градския транспорт в София, което организацията прави до Столичната община, но за съжаление управляващите остават глухи за необходимостта от подобрения. От Спаси София все още чакат отговори на предложените от тях линии 172 и 194, както и монтиране на спирков навес на спирката при метростанция Г. М. Димитров и освобождаване от коли на трамвайната спирка при Съдебната палата. “Тези подобрения можеше и трябваше да се случат отдавна. На управляващите им отнема месеци, понякога и години, за да изпълнят тези малки промени, което говори единствено за липса на заинтересованост и капацитет да се работи бързо и в интерес на гражданите. Това е разочароващо.” - завършват активистите. ", "date": "2019.08.14", "title": "Спаси София предлага нов автобус да свързва всички части на Люлин с метрото"}
{"url": "https://www.actualno.com/balkani/feribot-trygva-kym-turistite-na-gryckija-ostrov-samotraki-news_785026.html", "text": "      По последна информация фериботът „Андрос Джет“ тръгва от гръцкия остров Наксос към остров Самотраки днес, 14 август, около 12 часа на обяд., съобщиха от министерството на външните работи.      Очаква се фериботът да пристигне на пристанище Самотраки в 22,00 ч. тази вечер. Ще натовари пътници и леки автомобили веднага и ще отплава към Александруполис. Ако условията позволяват, фериботът „Андрос Джет“ ще направи следващо пътуване до Самотраки веднага.   В четвъртък, 15 август, корабът ще изпълнява толкова маршрути, колкото е необходимо, за да облекчи ситуацията на остров Самотраки. Този кораб не може да превозва камиони.\r\nПоради нарушените връзки, островът изпитва остра нужда от почти всякакви продоволствия. Поради тази причина фериботът „Анакс\" започва от 14 август да превозва камиони с продоволствия от пристанището в Александруполис, предназначени за Самотраки.  При необходимост от съдействие българските граждани могат да се обръщат към екипите на местните власти на пристанището или да се свържат с Генералното консулство на България в Солун на телефони: +30 2310 829 210; +30 2310 869 520.\r\nПрипомняме, че четвърти ден близо 1500 туристи са блокирани на гръцкия остров Самотраки. Заради силния вятър и бурното море през последните дни ферибот не можеше да достигне острова, където почиват и много българи.    ", "date": "2019.08.14", "title": "Ферибот тръгва към туристите на гръцкия остров Самотраки    "}
{"url": "https://www.actualno.com/viewpoint/ivan-geshev-otnovo-ni-udivi-news_785061.html", "text": "      Иван Гешев, единственият кандидат за поста главен прокурор, представи своята . Документът е изготвен в съответствие с изискванията на Закона за съдебната власт и правилата за избор на председател на ВКС, председател на ВАС и главен прокурор. Според г-н Гешев, концепцията „е по същество стратегия за утвърждаване и завършване на реформата в прокуратурата”.      Тук ще обърна внимание на някои странни акценти в документа (без претенция за изчерпателност), които, според мен, будят тревога.    За справедливостта и буквата на закона Г-н Гешев признава, че съдебната власт и в частност прокуратурата на Република България са длъжници на българското общество и би трябвало да направят още много, за да компенсират „липсата на достатъчно справедливост”.  Дотук добре. Следва обаче доста смущаващо изречение: липсата на справедливост „няма как да бъде обяснена или оправдана с нищо, още по-малкото с буквата на закона”. Надявам се, че г-н Гешев визира необходимостта от тълкуване. В противен случай излиза, че магистратът не трябва да бъде „спъван” от буквата на закона. Това вече е постулат „а ла Вишински“, съдържащ в себе си ядката на разрушителен волунтаризъм, който няма нищо общо с демократичната, правова държава. Този нелеп изказ е достойно продължение на репликата „не съм привърженик на разделението на властите”.\r\nВ контекста на крилатата фраза за „буквата на закона”, която не трябвало да възпрепятства „продукта” (справедливост – б. ред.), може превратно да бъде интерпретирана и препоръката да се премахнат ненужната дължина и формализма на наказателното правосъдие, „в интерес на ефективността”. Урбулешкото форсиране на правораздаването обаче винаги влече след себе си вредни последици. За цялото общество. Най-бързо „правосъдието” действа в тоталитарните режими.\r\nЗа да отговори на предизвикателствата, произтичащи от „непрекъснато променящите се условия на средата и криминогенните фактори, […] прокуратурата следва да се реформира”, констатира Гешев. От една страна, той явно оценява положително „очакването на европейските ни партньори” главният прокурор „да получи мандат за реформа в структурата”. От друга, обаче той счита, че този реформаторски процес трябва да бъде „финализиран”, защото мониторинговият механизъм в настоящата му формапостепенно започвал да се ползва като инструмент за политическо противопоставяне във вътрешен план и в определени моменти предпоставял разделение между органите на съдебната власт, което пък пречело да се отговори на обществените очаквания за справедливост.       Това заключение е твърде проблематично. То явно изхожда от презумпцията, че „критиците” задължително са политически мотивирани. Всъщност, дори и да е водена от политически амбиции, критиката не е непременно невалидна. Гешев твърди още, че работата му, заедно с колегите, давала позитивни „резултати, „видими за всеки непредубеден и добросъвестен зрител”. Откъде ли ни е познат слоганът за видимите резултати? Цитираните редове сочат алергичност към забележки и препоръки. Този прочит, впрочем, намира потвърждение в детинската  реакция на г-н Гешев на годишния доклад на БХК. Освен да се съобразява с „буквата на закона”, клетата прокуратурата изглежда е принудена да търпи усмирителната риза на безпочвените нападки, а и негодния мониторинг. Защо хората нямат доверие в прокуратурата Според г-н Гешев, „създаденото усещане за силна централизирана власт на главния прокурор, която му позволява да управлява и контролира всяко дело в прокуратурата” е „неоснователно”. Така, както е зададена, формулировката цели да омаловажи проблемите в системата и да редуцира критиките, свеждайки ги до абсурд. Разбира се, главният прокурор не е сторъкият бог Шива. Проблемът е друг. Ниското доверие в съдебната система (около 20%) и в частност към прокуратурата, произтича от откровеното, арогантно и безразборно партийно кадруване в палатите на Темида; от прословутия двоен аршин, който води до това, че законът често облагодетелства силните на деня, а за останалите важи принципа „за кокошка няма прошка”; от печалната традиция на наказателно преследване да подлежат онези „олигарси”, които „мътят водата”, докато за „добрите момчета” има „извинителни бележки”.\r\nВместо да открои необходимостта от работещи механизми, чрез които, при нужда, да бъде търсена отговорност на главния прокурор, г-н Гешев решава да се бори с фалшивата, според него, догма за неговата безконтролност. Как? Чрез „предоставяне на информация от публичен интерес”. По-голямата част от работата на прокуратурата „не предполага публичност”, което карало хората да смятат, че има нещо „тайно”. Отново диагнозата е погрешна. И от нея следват причудливи лекарски предписания.\r\nРазкриването на „информация от публичен интерес” - т.е. възможността прокуратурата да „излива” в медиите „доказателства” по текущи разследвания - има прозрачна цел: да се обработи общественото мнение още преди съдът да се е произнесъл (видяхме го по делата „КТБ”, „Иванчева”, аферата НАП-лийкс и др.). В този смисъл, уверенията на г-н Гешев, че медийните каскади на прокуратурата няма да нарушават закона, никак не успокояват.      \"Методът Гешев\" Уважавани юристи вече заклеймиха „метода Гешев”. По повод на обнародваните „доказателства” за „кибератаката” срещу НАП, адвокат Екимджиев определи работата на спецпрокуратурата като „откровени идиотщини”, „направили държавата за посмешище”; „риалити формат на наказателен процес, в който хора с пурпурни тоги разиграват някакво нелепо шоу за забавление на публиката”. За адвокат Екимджиев, тези действия на прокуратурата „са откровено противоконституционни. Защото има презумпция за невиновност и в Европейската конвенция, и в Конституцията, и в НПК”.\r\nКъде отива справедливостта, ако - уж в неин интерес - бъдещият главен прокурор е готов да разруши самите темели на правовата държава? Автор:  ,    ", "date": "2019.08.14", "title": "Иван Гешев отново ни удиви"}
{"url": "https://www.actualno.com/europe/iztrebiteljat-na-nato-pritesnil-ruskija-voenen-ministyr-e-ispanski-news_785019.html", "text": "       , който се опита да се приближи до самолета на министъра на отбраната на Русия Сергей Шойгу над неутралните води на Балтийско море, принадлежи на военновъздушните сили (ВВС) на Испания, съобщи вестник ABC, предава РИА Новости.      Той влиза в състава на мисията на НАТО по патрулиране на въздушното пространство на прибалтийските страни.   Общо Мадрид е изпратил в региона пет изтребителя F-18 заедно със 140 души обслужващ персонал. Испанският контингент е базиран в литовския град Шяуляе и ще бъде в Прибалтика до края на август. В момента мисията на НАТО по патрулиране е предоставена на ВВС на Испания, Великобритания и Унгария.\r\nКакто съобщиха по-рано от Министерството на отбраната на Русия, инцидентът се е случил, когато самолетът с министъра е летял с ескорт от два изтребителя Су-27 от Балтийския флот от Калининград към Москва. Към самолета на Шойгу се е опитал да се приближи F-18, но пилотите на руските изтребители са отблъснали натовския самолет и не са му позволили да се доближи повече.  Видео от инцидента може да видите в  ", "date": "2019.08.14", "title": "Изтребителят на НАТО, притеснил руския военен министър, е испански"}
{"url": "https://www.actualno.com/actualno/teorija-na-podkupa-news_785059.html", "text": "      В концепцията на единствения кандидат и съответно бъдещ главен прокурор Иван Гешев, , има един твърде интересен момент. Той засяга ситуацията на подкуп и предлага следното нововъведение:       Макар юридическата ни компетентност да не е твърде голяма и общо взето се изчерпва поне с представата за разделението на властите (изглежда тя е остаряла обаче, вече попада в графата \"десен екстремизъм\"), все пак да пробваме да помислим върху горното. \r\nЗначи един човек е решил да даде подкуп. Така си е решил просто - ситуацията е подкупно подходяща. Има подкупно подходящ вземач, има подкупно подходящ давач, остава да се подкупи и всичко да се нареди. Даваш го тоя ми ти подкуп и после си отиваш вкъщи. И едно ти е хем хубаво, потриваш ръце, работата я брой за опечена, ала хем ти е и притеснено, кършиш ръце, работата току-виж се объркала. Такива неща са подкупите, дотам те докарват.   Първи въпрос: какво значи - \"макар и не незабавно\"? Какво е това макар не незабавното? Примерно 24 часа след подкупа това незабавно ли е или е макар и не незабавно?\r\nДа кажем човекът, на който си дал подкупа, нещо се бави да ти свърши оная работа, заради която си го дал, а теб вече започват да те гризат съмнения. Но в стария вариант наистина трябва да те гризат. В новия обаче си гледаш часовника и си казваш: абе имам още малко време, ако тоя не я свърши работата, доброволно ще си кажа за подкупа, че да изгори той, а аз ще мина метър. Даже може да му звъннеш и да му речеш: приятелю, тоя подкуп дето ти го дадох, седя тук и чакам да видя резултата, а ти нещо се бавиш - действай, щото може и да те изпея. И онзи отсреща пита:    - А то незабавно ли се води още или е макар и не незабавно? \r\nПоглеждаш си часовника - 34-ти час от подкупа. Действително, вече не може да говорим за каквото и да било незабавно. Ден и половина мина, нищо незабавно няма. Но пък хайде, хайде, не е незабавно със сигурност, но още сме в графата \"макар и да не е незабавно\". Поне още 10 часа ще е не баш дип твърде толкоз аслъ незабавно. \r\nИ тъй нататък. Втори въпрос: Как така това ще увеличи \"съществено активността на гражданите да съобщават за подобен род негативни явления\"? Значи ти си дал подкуп, свършил си я тази работа, достатъчно подличък си да се опиташ, но пък вече знаеш комфортно, че може да го разкажеш и така да прекъснеш подобен род негативни явления. Тоест ти, бидейки негативно явление, освободен от отговорността си да осъществяваш негативни явления, ще допринесеш за намаляването на негативните явления. Как по-точно става това, нека обясни някой психолог на подкупните съзнания. В стария вариант поне може да те спре мисълта, че просто ще те тикнат в затвора. Сега обаче ти е малко по-хлабав възелът около врата - ако нещо се объркат работите, признаваш доброволно и се объркват повечко за тоя, дето го взел, а не за теб, който го даваш.   Трети въпрос: Упражненото изнудване Написаното включва и тази възможност, за упражненото изнудване - то даже при доброволен подкуп ще може да отървеш кожата, какво остава ако са те изнудвали. Добре, това го разбираме, не е хубаво да те изнудват с такива долни работи. Но ето следващ въпрос: а не може ли тогава подкупващият да се превърне в изнудвач? Например: Даваш подкупа на някого, който искаш да подхлъзнеш, после веднага го изпяваш, спасяваш кожата, а онзи отива в затвора и ти от време на време му идваш на свиждане и през решетките му шаваш с палец и две пръстчета пред очите, че да му напомниш как си го прецакал. Четвърти въпрос: Уморихме ли се от абсурдизъм? Доста. Но с подкупите малко може да продължим. Макар и не незабавно. Автор:   ", "date": "2019.08.14", "title": "Теория на подкупа"}
{"url": "https://www.actualno.com/business/borisov-se-hvali-s-ikonomicheskata-situacija-news_785063.html", "text": "       Правителството ще продължи да полага всички усилия брутният вътрешен продукт да се увеличава, а безработица да намалява. Това написа премиерът Бойко Борисов във Facebook предвид излязлата днес, 14 август, по-широка икономическа статистика на НСИ.      \"Растеж от 3.3% на БВП през второто тримесечие на 2019 г. спрямо съответното тримесечие на 2018 г. показват актуалните данни на НСИ - Национален статистически институт. Коефициентът на безработица продължава да намалява и е 4.2%, което с 1.3 процентни пункта по-малко в сравнение с второто тримесечие на 2018 година\", изброява Борисов. Какво точно означава този растеж според всеизвестно обяснение на БАН - научете в !  Междувременно Борисов направи посещение в поредния завод - този път за стъкла, с когенерация в Търговище. Става въпрос за \"Тракия Глас България\" ЕАД.   ", "date": "2019.08.14", "title": "Борисов се хвали с икономическата ситуация"}
{"url": "https://www.actualno.com/books/jarost-nov-intriguvasht-trilyr-na-sandra-braun-news_784947.html", "text": "      Нов интригуващ трилър ще зарадва почитателите на Сандра Браун през август. Критиците определят „Ярост“ като една от най-добрите книги на авторката. Относно работата си по романа, тя споделя: Често съм се замисляла за онези световноизвестни фотографии, уловили изключително вълнуващи моменти от историята. Общото между тях е че разтърсват целия свят. Но винаги съм се чудила какво се случва с хората, уловени в снимките. Дали тази фотография е променила и техния свят? Дали е оставила траен отпечатък върху техния живот? Именно от тези въпроси се роди „Ярост“.      През 1992 г. майор Франклин Трапър е сниман, докато извежда неколцина оцелели след бомбен атентат в Далас. В прегръдките си той държи момиченце, загубило майка си в огнения ад. Това го превръща в национален герой.   Двайсет и пет години по-късно той вече отказва да дава интервюта за случилото се. Но малкото момиченце се е превърнало в амбициозна журналистка. Кера е готова да преследва докрай своя герой. Тя иска не само да получи сензационен материал, който да изстреля кариерата й във висините, но и да благодари на своя спасител. Кера обаче не подозира, че срещу Майора ще бъде извършено покушение и тя ще се превърне в следващата мишена.\r\nМладата журналистка трябва да се довери на Джон – сина на Майора, който е и бивш федерален агент. Заедно те ще се опитат да разкрият кой стои зад нападението. И зад атентата отпреди толкова години. Опасността, адреналинът и привличането между двамата ще превърнат това търсене в шеметно приключение.  Сандра Браун е работила като модел и телевизионна водеща преди да се посвети изцяло на писателското поприще. С „Горещи страсти в рая“, „Огледален образ“, „С дъх на скандал“ и „Френска коприна“ Сандра Браун успява да покори множество американски и световни класации.\r\nС всеки следващ успех, изразяващ се в милиони продадени екземпляри, писателката печели и признанието на критиците, които я увенчават с наградите Уелдънбукс, Далтън,наградата на Романс Райтърс ъв Америка за постижения в жанра, с отличителния знак на успеха на Американ Бизнес Уименс Асошиейшън, награда за изключителни литературни постижения и наградата Ей Си Грийн.   Така се стига до момента, в който милиони читателки по света се оказаха подвластни на неустоимата романтика на творенията й, преведени вече на 34 езика. По три от романите й са заснети филми.    За последните години Сандра Браун има 68 бестселъра в класацията на Ню Йорк Таймс, издала е над 75 романа и е продала над 80 милиона екземпляра по света! Тя е и единствената, която е имала по едно и също време 3 бестселъра в класацията. ", "date": "2019.08.14", "title": "\"Ярост\" - нов интригуващ трилър на Сандра Браун"}
{"url": "https://www.actualno.com/crime/otkriha-sklad-s-nad-100-kg-narkotici-i-avtomati-v-sofija-news_785056.html", "text": "      Антимафиоти откриха склад с над 100 кг различни наркотици и автомати в София, съобщи \"24 часа\".      Подозират, че съоръжението е на лице с прякор Радо Ланеца. Той е сочен за един от тримата лидери заедно със \"Стъклето\" и \"Телето\" на най-голяма наркогрупа, залавяна през последните години у нас.   Информацията за открития склад е потвърдил зам.-главният прокурор Иван Гешев. Той уточнява, че повече подробности по случая ще има по-късно през деня.\r\n\"На атаките срещу прокуратурата ще отговорим по един начин - с работа. Независимо дали става въпрос за организирани престъпни групи, които тровят децата ни, както в случая, или за хора, които тормозят бабите и дядовците, майките и бащите ни в малките населени места, заявява Гешев.  По първоначална информация разследващите са открили и т.нар. \"счетоводни тефтери\" на групата.\r\nПрипомняме, че миналата седмица спецпрокуратурата разби организирана престъпна група за разпространение на наркотици, действала в цялата страна. Към момента са задържани под стража 7 лица, но обвиняеми са общо 32 души.   Групата на Радо Ланеца е действала на територията на страната от около 4-5 години, като едва от две години е започнало разследване.    Част от лицата са били известни на разследващите от преди, включително и когато техните физиономии бяха разпространени и на плакати от неизвестни все още хора. Тогава плакатите бяха разлепени в центъра на столицата с надпис \"Те тровят децата ви\". По-късно те се появиха и във Варна. ", "date": "2019.08.14", "title": "Откриха склад с над 100 кг наркотици и автомати в София"}
{"url": "https://www.actualno.com/crime/petima-v-aresta-za-skandal-i-huliganstvo-sled-spor-chija-kola-e-po-hubava-news_785028.html", "text": "      Петима мъже – на 19, 20, 30, 42 и 45 години, са задържани в Районното управление на Мадан след скандал и хулиганска проява.      Около 5 часа сутринта в закусвалня петимата маданчани  спорили чия кола е по-хубава. Заради крясъците на висок тон на всеки от групата е съставен акт за нарушаване на обществения ред.   След намесата на органите на реда групата се разотива, четиримата тръгват да търсят 20-годишния с инициали С.Ш. в дома му. Около 6:10 часа влезли у тях. Там била само майката на момчето.  \r\nМъжете излезли навън и след подаден сигнал от жената били задържани от служители полицията.  Разбирайки за нахлуването и за това, че нарушителите да задържани, младежът отишъл в Районното управление, където в явно нетрезво състояние започнал да отправя ругатни и обидни думи. Хвърлил шепа монети към стъклото на паспортна служба и го счупил.\r\nС решение на Районния съд в Мадан за проява на дребно хулиганство на С.Ш. е наложено административно наказание \"задържане за срок от четири денонощия в структурно звено на МВР\". Срещу останалите четирима мъже е образувано досъдебно производство за влизане в чуждо жилище. ", "date": "2019.08.14", "title": "Петима в ареста за скандал и хулиганство след спор чия кола е по-хубава"}
{"url": "https://www.actualno.com/crime/otkriha-tjaloto-na-izdirvanoto-momiche-v-moreto-kraj-varna-news_785069.html", "text": "      Тялото на издирваното във Варна е изплувало край Рибарския плаж в града. Малко преди 11.00 часа в Областната дирекция на МВР е постъпил такъв сигнал за забелязано тяло във водата. Това съобщи за Радио „Фокус“ – Варна говорителят на полицията в морския град Ивана Милева.      Часове продължи издирването на детето, което заедно с други непълнолетни вчера следобед се е къпало във водата при вдигнат „червен флаг“ за силно вълнение. В издирването се включиха активно водолази от гражданска защита при Регионалната служба по пожарна безопасност и защита на населението.    ", "date": "2019.08.14", "title": "Откриха тялото на издирваното момиче в морето край Варна"}
{"url": "https://www.actualno.com/asia/turcija-otkriva-vtora-voenna-baza-v-katar-news_785161.html", "text": "      Турция завършва изграждането на втора военна база в Катар, емирството, разположено на брега на Персийския залив, Al Ahram, цитиран от ТАСС.      Откриването на новата база е тази есен. Предполага се, че емирът на Катар, шейх Тамим бин Хамад Ал Тани и турският президент Реджеп Ердоган ще вземат участие в церемонията по въвеждането на военното съоръжение в експлоатация.   Новата база на Турция в емирството ще бъде разположена до съществуващата база в Катар, \"Тарек бин Зияд\" на юг от столицата Доха.\r\nОт октомври 2015 г. там са разположени части на турските сухопътни сили и ВВС. Турският контингент, разположен в \"Тарек бен Зияд\", според експерти, е около 3 хиляди военни.  Отбелязва се, че с въвеждането на новата база броят на турските войски в Катар \"ще се увеличи значително\".\r\nПрез август миналата година, Турция обясни, че има спешна нужда от военноморска база в Източното Средиземноморие.   В края на миналата година, Турция съобщи и за изграждане на нова военноморска база на източното крайбрежие на Черно море.     ", "date": "2019.08.14", "title": "Турция открива втора военна база в Катар"}
{"url": "https://www.actualno.com/asia/poredni-jestoki-boeve-na-letishteto-v-honkong-video-news_784963.html", "text": "      Полетите на летището в Хонконг бяха подновени в тази сутринт, след втори пореден ден на безредици на терминалите. Хиляди протестиращи блокираха залите на летището, а на моменти имаше и сблъсъци с полицията, предаде БГНЕС.        Протестите в Хонконг, които са съпътствани от все повече насилие, вече влязоха в 10-та си седмица.\r\nДемонстрантите са недоволни от ерозията на свободите на гражданите в града, който вече повече от 20 години е част от Китай, след края на британското управление. Те започнаха протестите заради законопроект за екстрадиция с държави, с които няма споразумение за това, защото го видяха като начин континентален Китай да наложи окончателно режима си в Хонконг.     Но протестът в Хонконг вече срещу нарушаването на споразумението известно като  \"една държава, две системи\", което беше постигнато между Китай и  Великобритания, преди Хонконг да бъде върнат в рамките на Китай през  1997 година. Споразумението предвижда голяма степен на автономност на  града, която според протестиращите е нарушена от сегашната управа,  следваща заповедите на Пекин.\r\nПолицията обвини протестиращите на летището в \"насилие и тормоз срещу пътници и журналисти\". Силите за сигурност използваха лютив спрей в опит да разгони хилядите облечени в черно протестиращи. Петима бяха арестувани, с което общия брой на задържаните от началото на протестите стана над 600.      Губернаторът на Хонконг Кари Лам, чиято оставка е едно от исканията на недоволните каза, че града е \"хвърлен в паника и хаос\" от протестите. А Пекин критикува употребата на опасни предмети срещу полицаите и заяви, че действията на протестиращите показвали \"зачатъци на тероризъм\". ", "date": "2019.08.14", "title": "Поредни жестоки боеве на летището в Хонконг (ВИДЕО)"}
{"url": "https://www.actualno.com/music/pianistyt-mark-dejmish-shte-sviri-na-bul-vitosha-news_784934.html", "text": "      Известният американски пианист Марк Деймиш ще изнесе концерт на пешеходната зона на столичния булевард \"Витоша\" на 14 август, от 19 ч. Втората му изява ще бъде в музея \"Борис Христов\" (ул. \"Цар Самуил\" 43) на 15 август от 18 ч., предаде БГНЕС.      Марк Деймиш започва да учи орган в консерваторията \"Еванстън\" в САЩ на 4-годишна възраст. Първия си концерт за пиано изнася на 7 години. Като тийнейджър през 1974 г. той обикаля Европа като пианист заедно с Виенския хор на момчетата. През 1975 г. Марк Деймиш започва да прави първите си самостоятелни околосветски турнета, като изнася концерти с благотворителна цел. През 1980-1981 г., в процес на своето обучение за юрист, Деймиш изнася концерти за набиране на средства за студенти, които желаят да работят в клиники за правна помощ в Чикаго.   Изявите на Марк Деймиш са го отвели в повече от 70 страни по целия свят. Тази година музикантът за първи път включва България в концертното си турне. ", "date": "2019.08.14", "title": "Пианистът Марк Деймиш ще свири на бул. \"Витоша\" "}
{"url": "https://www.actualno.com/ruse/otkriti-sa-novi-ognishta-na-afrikanska-chuma-v-rusensko-i-silistrensko-news_785054.html", "text": "      Българската агенция по безопасност на храните (БАБХ) констатира нови случаи на Африканска чума при диви свине, съобщиха от пресцентъра на БАБХ. Два от новооткритите случаи са : в област Русе, в землището на село Бистренци, община Бяла - обявен на 12 август и в землището на село Върбино, община Дулово, област Силистра, обявен на 13 август.      Във връзка с ограничаване разпространението на заразното заболяване Община Русе оповести  Заповед №135/12.08.2019 г. на Регионална дирекция по горите Русе – за забрана за достъп до горски територии във връзка с африканската чума.   Тя се отнася за държавни ловно-стопански райони в Русенска, Разградска и Силистренска области. В документа са изброени инфектираните горски зони, до които е забранен достъпа на физически лица и пътни превозни средства, спортни мотори и ATV-та. ТП ДГС/ДЛС „Каракуз“- Дулово, Бяла, Воден- Ири Хисар, „Дунав“ – Русе, „Сеслав“ - Кубрат и Силистра трябва  до подготвят и поставят на видни места табели, указващи забраната и да уведомят общините и ловните сдружения. Срокът на действие на заповедта е от 13 август до 12 октомври 2019 г.\r\nПо данни на земеделското министерство повече от 130 000 прасета са унищожени след заразата от африканска чума. Около 60% от тях са от големите свинекомплекси в Русенско. В селата Николово и Бръшлен прасетата вече са унищожени. В Голямо Враново умъртвяването ще завърши до 18 август. Пробите в четвъртия голям свинекомплекс в областта - в село Юделник, са отрицателни.   ", "date": "2019.08.14", "title": "Открити са нови огнища на африканска чума в Русенско и Силистренско "}
{"url": "https://www.actualno.com/showbusiness/aktrisa-pusna-goli-snimki-za-da-se-otyrve-ot-iznudvach-news_784956.html", "text": "      Американската актриса и комик Уитни Къмингс умишлено публикува своя гола снимка, за да спре изнудвачи, предаде БГНЕС.        Къмингс твърди, че през април, за кратко и без да иска, публикувала своя гола снимка в социалните мрежи. Тя бързо я изтрила, но явно има хора, които я видели и запазили.\r\nСега някои от тях изнудвали комедиантката, като или искали от нея да купи снимката от тях, или заплашвали, че ако не им плати, ще я публикуват.  За да обезсмисли заплахата на изнудвачите Уитни Къмингс си направила подобна гола снимка и я показала на своите над 1,2 милиона последователи в социалните мрежи.   ", "date": "2019.08.14", "title": "Актриса пусна голи СНИМКИ, за да се отърве от изнудвач"}
{"url": "https://www.actualno.com/goodnews/detski-romski-simfonichen-orkestyr-ot-sliven-gostuva-v-germanija-news_784946.html", "text": "      На юбилейно турне в Германия заминаха младите таланти от проекта \"Музиката вместо улицата\".      Проектът на цигуларя Георги Калайджиев, бивш концертмайстор на елитния камерен ансамбъл „Софийски солисти”, стартира преди десет години с обучението по класически музикални инструменти – цигулка, пиано, виола и китара - на двадесетина ромски деца от квартал \"Надежда\" в Сливен.\r\nСредствата за прохождащото детско музикално училище бяха осигурявани изцяло от маестро Калайджиев и неговите немски сподвижници - музиканти, културтрегери и бизнесмени, повярвали в каузата и мечтата му да създаде младежки симфоничен оркестър, по подобие на венецуелеца Хосе Антонио Абреу - един от гениите на XX век, създал мрежа от десетки симфонични оркестри за деца от най-бедните и опасни квартали на Венецуела.   Така, през 2009 година, с цената на много безсънни нощи, неуморен труд, настойчивост и всеотдайност, на десетки благотворителни концерти и събития, организирани от Георги Калайджиев в Германия в подкрепа на проекта, с много вяра, упорство и споделена доброта, в Сливен се роди първият за Европа алтруистичен музикален проект, призван да даде шанс, жалон и надежда за залутаните ромски малчугани.  Десет години по-късно резултатът е зашеметяващ! Можем да го видим в излъчването на увереност и одухотвореност, в благородството на обноските, в чистотата на приятелствата, в значимите училищни постижения на децата от проекта, но най-вече – да го чуем във възхитителното звучене на Детския симфоничен оркестър към проекта \"Музиката вместо улицата\".\r\nГорещ августовски следобед. Мелодията се издига плавно и изящно над задрямалия квартал, после секва, сменена от сложен български ритъм. В залата за репетиции е възторжено и творческо. Сериозно и търпеливо се шлайфа репертоарът за предстоящото отговорно турне. Над нотните пултове са приведени, съсредоточени и сияйни, детските лица…\r\nВ паузата диригентът на детския симфоничен оркестър Радка Кусева разказва, че за юбилейното гостуване в Германия се готви нелек и широкоспектърен репертоар – от популярна филмова музика, през оригинална авторска композиция на маестро Георги Калайджиев, до сериозна класика – Пърсел, Шуберт, Шостакович. Не пропуска да изтъкне и едно от най-големите постижения на проекта: седем от ромските деца - възпитаници на проекта \"Музиката вместо улицата\" вече се обучават в националните музикални училища и се представят отлично там.       Последни приготовления текат и в град Гийсен в Германия, където десетгодишнината на проекта ще бъде отбелязан подобаващо и сърдечно. Гостуването на сливенчетата се осъществява под патронажа на кмета на град Гийсен – г-жа Дитлинд Граб-Болц, и включва серия от съвместни концерти на Детския симфоничен оркестър от Сливен с музикални школи, училища и професионални инструментални и певчески формации от региона, както и богата културна и образователна програма. Кулминацията на юбилейното честване ще бъде на 16 август в официалната зала на Кметството на град Гийсен. В галакоцерта ще вземат участие Детският камерен оркестър на проекта „Музиката вместо улицата“, хорът и симфоничният оркестър на град Гийсен. Всички те ще музицират заедно на сцената на известния с музикалните си традиции германски регион.\r\nТози концерт ще бъде едно голямо, вълнуващо и съкровено предизвикателство, сподели преди време маестро Георги Калайджиев пред .\r\nИ ето че моментът за радост, равносметка и признание настъпи. Предстоящият юбилеен концерт на проекта „Музиката вместо улицата“ е сред най-значимите и важни събития в културния календар на град Гийсен. Защото е плод не само на таланта в музикалното изкуството, а е част от сърцето, щедростта и емпатията на местната общност. Преди десет години тя първа повярва, подкрепи и поощри случването на този толкова интересен и  благодатен проект. Който денс постепенно променя децата, мисленето и мечтите в ромското гето на Сливен.\r\nДоказвайки, че музиката, изкуството и красотата са наистина спасителни за човека и света.  ", "date": "2019.08.14", "title": "Детски ромски симфоничен оркестър от Сливен гостува в Германия"}
{"url": "https://www.actualno.com/society/urist-instrukcijata-na-dans-za-decata-e-opasen-precedent-news_784935.html", "text": "       , позволяваща пълен и постоянен достъп до информационните фондове в образователното министерство, е абсурдна и юридически неизпипана. Това коментира Фани Давидова, юрист и експерт по защита на личните данни, по повод проекта на инструкция на агенцията и министерството за достъп на ДАНС до информация за всички ученици и студенти у нас. Според нея единственият правилен ход в случая е да се изпрати становище срещу замисления документ, пише .      Както стана ясно ДАНС иска безпрецедентен 24-часов достъп, 7 дни в седмицата, до информационните фондове на Министерството на образованието, в които се съдържат данни за всички деца в предучилищна група, както и за всички ученици и студенти в България. Мотивите към инструкцията са лаконични - от тях се разбира само, че достъпът се иска за \"справочна дейност\". Нито МОН, нито ДАНС коментираха проекта, въпреки че той събра доста негативни реакции, включително и на strategy.bg, където е публикуван за обществено обсъждане.   \"Този документ е абсурден. Самият текст отваря врата за много интерпретации, освен това е юридически неизпипан“, коментира Давидова, оприличавайки инструкцията с това всеки гражданин на определена дата от месеца да рецитира публично данните от паспорта си. По думите й една от основните цели на защитата на личните данни е да няма абонаментен и перманентен достъп до бази данни, събрани с друга цел. Такъв достъп не е предвиден нито в еврорегламента за защита на личните данни, нито в последващата я декларация, коментира тя.\r\nЮристът изрази опасения, че ако проектът мине в този си вид, това ще създаде опасен прецедент. Защо тогава \"ДАНС да не поиска подобен перманентен достъп и до банковата информация например“, попита Давидова.   ", "date": "2019.08.14", "title": "Юрист: Инструкцията на ДАНС за децата е опасен прецедент"}
{"url": "https://www.actualno.com/politics/za-koncepcijata-na-geshev-ot-populizym-do-protestite-ne-rajdat-idei-news_784996.html", "text": "      \"Донякъде е противоречива концепцията, пълна с общи изрази и липсваща конкретика. Има неща, които откровено тревожат.\" Това каза бившия вътрешен министър Емануил Йорданов в коментар за представената от единственият кандидат за главен прокурор Иван Гешев .      \"Има неща, които откровено тревожат в нея. Има едно изречение, което е чист популизъм – за липсата на справедливост, която не можела да бъде оправдана дори с буквата на закона.Не може да се каже \"липсата на справедливост.\", няма \"буква на закона\", има закон, който трябва да бъде спазван и мислех, че следващият главен прокурор ще бъде човек, който ще настоява за стриктно спазване на закона.\", уточни още бившият вътрешен министър.   \"Не виждам причина прокуратурата да присъства повече в медиите. И сега присъствието е прекомерно. Аз не се интересувам кого задържат, а какъв обвинителен акт се внася и каква е неговата съдба – дали срещу него има осъдителна присъда\", допълни още Йорданов. Той обърна внимание на това, че в не се споменава нищо за обезщетенията, които държавата ни плаща за вредите, причинени на гражданите от действията на прокуратурата и уточни, че при \"последните три дела, които моите клиенти са водили срещу прокуратурата, след оправдателни присъди – обезщетенията, които са присъдени са над 50 хил. лв. Реално не ги плаща прокуратурата, а ние.\"\r\nСпоред Йорданов, предложението на няма наказателна отговорност за провокация към подкуп не е сериозно:  \" среща много разбиране в управляващото мнозинство в парламента и имаме промени на законите, които са тревожни и водят до сериозни нарушения на правата на гражданите, а в същото време не помагат за повишаване на ефективността на работата на правоохранителните органи.\" Бившия служебен премиер Георги Близнашки обаче видя реализъм в концепцията на кандидата за главен прокурор . По думите му в нея не се влиза в полемики и няма фантастмагории.   \"Това е концепция, която стъпва на закона. е човек на закона, той не трябва да се увлича  как той лично си представя нещата. Това вече е политика и той не трябва да навлиза в минното поле на политиката\", каза още Близнашки в интервю за Нова телевизия.    В отговор на въпрос за спорния момент от предложението на Иван Гешев да се обмисли отпадането на наказателната отговорност за провокация към подкуп  Близнашки отговори, че това означава, че \"всички други идеи и предложения са приемливи\" и допълни, че \"това е незначителен момент в цялата концепция.\" \"Това подскачане по площадите  е контрапродуктивно, протестите не раждат идеи. Не може да продължаваме по този начин. Ние превърнахме съдебната реформа във всенародно дело. Време е да се чуят експертите, защото изоставаме по много пунктове. И политическите елити и отговорните фактори са длъжници на прокуратурата. Изоставаме с нормативната уредба на тези въпроси. Неслучайно имаме Наказателен кодекс от 1969 година - изоставането е огромно, много фактори трябва да бъдат вкарани в действие.\", заяви още бившият служебен премиер. ", "date": "2019.08.14", "title": "За концепцията на Гешев - от популизъм до \"протестите не раждат идеи\""}
{"url": "https://www.actualno.com/sciencelogy/facebook-prizna-che-e-zapisval-razgovori-prez-messenger-no-bilo-korektno-news_784960.html", "text": "      Социалната мрежа Facebook е записвала разговори на свои потребители, сочи нов доклад. От компанията давали на други фирми записите, за да правят транскрипции на казаното, предаде БГНЕС.      Известната американска новинарска агенция Bloomberg е попитала компанията на Марк Зукърбърг дали изнесеното в доклада е вярно. От Facebook потвърдили, че са записвали потребителите, но казали, че това е направено с тяхно съгласие и практиката вече била прекратена.   Според компанията, записите са били тестове на изкуствен интелект, за да се определи способността му да превежда казаното на друг език. Единствените засегнати потребители били тези, които ползват приложението Messenger и не са забранили транскрипцията на разговорите в него.\r\nНовината идва в момент, в който социалните мрежи и специално Facebook са критикувани за събирането на огромно количество данни за потребителите.   от 5 милиарда долара за неправилна употреба и съхранение на данните на милиони потребители - заради скандала Cambridge Analytica.\r\nКакто Facebook, така и другите гиганти, които предлагат гласови асистенти Amazon и Apple, признават, че записват потребителите, като дават за това различни обяснения.    ", "date": "2019.08.14", "title": "Facebook призна, че е записвал разговори през Messenger, но било коректно"}
{"url": "https://www.actualno.com/asia/svidetelski-pokazanija-kitaj-sterilizira-jeni-ot-ujgurskoto-malcinstvo-news_784954.html", "text": "      Китай стерилизира жени от малцинствата, които са затворени в т.нар. лагери за превъзпитание, пише австралийския сайт News, цитиран от БГНЕС.      Една жена, прекарала повече от година в такъв затвор разказва пред френската телевизия France 24, че редовно им биели инжекции.   \"Трябваше да подадем ръка през процеп във вратата на килията. Скоро осъзнахме, че след инжекциите месечният ни цикъл спря\", казва 54-годишната Гулбахар.\r\nГулбахар и ще 50 жени били натъпкани в тясна килия \"като парчета месо\", разказва бившата затворничка.  Пред форум на Amnesty International друга затворничка, 30-годишната Меригул Турсун, също каза, че е била стерилизирана, без да разбере. Китайците ѝ дали коктейл от различни лекарства, докато била в \"център за превъзпитание\" през 2017 година. След като била освободена, тя избягала в Съединените щати. Лекарите там ѝ казали, че е стерилизирана и не може да има деца.\r\nИ двете жени са мюсюлманки от уйгурското малцинство в Китай. Това е етническата група, която най-често попада под ударите на китайското \"превъзпитание\".   Около 1 милион уйгури са държани в различни затвори, лагери и центрове за задържане в Китай.    И по-рано жени от това малцинство са разказвали, че китайските власти ги принуждавали да правят аборти, понякога в напреднала бременност.\r\nКитай казва, че задържаните в центровете \"представляват риск от бъдещ екстремизъм\", въпреки че не са им повдигнати обвинения и не са осъдени за престъпление. ", "date": "2019.08.14", "title": "Свидетелски показания - Китай стерилизира жени от уйгурското малцинство"}
{"url": "https://www.actualno.com/crime/mvr-tyrsi-dvama-zapodozreni-za-potroshvaneto-na-izvestno-stolichno-zavedenie-snimki-news_784988.html", "text": "      МВР разпространи снимките на двама заподозрени за вандалския акт, при който известното столично заведение \"Бесо\". Става въпрос за мъже на име Веско Георгиев и Петър Паунов.        Припомняме, че полицията обяви, че търси трима души, след като задържа съдружника на собственика на заведението Емил Лазаров - Красен Кръстев.  Според в. \" \", Кръстев е имал съдружие с Лазаров, известен с прякора Емо Негъра, в строителството. Тяхна е корпорацията \"Кристал груп оф компанис\". Имат и фирма, която се занимава с менажиране на хотели из цялата страна. Тяхна е и реализацията на комплекса Royal Lodge Casino SPA в Пампорово.\r\nПрипомняме, че полицията обяви, че Лазаров не е подал сигнал до тях, а директно е действал през Facebook и през медиите, за да каже какво е станало. ", "date": "2019.08.14", "title": "МВР търси двама заподозрени за потрошването на известно столично заведение (СНИМКИ)"}
{"url": "https://www.actualno.com/europe/rusija-si-prizna-za-povishenie-na-radiacijata-v-arhangelsk-vyprosyt-e-kolko-tochno-news_784964.html", "text": "      Четири дни след експлозията, при която загинаха петима учени във военна база в Русия, руските власти признаха, че инцидентът е предизвикал повишени нива на радиация край Архангелск, съобщиха руски и западни медии.      Според градските власти в Северодвинск е имало \"кратък скок\" в радиационните нива. Руската държавна агенция за времето - \"Росгидромет\", по-късно уточни, че нивата на радиация са се повишили от 4 до 16 пъти. Според Greenpeace обаче нивата на радиация са се увеличили 20 пъти, пише в. \" \".   Любопитен факт е, че информацията от Северодвинск дойде точно по времето, когато руското военно министерство казваше, че няма повишение на радиация. Това предизвика куп спекулации, че Москва действа точно както при трагедията с Чернобил - първоначално мълчи и не признава за сериозна опасност. По-късно вчера (13 август) стана ясно, че лекарите и сестрите в  медицинските заведения, оказвали помощ на пострадалите в извънредната  ситуация, са изпратени за изследвания във федерален медицински център. В социалните мрежи дори имаше разгорещени диалози, след като хора от региона изразяваха опасения, а други им казваха да мълчат, тъй като сега не било времето и загинали петима души.\r\nВ крайна сметка Москва също така призна, че експлозията е свързана с изпитания на нови оръжия. Докато отдаваше почит към паметта на загиналите, , че ще продължи работата по новите видове оръжия. \"Ние ще изпълним задълженията, поверени ни от родината, нейната сигурност ще бъде напълно гарантирана\", заяви шефът на \"Росатом\" Алексей Лихачов. Той каза, че експлозията е станала, докато инженерите са изпробвали ядрен източник на енергия за ракетен двигател.  Американски експерти предполагат, че инцидентът може да е бил свързан с тестове на крилатата ракета \"Буревестник\", едно от , които президентът обяви, че се разработват в началото на т.г. и че ще бъдат \"непобедими\". Според различни спекулации, Путин всъщност е възобновил работата по проекти, които са били изоставени още преди половин век - заради договори за разоръжаване като , който вече не действа, но поне засега технологичният напредък не е много голям.\r\n\"Ние знаем много за експлозията. САЩ имат подобно оръжие и научиха много от експлозията на дефектна ракета в Русия. Имаме подобна технология (Скайфол), но по-напреднала\", уточни в Twitter Доналд Тръмп.    ", "date": "2019.08.14", "title": "Русия си призна за повишение на радиацията в Архангелск - въпросът е колко точно"}
{"url": "https://www.actualno.com/healthy/opasna-li-e-sgradata-predvidena-za-nacionalna-pediatrichna-bolnica-news_784983.html", "text": "      Сградата, в която е планирано да се помещава не отговаря на съвременните извиквания за качество и безопасност. Това заяви инж. Иван Каралеев – председател на Камарата на инженерите в инвестиционното проектиране.      По думите му \"стандартите и нормативните актове показват минималните изисквания,  а ние се стремим към качество. Основната цел трябва да бъде качеството. Видимо един такъв е престоял повече от 40 години на въздействието на атмосферните условия. Трябва да се имат предвид и съвременните условия. Сградата няма да е за една-две годни, а минимум за половин век,\" уточни още Каралеев в интервю за bTV.   Освен това експертът допълни, че е важен и интериорът, и ел. инсталациите.\r\nПо думите му на сградата трябва да се направи технически паспорт за състоянието ѝ. В доклад на се посочва, че през февруари 2019 г. сградата е обследвана, като заключението е, че строежът може да бъде завършен след приключване на строително-възстановителни дейности.  \"При реализирането на една идея трябва да се има предвид добре разписано техническо задание, което да облече в съответната форма и да изпълни със съдържание.\", допълни инж. Каралеев.\r\nДетският пулмолог д-р Елена Георгиева, участвала в Инициативния комитет за създаването на посочи, че целта им е била да се обединят функции на различни здравни заведения.   \" Мен ме притеснява, че преди 10 години има категорично заключение, че сградата е негодна, а сега се оказва, че строежът е годен . Кое е правилното – аз не знам, защото съм лекар, но най-вероятно тук има нужда от нова експертиза.\", коментира още Георгиева.    Тя допълни, че е важна и обстановката - стаите да са просторни, да има парк, което е от изключителна важност за състоянието на болните деца и тяхното желание да оздравеят.\r\nПреди дни стана ясно, че обществената поръчка за детската болница е спряна. Вижте защо в      ", "date": "2019.08.14", "title": "Опасна ли е сградата, предвидена за Национална педиатрична болница?"}
{"url": "https://www.actualno.com/america/ipotechnijat-dylg-v-sasht-chupi-rekordi-news_785001.html", "text": "      Ипотечният дълг на САЩ счупи рекорда за 2008 г., когато започна финансовата криза, твърдят от финансовите среди в Ню Йорк.      Според информацията през второто тримесечие на 2019 г. дългът на Вашингтон е нараснал със 162 милиарда долара и вече е 9,4 трилиона.   В същото време ипотечните заеми са основният компонент на вътрешния на САЩ. Ипотечното кредитиране през второто тримесечие нарасна със 130 милиарда долара и достигна 474 милиарда, надхвърляйки всички показатели от 2017 г.\r\nСпоред „Уол Стрийт джърнъл“ обаче ипотечният дълг за 2019 г. е различен от този за 2008 г., тъй като условията за кредитиране са се затегнали в страната, а неплащанията на задълженията по дълга стават по-рядко.   ", "date": "2019.08.14", "title": "Ипотечният дълг в САЩ чупи рекорди "}
{"url": "https://www.actualno.com/asia/desetki-jertvi-na-jegite-v-japonija-news_784966.html", "text": "      Повече от 12 хиляди души са били хоспитализирани с топлинни удари и други оплаквания. Не по-малко от 23 души са починали в Япония поради жегите през последната седмица, предаде БГНЕС.      Според данните на пожарната служба в страната, 12 700 са били хоспитализирани.   Статистиката е за периода от 5 до 11 август. Най-много засегнати е имало в столицата Токио, където в болница са влезли 1460 души. В префектура Сайтама са били хоспитализирани 977 души, а в Осака 897.\r\nЖегите дойдоха след прохладни по японските стандарти месец юни и първата половина на юли. След това на места в страната бяха измерени над 39 градуса по Целзий.  Според синоптици, жегите в Япония може да се задържат до две седмици, поради което бяха направени редица препоръки към гражданите как да се справят. ", "date": "2019.08.14", "title": "Десетки жертви на жегите в Япония"}
{"url": "https://www.actualno.com/chronicles/francija-e-pyrvata-strana-v-sveta-kojato-vyvejda-registracija-na-mps-news_784943.html", "text": "      Франция е първата страна, която въвежда регистрационни табели с наредба на парижката полиция от 14 август 1893 г., следвана от Германия през 1896 г. Нидерландия е първата страна, въвела национална регистрация на регистрационните табели, наричани „разрешително за каране по пътищата“, през 1898 г. Отначало тези табели са били само поредни номера, започвайки от 1, но това е променено през 1906 г.      В САЩ, където всеки щат издава свои регистрационни номера, Ню Йорк въвежда регистрационни номера през 1903 г. (черни номера на бял фон), като преди това (от 1901 г.) е имало изискване само инициалите на собственика да се виждат отчетливо отзад на превозното средство. Отначало е нямало нормирани регистрационни номера, а всеки собственик на кола е бил длъжен да си ги прави сам. През 1903 г. Масачузетс става първият щат, въвел стандартизирани регистрационни табели.   В Германия през 70-те години на 20 век е въведен в употреба шрифт, получил названието затрудняващ фалшификацията (на немски: FE-Schrift, Fälschungserschwerende Schrift). Той е разработен така, че например буквата O не може да се преправи в Q, и обратно, не може да се добави щрих към P, за да изглежда буквата като R. ", "date": "2019.08.14", "title": "Франция е първата страна в света, която въвежда регистрация на МПС"}
{"url": "https://www.actualno.com/business/petkova-otreche-che-zaradi-novija-shef-na-beh-eib-ne-iska-da-dade-pari-za-interkonektora-s-gyrcija-news_784981.html", "text": "      Категорично не е вярно. Сключването на договора с ЕИБ е в ход, в ход са съответните процедури, и съгласуването. Това заяви енергийният министър Теменужка Петкова заради спекулациите, че ЕИБ не иска да сключи договора за финансиране на интерконектора с Гърция заради назначението на Жаклен Коен за председател на Българския енергиен холдинг (БЕХ).      Според информация в Mediapool, ЕИБ искат клауза за репутационен риск в договора, а Коен е считан именно за рисков, защото има история с \"Мултигруп\". Но Петкова категорично отрече такова нещо, като не коментира и дали срокът на съгласуване вече не изтече!   А по въпроса с ръководството на държавната енергетика и НЕК, енергийният министър изрази увереност, че след уволнението на Петър Илиев бизнесът вече почва да проявява разбиране. Петкова обвърза сегашната роля на НЕК с пълната либерализация на енергийната борса – т.е. когато няма регулиран пазар. Сега регулираният пазар е този, на който са битовите потребители и именно там редовно се прави социална политика през цената на тока. Според енергийния министър може да се говори за промяна на ролята на НЕК чак когато всички в България купуват ток на пазарна цена. АЕЦ \"Белене\" и газова диверсификация   Нека запазим търпение до 19 август, не остава много време. Мога да кажа, че \"Росатом\" има желание да участва в проекта АЕЦ \"Белене\". Не очаквам реакция от ЕК, ако \"Росатом\" спечели. Така Петкова обобщи пред БНТ темата \"Белене\", като уточни, че до 19-ти август се чакат заявленията на всички желаещи, а чак след това ще се направи оценка, ще се състави \"кратка листа\" и ще се изпратят покани на желаещите, от които ще чакаме обвързващи оферти.\r\nПеткова не пропусна да каже и как АЕЦ \"Белене\" ще е много важен проект за енергийната ни сигурност.   Да бъдат обсъдени съответните варианти на експертно ниво, да бъдат предложени идеи и те да бъдат евентуално реализирани. Така Петкова коментира какво се случва с руското участие за доставка на газ в хъб \"Балкан\" и кога ще има газ от Туркменистан за България.    Всъщност Петкова се впусна да обяснява как през 2015 година било направено предложение да се подпише документ за точни обеми за доставка на газ, но това още не е сторено.\r\nЩо се отнася до бъдещата газова борса, която би трябвало да бъде създадена по модел на енергийната, енергийният министър посочи като източници руски газ, азерски газ и дори втечнен американски газ, идващ през Гърция. Това е реална диверсификация, счита Петкова. Това е пътят, ние трябва да либерализираме пазара, добави тя. ", "date": "2019.08.14", "title": "Петкова отрече, че заради новия шеф на БЕХ ЕИБ не иска да даде пари за интерконектора с Гърция"}
{"url": "https://www.actualno.com/curious/5-zodii-koito-chesto-naranjavat-drugite-news_785012.html", "text": "             Жестоките хора са много неприятни, злобни и отмъстителни. Благодарение на астрологията можем да разберем кои зодиакални знаци са склонни към грубост и как да ги избегнем.   Може би, това поведение ги кара да се чувстват силни и уверени, или им харесва да нараняват останалите хора. Те като правило нямат съпричастност и не ги интересува чувствата на останалите.    Овенът може да бъде жесток в своите изказвания. Например, той се ядоса или допуска гневни мисли, без да предвижда последиците. Той не мисли за това, дали вреди на друг човек или как изглежда отвън. Овенът се държи арогантно, ако спечели. Ако загуби, става изключително токсичен. Всяко състезание с Овен е морално изпитание. С него рискувате да чуете всички отровни и зли коментари. Когато Овенът се охлади и успокои, отново ще стане весел и мил, но обектът на неговата жестокост няма да се възстановен толкова бързо и лесно.        Раците могат да загубят самообладанието си под въздействието на емоции. Тогава стават много ревниви и владеещи. Ако Ракът се почувства застрашен или мисли, че губи нещо или някой, когото обича, ще започне да действа активно. В това състояние Ракът изглежда инстинктивно знае къде да удари, за да нарани. Раците не се страхуват от последствията на своите действия, напълно не мисля за моралните щети, които могат да причинят. Въпреки, че се чувстват виновни и изпитват угризение, много по-късно се усещат и жестоките им дела.  ", "date": "2019.08.14", "title": "5 зодии, които често нараняват другите"}
{"url": "https://www.actualno.com/balkani/gyrcija-njama-da-izprashta-sili-v-persijskija-zaliv-news_784990.html", "text": "      Съобщава се, че Вашингтон е поискал Гърция да даде своя принос за многонационални военноморски сили, които ще наблюдават за да защитят свободното плаване на кораби там.      В. „Катимерини“ съобщи, че американската молба, отправена преди няколко дни, се отнася за помощ или с голям боен съд клас фрегата, или с въздушно разузнаване, наблюдение и разузнавателни средства.   В момента обаче Гърция няма достатъчно средства за задоволяване на собствените си потребности от въздушно наблюдение и следователно не е в състояние да се справи с исканията на трети страни, предаде БГНЕС.\r\nОсвен това, след поредица от срещи на гръцкото министерство на отбраната и на външните работи, по отношение на искането за помощ във военноморските сили беше решено, че гръцкият боен флот понастоящем не може да предостави никакви фрегати поради състоянието на готовност в Беломорието и Източното Средиземноморие.  Атина също каза, че вече участва във всички съюзнически военно-тренировъчни учения - както миналата седмица с фрегата Aigaion в многонационалните маневри край израелския бряг, които симулираха условия, създадени от масивно земетресение.\r\nГърция обаче каза, че предоставя  персонала, който вече е в района (Обединени арабски емирства), на разположение на американските военни, за да участват в екипи, които наблюдават по-широкия регион на през този период на напрежение в Ормузкия проток.   Искането на САЩ за гръцки принос в многонационални военноморски сили беше отправено на двустранно ниво, тъй като няма решение на ООН или друга международна организация за действия срещу Иран.    Явно Атина няма желание да се включва в действия в кризисни райони като Персийския залив. В същото време Гърция  обстойно обмисля отговора си по отношение на бъдещите искания на САЩ. ", "date": "2019.08.14", "title": "Гърция няма да изпраща сили в Персийския залив "}
{"url": "https://www.actualno.com/europe/salvini-iska-prerazglejdane-na-dohodite-na-grajdanite-v-italija-news_785009.html", "text": "      Вицепремиерът на Италия Матео Салвини заяви, че схемата на доходите на гражданите, въведена по-рано тази година, ще бъде преразгледана, ако лигата спечели изборите.      \"С нашето правителство плановете за пенсионна реформа са недосегаеми, но ще е необходимо да се преоценят цялостно доходите на гражданите\", заяви Салвини в интервю за италиански ежедневник.   През миналата седмица Салвини каза, че управляващата коалиция е станала неработоспособна и подчерта, че още през октомври.\r\nСалвини, който е начело на дясната Лига, заяви, че би искал заместник-секретарят на кабинета Джанкарло Джорджети да бъде министър на финансите, ако неговата партия спечели избори.   ", "date": "2019.08.14", "title": "Салвини иска преразглеждане на доходите на гражданите в Италия"}
{"url": "https://www.actualno.com/society/borisov-uveri-che-byrzo-shte-bydat-otstraneni-shtetite-ot-pojara-na-am-struma-news_785165.html", "text": "      Много бързо ще бъде отстранено това, което е на АМ „Струма“. Това заяви премиерът Бойко Борисов, в отговор на журналистически въпрос за състоянието на магистралата след пожара, предаде радио \"Фокус\".      „В момента се извършва обследване, проверяват се основите на моста за компрометирани елементи. Хората, които са разрешили да се строи незаконно отдолу, ще си понесат отговорност\", посочи Борисов. „Заместник-министър Николай Нанков беше през нощта там. Много бързо ще се справим. Има прокурори, да им повдигат обвинения, да ги вкарват в затвора. Аз строя, няма да ходя и да ги пазя после. В момента се прави обследване, използва се т.нар. прострелване на колони, проверяват се дали вътре армировката е компрометирана, други елементи. Много бързо ще направят реорганизация на движението и ще се справят“, каза още Бойко Борисов.   „Няколко вече са арестуваните, всички са с повдигнати обвинения, арестуват се по най-бързите процедури да се вкарат в затвора. Всички издирвачи са на улицата, един по един ще ги изловят бързо“, добави Борисов във връзка с погрома на столично заведение от последните дни.\r\nПремиерът посочи, че полицията не спира да работи. „Виждате какви складове с наркотици и с оръжия задържат. Сега има и много интересна реализация във Варна, как крият нелегален алкохол за курортите“, поясни още Бойко Борисов.    ", "date": "2019.08.14", "title": "Борисов увери, че бързо ще бъдат отстранени щетите от пожара на АМ \"Струма\""}
{"url": "https://www.actualno.com/sofia/afrikanskata-chuma-veche-e-v-sofijsko-news_784965.html", "text": "      Африканската чума по свинете достигна и София въпреки строгите мерки, които твърди, че взима Българската агенция по безопасност на храните (БАБХ). Положителна проба е била установена при диви свине край село Желява, което се намира на около 20 км от София. Това съобщиха от Софийската областна дирекцията на агенцията, предаде БГНЕС.      Огнището значи, че всички прасета, гледани домашно, на 20 километра от установеното огнище, трябва да бъдат убити. В тази зона попадат селата на североизток от столицата, както и град  Елин Пелин. От местната власт приканват всички стопани, които до  днес са заклали своите животни, да подадат информация до кметовете на  населените места и до общината в Елин Пелин, за да се изготвят списъци,  по които ще бъдат отпускани средства за обезпаразитяване на местата за  отглеждане на животни.   Снощи БАБХ потвърди нови четири случаи на африканска чума при диви свине - в землището на село Бистренци, Русенско, на територията на община Девин, Смолянско, в силистренската община Дулово и в софийското село Желява.\r\nМеждувременно стана ясно и, че вече има огнище на африканска чума в Сърбия. Заради това Русия и Северна Македония забраняват вноса на сръбско свинско месо.   ", "date": "2019.08.14", "title": "Африканската чума вече е в Софийско"}
{"url": "https://www.actualno.com/europe/iztrebiteli-na-nato-sa-proverili-samoleta-na-ruskija-voenen-ministyr-video-news_784967.html", "text": "       Изтребители на НАТО са се приближили във вторник (13 август) над Балтийско море към самолета на министъра на отбраната на Русия Сергей Шойгу за идентификация, съобщиха пред ТАСС от пресслужбата на Алианса, предаде Агенция \"Фокус\".      Според информацията, самолетите са били част от инициативата Air Policing в Естония и са направили проверка на самолета на руския военен министър, тъй като той е летял близо до установената граница.   \"Веднага след провеждането на идентификацията, самолетът се е върнал в базата. НАТО не е имал информация кой е бил на борда на руския самолет\", съобщават от пресслужбата на Алианса.\r\nПо-рано изтребител F-18 на НАТО се опита да се приближи до самолета на Шойгу над неутралните води на Балтийско море, но е бил прихванат от руски Су-27, уточняват руските информационни агенции.   Това е пореден такъв случай при естонско въздушно пространство - припомнете си какво стана последния път в ! ", "date": "2019.08.14", "title": "Изтребители на НАТО са \"проверили\" самолета на руския военен министър (ВИДЕО)"}
{"url": "https://www.actualno.com/crime/do-5-g-zatvor-grozi-myj-kachil-se-zad-volana-drogiran-i-ubil-taksimetrov-shofior-news_784951.html", "text": "       Оставиха в ареста млад мъж, който предизвика катастрофа и уби таксиметров шофьор в Пловдив. Според обвинението, инцидентът е станал малко преди 04:00 ч. сутринта на 03.08.19 г. На кръстовището на булевард „Шести септември“ и моста „Адата“ в областния град 23-годишния водач блъснал колата си в таксиметров автомобил, чийто шофьор загинал на място.      От събраните до момента доказателства е установено, че обвиняемият е шофирал пиян /с 2.10 промила алкохол в кръвта/ и след употреба на хероин. Освен всичко това, не е имал и свидетелство за правоспособност. 23-годишният мъж е залавян и друг път от органите на МВР да кара без да има книжка. Апелативните съдии прецениха, че обвиняемият не е устойчиво пребиваващ на територията на България, предвид сведения за местопребиваване в Австрия.   Наложената му мярка \"задържане под стража\" и поради тежестта на престъплението и \"демонстрираните на занижени задръжки, относно спазването на закона в страната, като е шофирал без правоспособност и след употреба на алкохол и \". Магистратите прецениха, че 23-годишният мъж може да се укрие и да извърши ново престъпление , след като сега е обвинен в причиняване на смърт по непредпазливост при катастрофа. За деянието, в което той е обвинен, законът предвижда наказание от 3 г. до 15 г. затвор. Определението на Пловдивския апелативен съд е окончателно. ", "date": "2019.08.14", "title": "До 5 г. затвор грози мъж, качил се зад волана дрогиран и убил таксиметров шофьор"}
{"url": "https://www.actualno.com/society/prognoza-za-vremeto-14-avgust-srjada-news_784925.html", "text": "      Днес отново ще е слънчево и горещо. Това съобщи за Агенция „Фокус“ дежурният синоптик Боряна Маркова от Националния институт по метеорология и хидрология. През нощта ще е ясно със слаб до умерен вятър от изток-югоизток. След обяд от северозапад ще се заоблачи и привечер в крайните западни райони ще има краткотрайни валежи от дъжд с гръмотевици. Там ще има условия за градушки. Ще духа слаб до умерен вятър от изток-югоизток, който вечерта в Северозападна България ще започне да се ориентира от северозапад. Максималните температури ще са между 33° и 38°.      По Черноморието ще е слънчево. Ще духа слаб до умерен североизточен вятър. Максималните температури ще са 27°-30°. Температурата на морската вода е 25°-27°. Вълнението на морето ще е около 3 бала. В планините ще е слънчево. Привечер от северозапад ще се заоблачи и в крайните западни райони ще има краткотрайни валежи от дъжд с гръмотевици. Ще духа слаб, по високите и открити части до умерен вятър от север-северозапад. Остава топло с максимална температура на височина 1200 метра около 27°, на 2000 метра – около 20°.\r\nВ четвъртък и петък с умерен, в Дунавската равнина и временно силен северозападен, през втория ден в Източна България, и север-североизточен вятър, през страната ще премине студен атмосферен фронт. Температурите ще се понижат и в петък максималните ще бъдат между 27° и 32°. На отделни места от северозапад на югоизток ще превали и прегърми. По преминаващия фронт, през нощта срещу четвъртък и в четвъртък, главно в Западна и Централна България, а в петък в Южна, са възможни и по-интензивни локални явления и градушки. В събота ще бъде предимно слънчево. Над източната половина от страната, а след обяд, главно над планинските райони, ще се развие купеста облачност, но вероятността за валежи е малка. Температурите ще са без особена промяна. ", "date": "2019.08.14", "title": "Прогноза за времето - 14 август (сряда)"}
{"url": "https://www.actualno.com/europe/zelenski-otvyrna-na-pasportnija-udar-na-rusija-moskva-nedovolstva-news_784950.html", "text": "      Украйна не действа самостоятелно, а следва заповедите на САЩ и Великобритания. Така коментира издадения паспортен указ на украинския президент председателят на руската Дума Вячеслав Володин, предаде БГНЕС.      Президентът на Украйна Владимир Зеленски подписа указ, с който се предлага украинско гражданство на преследваните по политически причини граждани на Русия, както и на чужденци, които са се били на украинска страна в конфликта в Източна Украйна. Указът реално е отговор на на живеещи в Източна Украйна.   \"Днешното изявление на президента Зеленски не говори за желанието на Украйна да предоставя политическо убежище на граждани на Русия, а за нежеланието на САЩ и Великобритания сами да предоставят такова убежище на руснаци\", казва Володин на сайта на Думата.\r\nСпоред Володин, Украйна е била избрана от САЩ за държава, която с цента на собствената си стабилност, икономика и социално състояние е поела ангажимент да създава проблеми и да бъде огнище на напрежение в непосредствена близост до Русия.  Същевременно Украйна обяви руския консул в град Лвов за персона нон  грата и го обвини в шпионаж. Смята се, че той вече е напуснал страната. ", "date": "2019.08.14", "title": "Зеленски отвърна на паспортния удар на Русия, Москва недоволства"}
{"url": "https://www.actualno.com/society/novini-ili-novini-kartinata-na-pechata-za-14-avgust-news_784928.html", "text": "              Бъдещият главен прокурор иска някои подкупи да не се наказват, пише \"Сега\", визирайки на единствения кандидат Иван Гешев. Става дума за ситуации, в които да не бъде преследвано лице, което е дало подкуп на държавен служител, но си е признало доброволно на компетентните органи, с едно странно уточнение, което гласи \"макар и не незабавно\". Какво ще рече това? Примерно дадеш подкуп, ама до около 26-27 часа и 30 минути не се брои, после се брои? Или пък чакаш да видиш дали ще мине номера, ако мине, значи не си признаваш, ако видиш, че нещата отиват на зле, за всеки случай си признаваш, че да отървеш наказанието? Ясно е, че няма да има разделение на властите, но ето, вече пък има разделение на подкупите.   Сидеров обилно нападна Каракачанов във Facebook, пише \"24 часа\" и цитира думите на Волен, че бил изключен от комсомола и прочие работи. Готиното е в думата \"обилно\". Ще кажеш, че Сидеров някога е нападал плахо и лекичко, пък сега обилно е решил да сипва. На всичкото отгоре атакистът се жалвал, че новините около драмата на \"патриотите бързо изчезнали от информационния поток, потопени от летни глупости\". Така е, да - едни летни глупости потапят други вечни глупости и така животът си върви. Мнозинството британци искат Brexit на всяка цена, пише \"Труд\", цитирайки анкета, според която расте броят на хора, които искат час по-скоро да загърбят ЕС. В тая връзка, писаха някъде, наскоро се е появил нов глагол - да брекзитиш. Примерно Иван и Стоян по цял ден стоят в кръчмата, пият бири и брекзият. И така 12 часа брекзитят...     Увеличават с 440 местата за кандидат-прависти, пише \"Монитор\". Странно решение, на фона на това, че сме държавата с най-много юристи на глава на населението, но нищо - изглежда може още. Най-вероятно е да е допусната тънката мисъл, че така ще се вземат повече от напиращите кандидат-студенти, които после да се осребрят в семестриални такси, пък накрая вече каквото сабя покаже. ", "date": "2019.08.14", "title": "Новини или Novini - картината на печата за 14 август"}
{"url": "https://www.actualno.com/balkani/zaev-njama-da-podava-ostavka-i-da-pozvoli-edin-pdal-da-svali-pravitelstvoto-mu-news_784942.html", "text": "      Македонският премиер Зоран Заев категорично отхвърли възможността в страната да бъдат проведени предсрочни парламентарни избори поради , предаде БГНЕС. Нещо повече - македонският премиер цветущо обясни, че няма да позволи една малка \"група престъпници, някакъв си  суетен журналист и един п*дал да свалят кабинета\".      Заев така и не каза кой е журналистът, но се предполага, че е Бранко Героски, който лично съобщи, че след изявлението е станал цел на увеличен брой нападки.   \"Това правителство се ръководи от лицето, което подаде сигнал за тази афера. Нямам никакво намерение да обсъждам въпроси като - провеждането на предсрочни избори и оставки. Изборите ще бъдат редовни, но може да бъдат проведени и през октомври догодина, ако някой смята, че тогава ще ги спечели\", подчерта Заев.\r\nМакедонският премиер добави и следнот: \"След всички големи политически решения и реформи, които направихме всички заедно, сега когато се намираме на прага пред пълноправното членство в НАТО и започването на преговори за присъединяване към ЕС, трябва да дадем шанс на държавата и гражданите да почувстват ползите от тези промени\".  Лидерът на Демократическия съюз за интеграция (ДСИ) Али Ахмети, който е коалиционен партньор на Заев, каза, че партньорството между управляващата партия СДСМ и ДСИ функционира без проблеми. ", "date": "2019.08.14", "title": "Заев няма да подава оставка и да позволи \"един п*дал\" да свали правителството му"}
{"url": "https://www.actualno.com/sciencelogy/sistema-za-licevo-razpoznavane-smjata-vseki-peti-kongresmen-v-kalifornija-za-prestypnik-news_784955.html", "text": "      Система за лицево разпознаване, която трябвало да помага на полицията в Калифорния, работела така, че посочила един от всеки петима конгресмени в щата за престъпник, предаде БГНЕС.      Несъвършенствата на системата били демонстрирани от Американския съюз за граждански свободи, който направил показно в местния парламент защо не трябва да въвеждат изкуствения интелект.   Подобен експеримент бил направен и със снимки на конгресмени от Конгреса във Вашингтон, като системата отново погрешно посочила 28 от конгресмените като престъпници от базата данни на калифорнийската полиция. Калифорнийски конгресмени посочват тези резултати като причина да не бъде въвеждан софтуера в камерите, които патрулните полицаи носят на гърдите си по време на работа.\r\nНа федерално ниво не беше въведена регулация на употребата на подобен изкуствен интелект, което остави щатските парламенти да се грижат за решаването на въпроса.  Ню Хемпшир и Орегон вече забраниха употребата на системи за лицево разпознаване от полицаи, поради нейната ненадеждност. ", "date": "2019.08.14", "title": "Система за лицево разпознаване смята всеки пети конгресмен в Калифорния за престъпник"}
{"url": "https://www.actualno.com/cite/ne-vijdam-prichina-prokuraturata-da-prisystva-poveche-v-mediite-news_784999.html", "text": "       \"Не виждам причина прокуратурата да присъства повече в медиите. И сега присъствието е прекомерно . Аз не се интересувам кого задържат, а какъв обвинителен акт се внася и каква е неговата съдба – дали срещу него има осъдителна присъда.\" Това каза бившият министър на вътрешните работи Емануил Йорданов в коментар за концепцията за развитие на прокуратурата, представени от единственият кандидат за главен прокурор .       ", "date": "2019.08.14", "title": "Не виждам причина прокуратурата да присъства повече в медиите"}
{"url": "https://www.actualno.com/curious/dneven-horoskop-za-15-avgust-news_785179.html", "text": "       Овен       Днес стремежът ви към безсмъртие ще е огромен. За да постигнете подобна чест усилията също трябва да са на ниво. Телец Днес очаквайте неочакваното. Само не се ядосвайте - вие наистина сте изпипали всичко, но ще се появят изненадващи обстоятелства.   Близнаци Днес не се подавайте на провокации. Покажете, че не може да бъдете извадени от релси лесно. Насаме се ядосвайте, колкото си и искате. Рак     Днес ще получите прозрение. То ще е позакъсняло, затова побързайте да научите какво точно трябва да направите, за да наваксате. Лъв Днес не се захващайте с нови дела. Сега е рано за ново начало. Оставете се на течението на настоящето. Дева Днес не се принизявайте до ничие ниво. Някой ще се опита да ви вкара в интрига. Не се подавайте на подобни опити.   Везни Днес ще чуете нещо ново за себе си. Не се обиждайте, а бъдете поласкани, че представлявате такъв интерес за околните. Скорпион Днес ще получите неприятна новина. Тя ще представлява и ново начало. Мислете за последното и разсейте разочарованието. Стрелец Денят предполага да сте по-внимателни към нови хора. Склонни сте да виждате само доброто, но пропускате други подробности. Козирог    Днес не насилвайте нещата. Истинските от тях имат своето естествено развитие. Не му пречете. Водолей Днес може да се окажете в затруднение заради домашни задължения. Помислете на кого да се обадите, за да ви помогне. Риби Днес не потъвайте прекалено дълбоко. Пътят нагоре е труден и бавен. Впрегнете силите си да се задържите на повърхността. ", "date": "2019.08.14", "title": "Дневен хороскоп за 15 август "}
{"url": "https://www.actualno.com/america/samolet-kacna-uspeshno-sled-kato-izgubi-chast-ot-kriloto-si-snimka-news_784953.html", "text": "      Китайски пътнически самолет принудително се върна на летище Кенеди в Ню Йорк, след като част от крилото му се откъсна, предаде БГНЕС.           Машината Boeing 777-300 на авиокомпания China Eastern превозвала 300 души от Ню Йорк до Шанхай. При излитане част от крилото на самолета се откъснала и паднала на земята.\r\nПилотите кръжали 2,5 часа над океана в близост до Ню Йорк, за да се освободят от гориво и да направят кацането по-безопасно. Накрая самолетът кацнал успешно обратно на същото летище и без някой на борда да пострада.  При оглед било отбелязано, че липсва метална пластина от механизъм, който намалява подемната сила на крилото и увеличава съпротивлението на въздуха. ", "date": "2019.08.14", "title": "Самолет кацна успешно, след като изгуби част от крилото си (СНИМКА)"}
{"url": "https://www.actualno.com/politics/spored-geshev-magistrat-ne-moje-da-ostane-na-rabota-ako-e-priel-podkup-no-za-predlagane-pomilvaneto-e-opcija-news_784969.html", "text": "      Извън възможността за оневиняване, ако предложиш подкуп, но си признаеш пред отговорните власти, единственият кандидат за главен прокурор Иван Гешев иска в за развитие на прокуратурата и да може да се сключват споразумения при обвинение за подкуп. С едно условие - само ако подкупът е равен на минимална работна заплата      \"Това ще съдейства за своевременно наказание на извършителите и намаляване на времето за приключване на съдебната фаза на процеса\", обясни Гешев пред в. \" \".   Предвид тезата си за признат грях - половин грях, Гешев казва и следните паметни думи: \"При законодателна промяна, която да декриминализира провокацията към подкуп, в срок до 1 година ще се намали чувствително корупцията по ниските и средните етажи на държавната администрация. Такава промяна обаче е само и единствено в компетентността на законодателната власт. Няма как да бъде обяснено на българските граждани, че например магистрат, взел пари, може да продължи да работи като такъв, ако се приеме по сегашната редакция на Наказателния кодекс (НК), че е невинен, тъй като е провокиран да вземе тези пари. Вземането на пари по служба е най-малко поне морално укоримо и несъвместимо с магистратската професия \", разясни Гешев защо иска отпадане на текста от НК.\r\nСпоред кандидата, прокуратурата се реформира и той ще финализира този процес. Гешев добавя, че ще положи усилия за премахване на усещането, че \"главният прокурор притежава силна централизирана власт, която му позволява да управлява и контролира всяко дело в прокуратурата\".  Любопитно е, че Гешев предлага да създаде организация за подаване на сигнали за корупция и за престъпления по чл. 108 от НК (свързани с антисемитизма, фашизма и други форми на антидемократични идеологии). Това ще става в реално време чрез въвеждане на “гореща” телефонна линия и имейл.\r\nВ концепцията си Гешев очерта и някои проблеми пред разследващите. Един от тях е ненавременното изготвяне на веществени доказателства за резултатите от прилагани СРС. \"Това се дължи на недостатъчна ресурсна обезпеченост както материално-техническа, така и кадрова на ДАТО и ДАНС\", казва Гешев.    ", "date": "2019.08.14", "title": "Според Гешев - магистрат не може да остане на работа, ако е приел подкуп, но за предлагане помилването е опция"}
{"url": "https://www.actualno.com/blagoevgrad/pojaryt-v-dupnica-e-lokaliziran-video-news_784973.html", "text": "       е локализиран и е почти изцяло угасен, а частично бедственото положение продължава. Все още не са ясни официалните резултати за състоянието на въздуха. АМ „Струма” е затворена и в двете посоки, използва се път Е-79. Вероятно ще се наложи да бъде направен и ремонт на магистралата, съобщи Нова телевизия.      Стана ясно, че има засегнати три колони на АМ \"Струма\" - заради огъня са се откъснали циментови отливки. А вървят и спорове кой всъщност е отговорен - Община Дупница казва, че е АПИ, защото територията е в сервитута на магистралата, от АПИ твърдят, че е отговорност на общината, защото става въпрос за общинска земя. Сметището всъщност се е образувало заради фирма, изхвърляща отпадъчни материали там. Фирмата всъщност трябвало да дава материалите за горене, но другата компания, която трябвало да ги гори, била затрупана и не можела да поеме всичко.\r\nЗа момента няма показания, сочещи прекомерно замърсяване. Всичко тръгна от пожар на нерегламентирано сметище, а отговорният за боклуците твърди, че огънят се разпалил от хвърлен от магистралата предмет.       В  Хасковско, за броени часове пожарът измина километри. На място работят близо 100 пожарникари военни, горски и доброволци, има и тежка техника. Според службите на този етап стихията е овладяна. Предполага се, че тръгналият от Брягово огън е причинен от човек. Районната прокуратура в Хасково вече разследва причините.\r\nВ Хасково и Шишманци продължава борбата с огнената стихия. В Шишманци вече има протести с искане заводът за отпадъци да се контролира. Хората там се заканват, че или в предприятието ще се работи адекватно, или трябва да бъде затворено. Упорито се повтаря и, че инсталацията всъщност работи, като трупа отпадъци и при прекалено голямо количество те се горят.\r\nНад двеста души от Шишманци, Белозем, Раковски и други населени места са блокирали пътната отсечка, която е към входа на завода за отпадъци. Много от тях са с маски, демонстрирайки по този начин, че не могат да дишат.     ", "date": "2019.08.14", "title": "Пожарът в Дупница е локализиран (ВИДЕО)"}
{"url": "https://www.actualno.com/celebrate/sv-prorok-mihej-ot-dvanadesette-proroka-news_627521.html", "text": "      Св. пророк Михей произлизал от племето Юдово и живял във времето на пророк Исаия (VIII-VII в. пр.Хр.). Подобно на Исаия и той призовал развратилия се народ към покаяние и му напомнял безбройните Божии благодеяния.      \"Народе Мой, какво аз Ти сторих и с какво те отегчих?\" – викал пророкът от името на Господа.   \"Аз те изведох от Египетската земя и от дома на робството те освободих... Възвестено ти бе в какво се състои доброто и какво иска от тебе Господ: да изпълняваш закона и да обичаш добродетелта и смирено да ходиш с твоя Бог\" (Мих. 6:3-7,8).\r\nСлед като посочва бедствията, на които ще бъдат подложени всички, които са забравили Господа, св. пророк Михей предсказва времената на благост и мир, когато ще се яви Спасителят:  \"От Сион ще излезе закон и слово Господне – от Йерусалим\" (Мих. 4:2).\r\nТой указва и мястото, гдето ще се роди Спасителят:   \"И ти, Витлееме Ефратов, малък ли си между хилядите Юдини? От тебе ще ми излезе Оня, Който трябва да бъде Владика в Израиля и Чийто произход е открай време, от вечни дни\" (Мих. 5:2).      ", "date": "2019.08.14", "title": "Св. пророк Михей от Дванадесетте пророка"}
{"url": "https://www.actualno.com/healthy/predlojenie-mladite-lekari-da-podpisvat-dogovor-za-specializacija-oshte-kato-pochnat-da-sledvat-news_784968.html", "text": "      Бъдещи лекари, които се ангажират да учат някоя от дефицитните медицински специалности, да подписват договор за специализация още в началото на следването си. Така те ще знаят предварително къде и при какви условия ще работят, след като завършат образованието си. Договорът ще бъде и основание конкретна болница да бъде подпомагана от Министерството на здравеопазването. Това предложение са отправили лекари-специализанти на среща със зам.-министърката на здравеопазването Жени Начева, предаде в. \" \".      Държавата да плаща обучението на студенти и специализациите по дефицитни специалности, а срещу това младите лекари ще са длъжни 3 години да работят в България, предвиждат промените в наредбата за специализациите, одобрени от здравното министерство (МЗ). Първоначално МЗ трябваше да прави разпределението на бъдещите лекари по болници, но впоследствие се прие медиците сами да избират къде точно да специализират според предварителен списък на здравните заведения.   При разкриване на конкурс за специализация болниците веднага да публикуват обява в платформата на здравното министерство, а не да имат 14-дневен гратисен срок, искат още студентите. Те настояват и за унифициране на документите за кандидатстване и критериите на конкурсите. ", "date": "2019.08.14", "title": "Предложение: Младите лекари да подписват договор за специализация още като почнат да следват"}
{"url": "https://www.actualno.com/sofia/boris-bonev-kym-sofijanci-neka-napravim-grada-ni-po-podreden-i-krasiv-news_785171.html", "text": "      Независимият кандидат за кмет на столицата и активист на неправителствената организация \"Спаси София\", , призова днес гражданите за обединение около независима и гражданска кандидатура за градоначалник , съобщиха от организацията в позиция, изпратена до медиите.      “Обръщаме се към всички демократично мислещи наши съграждани, които искат да живеят в по-добра София. Нека ние, гражданите на София, не допускаме да бъдем разделени за три месеца, защото после всички заедно, независимо от пристрастията ни, ще живеем в този град. Желанието за промяна няма цвят, затова и недоволството към това, което ни заобикаля в столицата, изисква единство”, заявява в своето обръщение.   Той и екипът му поставят три принципа за София - прозрачно управление, спиране на корупцията и амбициозно развитие на града . Чрез тях Борис Бонев иска да наложи нов начин на работа и отворено към гражданите управление. “Развитието на града, спирането на партийните назначения и прозрачното управление са от интерес за всички. Търсим единство за развитие на общия ни дом. Дребните политически сметки и егоизмът ще оставят на власт същите, които днес са над главите ни в София и харчат парите ни по няколко пъти за едно и също нещо”, казва независимият кандидат.\r\n“Изключително съм обнадежден от добрия старт на кампанията на \"Спаси София\". Аз и екипът ми вече един месец правим ежедневни срещи с гражданите в различни столични квартали и усещаме, че София е готова за промяна. Обявихме първи кандидатурата, именно защото имаме какво да покажем - най-подробната в историята на града, включваща стотици мерки за подобряване на живота. Искаме хората активно да се включат в обсъждането на решенията за развитие на нашия град”, отбелязва още Бонев.  Политическите лидери на демократичната общност често говорят за гражданско участие и осигуряване на платформа за нови и свежи лица в обществения живот като инструмент за постигане на положителна промяна. “Необходима е по-висока обединителна кауза и тя е гражданското начало, работещо за прозрачно управление, изкореняване на корупцията и работа за пълноценно реализиране на потенциала на София”, допълва независимият кандидат за кмет.\r\n“В София живеем зле, защото градът ни се управлява зле. Но София може и трябва да е различна. Именно затова и се кандидатирам - за да помогна заедно да направим града ни по-подреден и красив. Убеден съм, че само граждански, истински независим и надпартиен кандидат може да сложи край на лошото управление на столицата и да отвори нови хоризонти за нейното развитие ”, завършва позицията на Борис Бонев. ", "date": "2019.08.14", "title": "Борис Бонев към софиянци: Нека направим града ни по-подреден и красив"}
{"url": "https://www.actualno.com/society/epidemijata-ot-morbili-v-stranata-zatihva-news_784936.html", "text": "      Епидемията от морбили в страната затихва, заяви за \"Хоризонт\" директорът на Националния център по заразни и паразитни болести проф. Тодор Кантарджиев. Малко над 1100 души са заболели в страната. Регистрирана е и местна мутация на вируса, която ще носи българско име.      Пикът на епидемията от морбили вече отшумява. Броят на заболелите е намалял рязко, а в регистрираните огнища заразата е овладяна, заяви проф. Тодор Кантарджиев.   \"През последната седмица имаме само 16 случая, по-малко от 4% от всичките случаи, което говори за едно угасване на епидемията\".\r\nВ по-голямата част от страната са регистрирани само единични случаи на болестта. Каква е актуалната картина:  \"Добър пример е област Бургас, където тя беше ликвидирана навреме. Миналата седмица в област Варна имаме 1 случай. В Търново и в Ловеч са с по 3 случая, епидемията там е ликвидирана. В област Кюстендил, където ни плашеше разпространението на инфекцията в Дупница и в Бобов дол, със сигурност там епидемичното огнище е ликвидирано. 1 заболял има в Монтана и Пазарджик през последната седмица. Област Перник няма отдавна епидемия, както в Пловдив и в Русе.\"\r\nВ София и областта от февруари досега са се разболели около 700 души. През последната седмица новорегистрираните болни са едва 10.   Всички огнища на морбили у нас са причинени от вируса \"D3 Дъблин\", с произход Западна Европа. И нещо любопитно – доказана е местна мутация на вируса, която ще носи българско име:    \"Има едно малко изменение, което ако бъде и потвърдено, може би ще имаме вече вирус с някакво българско име. Тъй като е от столицата – или Витоша, или София\".\r\nОсновна задача на здравните власти е окончателното ликвидиране на заразата, заяви проф. Кантарджиев и напомни, че имунизацията си остава най-важното условие за това.\r\n\"Епидемията трябва да бъде ликвидирана до 10 септември. Не бива да допускаме в училищата и в детските градини деца, които са болни и могат да представляват риск\". ", "date": "2019.08.14", "title": "Епидемията от морбили в страната затихва"}
{"url": "https://www.actualno.com/america/trymp-pak-zaplashi-da-izvadi-sasht-ot-sto-news_784952.html", "text": "      Американският президент Доналд Тръмп обяви, че ако се наложи, Съединените щати ще напуснат Световната търговска организация (СТО), предаде БГНЕС, позовавайки се на АФП.      По време на посещение в Пенсилвания, президентът обяви: \"Знаем, че СТО ни прецаква от години. Това няма да се случи отново.\"   Световната търговска организация  често е цел на различни атаки от Доналд Тръмп. Милиардерът и преди е заплашвал, че САЩ ще напусне организацията, с мотива, че СТО има несправедливо отношение към страната, както и че Вашингтон не е принуден да спазва правилата на СТО.\r\nТръмп често критикува условията, при които СТО позволи на Китай да се присъедини.  Въпреки оплакванията на президента, САЩ всъщност имат положителен баланс, когато отнасят търговски спорове до СТО.\r\nСпоред експерти, с действията си администрацията на Доналд Тръмп практически е блокирала работата на СТО. Съединените щати настояват за преработване на редица правила в организацията и блокират назначаването на нови членове в комисията, която решава търговските спорове.   Според Чад Боун от Институтът за международна икономика Питърсън, тези действия на САЩ отслабват СТО и нанасят \"дългосрочни поражение\", някои от които не могат да бъдат поправени.     ", "date": "2019.08.14", "title": "Тръмп пак заплаши да извади САЩ от СТО"}
