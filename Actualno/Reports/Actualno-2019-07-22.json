{"url": "https://www.actualno.com/dobrich/folklorni-ritmi-zavladjaha-dobrich-news_770735.html", "text": "      Български и латино ритми огласиха Добрич тази вечер. Градът е домакин на XVIII международен фестивал „Фолклор без граници. Столицата на Добруджа беше превзета от музика и танци, а това е езикът, разбираем от всички.       Вече 18 години жителите на Добрич всяко лято очакват трите фестивални дни, каза при откриването зам.-кметът Елка Димова.   Фестивалът се организира съвместно с Националната секция на CIOFF – България (Международен съвет на организаторите на фестивали за фолклор и традиционни изкуства, асоцииран член на ЮНЕСКО). На сцената тази вечер излязоха Фолклорен танцов ансамбъл „Добротица“ от Добрич, Compania artistica „Manglares“ от Колумбия и „Gran ballet Panama“ от Панама.     ", "date": "2019.07.22", "title": "Фолклорни ритми завладяха Добрич"}
{"url": "https://www.actualno.com/burgas/valentin-kasabov-bsp-za-poreden-pyt-se-podigra-s-bylgarskija-pensioner-news_770661.html", "text": "              Г-н Касабов, кажете ни повече за и защо повечето национални медии не отразиха дебата,който се проведе в парламента? Не знам. Нямам обяснение. Говорим за големите телевизии, които нищо не отразиха, при положение че БСП вкара закон за преизчисляване на пенсиите. Това е част от програмата на НФСБ и Обединени патриоти. Те преписаха нашата програма, няма лошо, вкараха го този закон в зала. Дебатите бяха ожесточени, но в цялата тази история имаше една огромна измама. За съжаление, медиите не можаха да хванат тази измама. Измамата, която за втори път прилага БСП. Каква е предисторията?   През миналия мандат на парламента, през 2016 година, когато разглеждахме бюджета, предложихме увеличаване на пенсиите на 300 лева.Тогава Валери Симеонов се срещна с ръководството на БСП, Корнелия Нинова и други и те обещаха да подкрепят тази благородна идея да вдигнем пенсиите на 300 лева. Когато дойде време да се гласува нашето предложение, под влиянието на Нинова, огромната част от БСП напусна залата. И тогава нашето предложение не мина със шест гласа. Поискахме прегласуване с надеждата, че депутатите от БСП ще се върнат в залата. Само шест гласа не ни стигнаха за да прокараме в бюджета закона за тези пенсии на нашите родители. През това време тогавашните депутати от БСП стояха в кулоарите, говориха си по телефоните, но не влязоха да гласуват, защото това беше цялостната политика на ръководството на БСП. Тогавашното и сегашното ръководство е едно и също. Г-н Касабов, да се върнем отново на това което се случи в пленарна зала миналата седмица. Какво се случи всъщност? БСП вкара закон за социалните осигуровки и в него ясно и категорично се настоява за преизчисляване на пенсиите. И понеже това е част от нашата програма, ние от Обединени патриоти, ги подкрепихме. И най-вече това бяха НФСБ, ВМРО, от Атака почти нямаше хора. Но въпреки пламъка и жартта, в един момент се оказа, че точно 20 гласа не стигнаха, за да мине закона. Тези 20 гласа бяха от групата на БСП. Просто пак бяха направили сметките и измамиха българския пенсионер. От тяхната група гласуваха 60 души, а те са 80 депутати. Пита се в задачата какво се случи? Ами това, което се случи през 2016 година. Както се казва – ние сме за борбите, само че, ако може да не се явяваме, а само ще огласяваме колко сме силни, могъщи, но дойде ли време да се борим, да устояваме социални интереси, тях ги няма. Което е жалко! Това е последователна гавра с бедния пенсионер. Не зная защо медиите не отразиха дебата, който продължи цял ден. От тупане в гърдите на голяма част от депутатите им посиняха гърдите. Но резултат няма, защото явно такава е директивата. Каква е тя – колкото по-гладен е българският пенсионер, толкова повече ще бъде експлоатиран от тази социална партия. Това е девизът. И това е голямата драма на България, бих казал и на българския пенсионер.     Мислите ли, че ако всички депутати от Атака бяха в залата и гласуваха, промените щяха да бъдат приети? А, там питайте вече питайте лидера им. Не мога да ви кажа, в крайна сметка аз не съм психолог на колегите от Атака. Може би имат някакви личностни проблеми, нямам идея. Ако трябва да обобщим, мислите ли, че може да има някакво договаряне, да не бъде отразен този дебат? Може ли да наречен случилото се информационно затъмнение? Вижте, големият проблем е, че в момента никой няма интерес да вдигне пенсиите. А защо медиите не отразиха това което се случи - може би имат задачка. От кого - можем само да се сещаме. Какво се случва в медийното пространство, това е друга, много голяма тема. ", "date": "2019.07.22", "title": "Валентин Касабов: БСП за пореден път се подигра с българския пенсионер"}
{"url": "https://www.actualno.com/ruse/proekt-za-fizichesko-i-psihichesko-zdrave-obrazova-rusenski-deca-news_770650.html", "text": "      Приключи летният проект на Сдружение „Диалог 2017“ и Образователен център „Диалог“, финансиран по програма „Знание и растеж“, осъществявана от Фондация „Русе-град на свободния дух“, с подкрепата на Фондация „Еконт“.          В периода от 15 до 18 юли се проведоха следните модули: През първия ден ментори представиха концепцията на комикса „Как да бъда як“. Запознаха децата с личния си път към фитнеса и здравословното хранене. Направиха много състезателни игри и показаха, че да си як, означава с ум да подхождаш към всичко, включително и към спорта.\r\nНа втория ден фитнесът на ул. „Славянска“ прие децата. Те се запознаха с различните уреди с помощта на треньори. На третия ден д-р Даяна Кръстева с асистента си – студента по дентална медицина Камелия Кръстева, подготвиха образователен и занимателен семинар за здравето на зъбите, за техниките на почистване, за здравословните и вредните храни. През последния ден детският психолог Теодора Герганова в динамични ролеви игри завърши концепцията какво е да бъдеш як, когато си в трудна възраст, когато очакванията на родители и учители са високи, когато не си част от групата на известните, когато просто трябва да харесаш себе си.   В занимателния проект се включиха 40 деца от V до VII клас от Русе. Те работиха с авторите на комикса „Как да бъда як“- Михаил Баленков и Богдан Василев, Павел Начев, както и създателите на „Диалог“ Цветелина Цветанова, Гергана Кръстева и Даниела Станева. Домакин на заниманията бе РБ „Любен Каравелов“. Всички участници  получиха книжките „Как да бъда як“ и сертификати с подписи от менторите.    ", "date": "2019.07.22", "title": "Проект за физическо и психическо здраве образова русенски деца   "}
{"url": "https://www.actualno.com/society/firma-v-ruse-vyvede-chetiridnevna-rabotna-sedmica-news_770678.html", "text": "      Консултантска фирма от Русе е сред първите в страната, която въведе четиридневна работна седмица, предаде БНТ.      Дружество има офиси в Русе и Бургас, в които работят общо 8 служители. Мениджмънтът на фирмата очаква нововъведението да намали стреса и да оптимизира работата.   Управителят на фирмата Петър Петев се решил на смелата стъпка, след като прочел статия по темата в специализирано издание.\r\n\"Когато хората почиват повече, в работното време са по-мобилизирани, по-оптимизирани и обемът работа, който се свършва за 5 дни, би могъл да бъде свършен за 4 дни при такава мобилизация\", коментира той.  Въпреки че служителите почиват един ден повече, това няма да се отрази на работната им заплата. Тенденцията за 4-дневна работна седмица обхваща все повече фирми по света.\r\n\"Всички сме много ентусиазирани и се надяваме да сработи. Смятам, че това ще се отрази положително върху нашите резултати, когато сме по-отпочинали\", коментира Мирена Пашкунова, служителка във фирмата.   И макар да е рано за равносметка на резултата, Петър Петев препоръчва на всеки работодател да направи този експеримент и сам да вземе решение дали е удачен за неговата фирма.     ", "date": "2019.07.22", "title": "Фирма в Русе въведе четиридневна работна седмица"}
{"url": "https://www.actualno.com/society/obezvrediha-neizbuhnali-granati-kraj-plovdivskoto-selo-joakim-gruevo-news_770700.html", "text": "      Военнослужещи от Сухопътните войски работят по транспортирането и унищожаването на невзривени боеприпаси, открити в пловдивското село Йоаким Груево. Две ръчни гранати са открити по време на ремонтни дейности на покрив в частен дом, съобщава Дарик.      След искане на главния секретар на МВР и по разпореждане на командира на Сухопътните войски генерал-майор Михаил Попов е изпратено формированието за овладяване и преодоляване на последствията от бедствия от 91-ви батальон - Пловдив от състава на 55-и инженерен полк - Белене, с ръководител капитан Иван Тричков. Извършено е разузнаване на място, след което транспортирането и унищожаването на откритите боеприпаси ще се извърши по-късно през деня при спазване на всички необходими мерки за безопасност.    ", "date": "2019.07.22", "title": "Обезвредиха неизбухнали гранати край пловдивското село Йоаким Груево"}
{"url": "https://www.actualno.com/crime/razsledvat-jestoko-ubijstvo-vyv-varna-news_770696.html", "text": "      Жестоко убийство е извършено във Варна, съобщава Dir.bg от свои източници в прокуратурата. По неофициална информация е било открито разчленено човешко тяло, като за момента няма никакви други подробности.      Знае се единствено, че сигналът е подаден в края на миналата седмица. Оттогава разследващите усилено работят, за да разкрият извършителя на престъплението. От Областната дирекция на МВР в морския град са потвърдили пред медията, че се работи активно по такъв случай, но на този етап е отказана каквато и да е информация по случая.    ", "date": "2019.07.22", "title": "Разследват жестоко убийство във Варна"}
{"url": "https://www.actualno.com/europe/mashtaben-udar-na-turskata-policija-zalovi-falshivi-banknoti-za-271-miliona-dolara-news_770711.html", "text": "      Турската полиция реализира огромен удар, след като залови 271 милиона фалшиви долара, съобщава Евронюз. Това е най-голямото количество фалшиви банкноти, залавяно досега.      Акцията е извършена в квартал Есенюрт, като всички пари са били в 100-доларови банкноти. Общо петима са задържани. Един от тях е бил арестуван и преди във връзка с неуспешния опит за преврат от юли 2016-та година. Властите издирват още двама заподозрени, като проверяват и дали заловените пари са свързани с издирвания за преврата Фетулах Гюлен, уточнява вестник Хюриет.    ", "date": "2019.07.22", "title": "Мащабен удар на турската полиция: Залови фалшиви банкноти за 271 милиона долара "}
{"url": "https://www.actualno.com/politics/57-smjatat-che-pravitelstvoto-shte-zavyrshi-mandata-si-sochi-prouchvane-news_770717.html", "text": "      Увеличава се делът на хората, смятащи че правителството ще изкара пълен мандат - 57% са на това мнение. Това сочи проучване на \"Тренд\" по поръчка на вестник „ “, посветено на нагласите спрямо основните партиийни лидери и други актуални теми. Проучването е реализирано в периода 9-16 юли 2019 г. чрез пряко полустандартизирано интервю „лице в лице“ сред 1010 души на възраст 18+ и е представително за пълнолетното население на страната.      Резултатите от изборите за Европейски парламент продължават да оказват ефект върху обществените нагласи и през месец юли. Оптимистично настроените достигат до 55%, а песимистите спадат до 35%. Тук трябва да се има предвид и отпускарският сезон, който също дава определена позитивна нагласа, коментират от \"Тренд\".   Победата на ГЕРБ на отминалите европейски избори е основната причина за видима тенденция на ръст на дела на хора, които са на мнение, че правителството ще изкара пълен мандат – 57% от всички български граждани през юли. На обратното мнение са една пета от запитаните.\r\nБойко Борисов продължава да е най-одобряваният партиен лидер с 36% положително отношение. Освен него в първата петица по положително отношение са Красимир Каракачанов (29%), Корнелия Нинова (24%), Веселин Марешки (24%) и Татяна Дончева (19%). Най-ниско положително отношение срещат Христо Иванов (10%), Мустафа Карадайъ (10%), Румен Христов (9%), Румен Петков (9%), Костадин Костадинов (8%) и Атанас Атанасов (7%). С най-висока неразпознаваемост остават Костадин Костадинов (45%) и Румен Христов (42%).  Инициативата на ГЕРБ за намаляването на държавната субсидия за партии на 1 лев на получен глас на избори среща одобрението на 69% от всички български граждани, а 14% не го подкрепят. На въпрос с предварително зададени опции затова колко трябва да получават партиите като субсидия от държавата, най-висок процент събира именно опцията 1 лев (42%), а 25% смятат, че партиите не трябва да получават пари от държавата. Само 2% са на мнение, че партиите трябва да получават повече от 7 лева на получен глас на избори. Въпреки внушителното мнозинство, което подкрепя намаляването на държавните субсидии за партиите, 47% от интервюираните са на мнение, че с това решение те ще станат по-зависими от бизнеса, а 26% смятат, че няма да станат по-зависими.\r\nВ изследването на „Тренд“ през юли не се наблюдава съществена динамика в електоралните данни и за оценката на работата на основните институции спрямо проучването ни през миналия месец. Проучването е реализирано по поръчка на \"24 часа\" в периода 9-16 юли 2019 г. чрез пряко полустандартизирано интервю „лице в лице“ сред 1010 души на възраст 18+ и е представително за пълнолетното население на страната.    ", "date": "2019.07.22", "title": "57% смятат, че правителството ще завърши мандата си, сочи проучване"}
{"url": "https://www.actualno.com/politics/nabrahme-500-mln-leva-nov-dylg-za-f-16-predstoi-da-tyrsim-oshte-200-mln-leva-news_770732.html", "text": "      Набраните за изтребителите F-16 средства чрез продажба на държавни ценни книжа (ДЦК) стигнаха половин милиард евро. Днес, 22 юли, успешно бяха продадено 20-годишни ДЦК на стойност 200 млн. лева.      Търгът днес беше вторият по набиране на средства, след като на първият бяха пласирани и 20-годишни, и 10-годишни книжа, в съотношение 1:2. Тогава бяха събрани 300 млн. лева, макар първоначално да беше съобщено, че се целим в сума от 400 млн. лева.   Сега, на 29 юли, предстои нов търг - пак за 200 млн. лева, сочи съобщение на БНБ.\r\nВсичко това се случва, макар официално да имаме бюджетен излишък от над 3 млрд. лева. Въпросът обаче е, че сме щели да плащаме F-16 наведнъж.  На проведения днес аукцион постигнатият средногодишен лихвен процент на новия заем е 1,52 на сто, а до участие са били допуснати поръчки за общо 282,730 млн. лв. При предишния търг 10-годишните ДЦК бяха продадени при рекордно ниска средна доходност от 0,41%, а 20-годишните - при 1,60%.\r\nЗаконът за държавния бюджет позволява на правителството да поеме през тази година нов дълг до 1 млрд. лв., но само на вътрешния пазар.    ", "date": "2019.07.22", "title": "Набрахме 500 млн. лева нов дълг за F-16, предстои да търсим още 200 млн. лева"}
{"url": "https://www.actualno.com/society/zaradi-iztichaneto-na-danni-nap-spira-shest-elektronni-uslugi-news_770712.html", "text": "      Шест електронни услуги, които НАП предоставя, ще бъдат спрени. Сред тях е и приложението, през което беше пробита системата на агенцията, съобщава bTV.      Днес беше ограничен достъпът до портала за продажби на имущество на длъжници, които организират публичните изпълнители на НАП. Нямаше и достъп до списъците на хората и фирмите с данъчни и осигурителни задължения за над 5000 лв. Не функционира и услугата за онлайн справка за лица, неоткрити на адрес, на които се връчват документи чрез прилагане към досието по реда на чл. 32 от Данъчно-осигурителния процесуален кодекс. Ограничено е и тестово подаване на данни от фискални устройства към сървър на НАП. Важно е да се подчертае, че услугата в реална среда функционира без ограничения, т.е касовите апарати в страната подават безпроблемно данни към НАП в реално време. Не функционира и услугата за регистриране по интернет на SIM карти от производителите на фискални устройства. Аналогична услуга съществува за производителите на касови апарати чрез мрежата на мобилните оператори и тя функционира без проблеми. Последната ограничена онлайн услуга на НАП е за възстановяване на ДДС, платено в друга държава членка (VAT refund).   Приложението на Националната агенция за приходите, чрез което всеки ще може да провери дали данните му са изтекли или не, все още не е готово. По информация на bTV на първо време ще може да бъде получен отговор на въпроса изтекли ли са данни или не, а едва на следващ етап ще става ясно каква точно информация за доходите, имотите, болничните, данъците или осигуровките, които са плащани, е изнесена при хакерската атака.\r\nСъщевременно екип от Комисията за защита на личните данни започна днес проверка по случая. Очаква се до средата на август да стане ясно каква глоба ще бъде наложена на данъчните. „Няма начин да няма глоба, но не това е същината на проверката. Целта е да намерим способи и начини да минимизираме това, което се е случило”, заяви Цанко Цолов. „Най-лошото, което може да се случи, е кражбата на самоличност. Трябва много да внимавате, когато сключвате някакви договори да внимавате като идентификация как се извършва с вас, да не е формално”, допълва Цолов.  Оказва се, че няма значение дали сме общували с НАП по старомодния начин – на хартия, или сме ползвали електронните приложения. По думите на финансовия министър дори онези, които никога не са сядали пред компютър, не са защитени. „И на хартия да го попълните, пак ще бъде качено в електронните бази данни”, обясни Горанов. \r\nПо-рано днес хакерска атака имаше и срещу Комисията за защита на личните данни. Опитът да се достигне до системите на комисията е бил през безжичната мрежа. Според председателя на комисията Венцислав Караджов най-вероятно \"злосторникът\" е спрял на паркинга. По думите на Караджов, някой се опитва да компрометира работата им.    ", "date": "2019.07.22", "title": "Заради изтичането на данни: НАП спира шест електронни услуги"}
{"url": "https://www.actualno.com/cars/poreden-signal-ot-germanija-novijat-zavod-na-volkswagen-shte-e-v-turcija-news_770731.html", "text": "      Новият завод на Volkswagen ще бъде построен в Маниса край Измир, Турция. Това са потвърдили източници от германското правителство пред новинарското предаване \"Тагесшау\" на обществената телевизия ARD, предаде в. \" .      Съгласно информацията, Турция е приела всички изисквания на концерна, като е направила дори някои необичайни отстъпки. Едната от тях е държавна гаранция за инвестицията, а другата – отменяне на данък потребление, който зависи от мощността на автомобила и при лимузините на марката \"Пасат\" би бил 41% от цената.   България е била изпреварена от Турция най-вече заради големия вътрешен пазар, посочват още журналистите. Очаква се само в Турция продажбата на 40 000 лимузини \"Пасат\" годишно. По-голямата част от тях ще купува турската държава за държавния си апарат. Освен \"Пасат\", в новия завод ще се произвеждат и модели на \"Шкода\" и \"Сеат\".\r\nРешението е било взето въпреки голямата опозиция на Работническия съвет към концерна в Германия. Това е орган, който представлява интересите на трудещите се във фирмата. Съветът е бил настроен изключително критично към спазването на правата на работниците в Турция, както и към авторитарния стил на управление на президента Ердоган. Договорът се очаква да бъде подписан в края на септември или началото на октомври.  Така се потвърждава изнесената преди около месец информация, че като мястото, където да построи новия си завод. След това, преди 10-тина дни, специализираното германско списание Automobilwoche съобщи, че надзорният съвет на автомобилния концерн е взел решение фабриката за 1,3 млрд. евро да бъде изградена близо до индустриалния център на южната ни съседка - Измир.\r\nСамо преди 5 дни обаче, експрезидентът , който е известен с добрите си бизнес контакти в Германия, коментира, че преговорите продължават.    ", "date": "2019.07.22", "title": "Пореден сигнал от Германия: Новият завод на Volkswagen ще е в Турция"}
{"url": "https://www.actualno.com/velikotarnovo/folklorna-feerija-ot-chetiri-kontinenta-zablestja-vyv-veliko-tyrnovo-snimki-news_770720.html", "text": "       Феерия от цветове, звуци и танци блесна на Международния фолклорен фестивал във Велико Търново. Двадесет и второто издание на фестивала беше официално открито през уикенда с дефиле на участниците от четири континента, церемония по издигане на знамената и концертна програма.      Съставите, формациите и индивидуалните изпълнители са от осем държави – Аржентина, Башкирия, Грузия, Египет, Китай, Колумбия, Панама и България, и включват общо над 350 участници. Организатори на събитието са фондация „Международни фолклорни фестивали”, Община Велико Търново и Националната секция на CIOFF (Международния съвет на организаторите на фестивали за фолклор и традиционни изкуства) в България. Фестивалът се провежда под патронажа на Националната комисия на ЮНЕСКО за България и Министерството на културата на република България. Гости на фестивала са посланикът на Арабска република Египет Н. Пр. Моайад Фаталлах Елдали, заместник министърcj на културата на Египет и консулът на Руската федерация. Поздравителен адрес е изпратен от посланика на република Аржентина, Н. Пр. Алберто Алфредо Мануел Труеба. Дефилето на участницитe премина по главната улица „Васил Левски“ до централния градски площад. Представянето беше невероятно красиво:\r\nБългария   Аржентина     Египет Панама Грузия   Колумбия Китай Башкирия  Церемонията по издигане на знамената се състоя пред сградата на община Велико Търново.    Официалното откриване на фестивала се проведе на сцената на Летния театър в парк „Марно поле“.  От името на кмета Даниел Панов приветствие към присъстващите отправи заместник-кметът на Велико Търново проф. Георги Камарашев. Той поздрави всички с добре дошли и заяви, че Международния фолклорен фестивал е важно събитие в културния календар на Велико Търново. , каза проф. Камарашев и обеща, че догодина фестивалът ще се проведе на нова покрита сцена. Емил Павлов – президент на международния фестивал, откри събитието с думите:  Отец Асен благослови събитието и пожела веселие, радост и любов.  В концертната програма се изявиха танцови и музикални изпълнители от гостуващите групи: България е жар, радост и въодушевление;   Аржентина е темперамент, очарование и страст;   Египет е ритъм, такт и пластичност;   Панама е емоция, патос и финес;   Грузия е храброст, възторг и изящество;   Колумбия е колорит, красота и вълнение;   Китай е естественост, трогателност и хармония;   Башкирия е пламенност, жизненост и възхищение.  Откриването завърши със заря.  Съпътстващи събития са конкурс за красота и артистичност „Мис Фестивал“, традиционните вечери на нациите и др. Вечерните концерти продължават с песни, танци, акробатика и приятни изненади на сцената на Летния театър в работните дни от седмицата и започват в 20.00 ч. На 27 юли (събота) от 19.00 ч. ще се проведе заключително дефиле на участниците във фестивала, а от 20.00 ч.  - церемония по официалното закриване на 22-рия Международен фолклорен фестивал във Велико Търново. Входът е свободен.  ", "date": "2019.07.22", "title": "Фолклорна феерия от четири континента заблестя във Велико Търново (СНИМКИ) "}
{"url": "https://www.actualno.com/society/babh-objasni-zashto-umyrtvjavat-prasetata-v-nikolovo-s-pojarnikarska-pjana-news_770726.html", "text": "      Във връзка с публикации от днес, 22 юли, в социалните мрежи и медиите, свързани с огнищата на АЧС в страната и мерките, които се предприемат за ликвидирането им, БАБХ предоставя отговори на поставените въпроси, информират от пресцентъра на агенцията.      Ето и въпросите, на които отговориха от БАБХ:   Въпрос 1 – Каква е официалната позиция на БАБХ относно умъртвяването на заразените животни в свинекомплекс „Николово“?\r\nАко умъртвяването е с ток, защо в свинекомплекса се умъртвяват животни с пяна от пожарната (прилагам снимки)? Това ли е хуманното? Умъртвяването на свинете се извършва при спазване изискванията на Регламент 1099/2009 относно защита на животните по време на умъртвяване. Според Регламента евтаназията на животното трябва да бъде възможно най-бързо, за да не се удължава периода на страдание. Използва се висока концентрация на въглероден диоксид, която гарантира бързо и ефективно умъртвяване на животните, под формата на сух лед. За свине се използва минимална концентрация от 80% въглероден диоксид. Предвид факта, че въглеродният диоксид е газ, който изисква уплътнени помещения за да се предотврати неговото изтичане, а това не може да се осигури в наличните помещения, и с цел предпазване на хората, участващи в процеса, сухият лед се покрива с пяна, която да го задържи в непосредствен контакт със свинете. Пяната задържа 99% от въглеродния диоксид от изпаряването на сухия лед и покрива животните. Обширни изследвания на метода за умъртвяване с използване на пяна с азотен газ при прасенца е започнал на 1 януари 2013 г. в Изследователския център по свинете в университета Wageningen, Холандия. Това изследване доказва, че животните са в безсъзнание за кратко време и умират поради липсата на кислород. И животните не трябва да страдат от стрес или болка от метода. Проучване с домашни птици вече показа, че това е постижимо. Работата с пяна подпомага и процеса на дезинфекция, тъй като съдържа повърхностно активни вещества.  Въпрос 2 – Защо не се използват наличните инсинератори и къде са те? Защо само се подписват анекси за още пари с фирмите?\r\nИзползването на инсинератори ще удължи времетраенето на процеса по обезвреждане на заразените трупове и биологичните маси. В случай на Африканска чума по свинете, най-удачния метод се явява загробването.\r\nВъпрос 3 –Къде ще се загробват умъртвените животни? Защо не се изгарят в екарисаж? С какви превозни средства ще се извозват и не трябва ли те да са херметично затворени?       Транспортирането на заразени трупове и материали би създало риск за разпространение на заразата. По тази причина се прилага метода на загробване като метод за обезвреждане. Мястото на загорбване е строго определено с компетентните органи, като това не представлява риск за допълнителна контаминация на околната среда.\r\nВъпрос 4 – Извършена ли е проверка на изнесеното в търговската мрежа от свинекомплекса месо и за какъв период назад?\r\nПриложени са изискванията на Наредба № 102 за мерките за профилактика, ограничаване и ликвидиране на болестта АЧС, в случай, на официално потвърждение на болестта, с цел превенция от вероятното разпространение на вируса. Извършва се проследяване и преработване под официален надзор на добитото месо от прасета, заклани през периода на вероятното влизане на болестта в свиневъдния обект. В изпълнение на изискването на Наредба 102 БАБХ извърши проверка на свинекомплекса за насочените през последните дни прасета за клане. Всяко насочване на пратка свине за клане е съпроводено с протокол от лабораторно изпитване от живите животни с отрицателен за АЧС резултат.\r\nВъпрос 5 – Проверяват ли се фуражите, внос от други страни?\r\nФуражните заводи в страната са под официален контрол на БАБХ. Вземат се проби за гарантиране безопасността на фуражите и здравния статус на животните. Съгласно законодателството се извършва документална проверка на всеки един компонент, който влиза в състава на фуражите.      Въпрос 6 – За какъв период ще се унищожат всичките 17 000 прасета от свинефермата и няма ли по-бърз, хуманен и ефективен метод?\r\nМерките за ликвидиране на огнището (умъртвяване на животните, загробване, почистване и дезинфекция) се изпълняват максимално бързо и без забавяне.\r\nВъпрос 7 – Каква е европейската практика в такива случаи и използвана ли е пяна за масово умъртвяване на животни в друга държава членка на ЕС?\r\nВсяка страна членка използва методи за умъртвяване на животни в зависимост от ресурсите си и националната ситуация, но съобразно изискванията на ЕС законодателството и всички методи, които са одобрени и международно признати като стандарти на Световна организация по здравеопазване на животните, какъвто е и случая в България. ", "date": "2019.07.22", "title": "БАБХ обясни защо умъртвяват прасетата в Николово с пожарникарска пяна"}
{"url": "https://www.actualno.com/business/zabavjaneto-na-tol-sistemata-ni-nosi-zagubi-oplakaha-se-prevozvachi-news_770733.html", "text": "      Превозвачи се оплакаха от забавянето на тол системата. Заради отлагането й, сега автобусни и транспортни фирми могат да купуват само седмични или дневни винетки, което в пъти оскъпява услугата им, съобщава Нова телевизия.      Въпреки че първоначалната идея беше от 16 август тол системата да проработи, тогава тя ще тръгне само тестово, а догодина ще заработи официално. В закона беше записано, че месец преди старта на новото таксуване, тежкотоварните няма да имат право на месечни и годишни винетки. Това правило остана - и от 17 юли камионите могат да си купуват само дневни и седмични. Държавата реагира на опасенията им и промени закона, но той ще влезе в сила до дни, когато отново ще се върнат месечните винетки.   Според данните на Националното тол управление, от 17-ти юли, когато спря продажбата на месечни и годишни винетки са продадени около 30 000 седмични и дневни винетки за камиони и автобуси. От тях държавата е спечелила почти милион лева.\r\nПревозвач от Севлиево се закани да прекрати изпълняването на междуградски превози. На 30-тата си година в бранша Пламен Боевски иска да съди пътната агенция и да изкара на протест служителите си. „По 80 лв. на автобус, умножено по 12 автобуса, всеки може да направи сметка, за каква загуба става въпрос, само за моята фирма. Това е абсолютен държавен рекет, който нас ни засяга пряко в момента”, коментира Боевски.  Пряко засегната е и транспортната фирма на Таня от Нова Загора. Тя има 7 камиона, основно за вътрешен транспорт. „Не може онзи ден да отивам за месечна винетка и да ми казват, че винетките са спрени и да вземам седмична винетка на двойна цена. Аз не виждам какви тол такси ще събират по тия пътища, само като погледнем магистралата ни каква е”, коментира тя.\r\nСпециалисти обаче уверяват, че скоро проблемът ще бъде решен. След като се обнародва поправения закон, ще се разрешат винетки за месец. От тол управлението уточняват, че за спирането на тези продажби в закона е записано отдавна. И незнаенето му не било оправдание. „Искам да кажа отсега, че при определянето на начална дата на тол отново такъв момент ще има, защото до един месец от въвеждането на тола отново месечните винетки ще бъдат спрени, една седмица преди въвеждането ще бъдат спрени седмичните и накрая ще има само дневни винетки. Можем да разглеждаме това като генерална репетиция”, казва още Асенов.   Тол системата започва тестова работа, без таксуване след по-малко от месец, а плащането за българските пътища реално ще започне през март догодина.     ", "date": "2019.07.22", "title": "Забавянето на тол системата ни носи загуби, оплакаха се превозвачи"}
{"url": "https://www.actualno.com/moresport/kubrat-pulev-veche-moje-da-se-boksira-svobodno-v-kalifornija-news_770736.html", "text": "      Най-голямата звезда на българския бокс официално може да се боксира в Калифорния. Това стана ясно днес, след като спортната комисия в щата премахна забраната на Кобрата.      Днес бе насрочено събитие по темата, като Пулев дори трябваше да отговори на няколко въпроса на членовете на комисията. Той имаше забрана да говори на език различен от английския, както и да ползва преводач.\r\nПо-късно в залата влезнаха Дженифър Равало и адвокатката ѝ Глория Олред. Двете изчетоха подготвените си изявления по темата и настояха както за по-голямо наказание за българина, така и за такова за неговия промоутър Боб Аръм. \r\nКомисията, която бе от шест души, гласува единодушно да бъде премахната забраната на Кобрата. Така българинът може да се боксира свободоно в Калифорния.  При следващо подобно провинение обаче ще последва сериозно наказание за Кубрат Пулев. Какво е то може да откриете в . ", "date": "2019.07.22", "title": "Кубрат Пулев вече може да се боксира свободно в Калифорния"}
{"url": "https://www.actualno.com/society/novinite-naj-vajnoto-za-denja-22-uli-news_770686.html", "text": "      Редакционният екип на ви представя най-важните новини за изминалия ден.       Зам.-главният прокурор Иван Гешев е първият кандидат за нов главен прокурор, стана ясно на извънредно заседание на Висшия съдебен съвет (ВСС), пише в. \"24 часа\".   Кандидатурата на следователя Бойко Атанасов за поста главен прокурор беше представена в петък, 19 юли, в Сливен пред обществеността и медиите. \"Има за какво да съм притеснен, защото цяла България се е обърнала срещу мен. За самия случай не се чувствам притеснен. Доста неверни неща се изписаха и изговориха последните дни. Аз не съм атакувал системата на НАП.\" Това каза в интервю за bTV обвиненият за хакерската атака срещу системата на НАП Кристиян Бойков.     Шест електронни услуги, които НАП предоставя, ще бъдат спрени. Сред тях е и приложението, през което беше пробита системата на агенцията, съобщава bTV. Откроява се много силно темата с климатичните промени. Това заяви българският евродепутат Радан Кънев, говорейки за новото в политиката на Европа след евроизборите.    Съдействала ли е Община Царево за прокарването на незаконен път към защитения плаж \"Листи\" в Природен парк \"Странджа\"? Има ли нейна намеса и съдействие при заснемането на телевизионното риалити \"Игри на волята\", което ще тръгне тази есен Нова телевизия - чрез официална процедура или по друг начин? България е страната с най-ниски заплати в ЕС. В нея има между 600 хиляди и 800 хиляди „работещи бедни\", 400 хиляди получават минимална работна заплата. Ниското заплащане прогонва хората да си търсят късмета в чужбина. Това пише в репортаж на Клеменс Ференкоте за АРД, представен от Дойче веле. Новият завод на Volkswagen ще бъде построен в Маниса край Измир, Турция. Това са потвърдили източници от германското правителство пред новинарското предаване \"Тагесшау\" на обществената телевизия ARD, предаде в. \"24 часа\". Администрацията на президента Доналд Тръмп не е издигнала и една миля от новата стена в тази част на границата между САЩ и Мексико, където преди нямаше заграждения. Tочно преди 20 години, юли в Пловдив също е горещ, температурите стигат 35 градуса, наесен предстоят местни избори, \"синият\" Пловдив се управлява на фона на синьо правителство, но мандатите се сменят. Най-голямата звезда на българския бокс Кубрат Пулев официално може да се боксира в Калифорния. Това стана ясно днес, след като спортната комисия в щата премахна забраната на Кобрата. ", "date": "2019.07.22", "title": "Новините: Най-важното за деня, 22 юли"}
{"url": "https://www.actualno.com/ruse/obshtina-ruse-shte-osigurjava-patronajna-grija-za-261-dushi-news_770659.html", "text": "      Община Русе ще предоставя услугата „Патронажна грижа“ за 261 души. Дейностите са част от проект с европейско финансиране по Оперативна програма „Развитие на човешките ресурси“ 2014-2020 г., за който днес бе подписан административния договор с Министерството на труда и социалната политика.      Проектът ще се реализира за период от 15 месеца и ще предоставя качествени и достъпни услуги за дългосрочна грижа с цел подобряването на достъпа до социални и здравни услуги на лица с увреждания и техните семейства и лица над 65 години с ограничения или невъзможност за самообслужване.\r\nДейностите включват почасови посещения от медицински специалисти в домовете на потребителите с цел консултиране за приема на текуща или новоназначена терапия от лекар; измерване на кръвно налягане; извършване на манипулации и назначения от лекар и др. Индивидуално ще бъдат подпомагани и хората, които имат нужда от съдействие за основни жизнени дейности – хранене, хигиена, движение, почивка и др.\r\nПроектът се реализира в партньорство с Община Сливо поле, където ще бъдат обхванати 33 потребители за период от 1 година. Чрез реализирането му ще се надгради създадения модел за предоставяне на почасови, мобилни, интегрирани и здравно-социални услуги в двете общини.  Административният договор по проект  „Патронажна грижа за възрастни хора и лица с увреждания  в Община Русе и Община Сливо поле“ е по процедура за директно предоставяне на безвъзмездна финансова помощ BG05M9OP001-2.040 „Патронажна грижа за възрастни хора и лица с увреждания – Компонент 2“. Той е на стойност 687 693,28 лв., от които 584 539,29 лв. европейско финансиране и 103 153,99 лв. национално финансиране. ", "date": "2019.07.22", "title": "Община Русе ще осигурява патронажна грижа за 261 души"}
{"url": "https://www.actualno.com/bgfootball/eto-gi-sypernicite-na-cska-loko-i-levski-v-treti-kryg-na-liga-evropa-news_770616.html", "text": "      Българският шампион в трети предварителен кръг на Лига Европа.      Разградчани ще се изправят срещу загубилия от двойката ТНС (Уелс) - Копенхаген (Дания), а мачовете са на 8 и 15 август. Припомняме, че датският евроучастник елиминира през миналия сезон ЦСКА.   Локомотив (Пд) ще играе срещу победителя от двойката Страсбург - Макаби Хайфа.    ", "date": "2019.07.22", "title": "Ето ги съперниците на ЦСКА, Локо и Левски в трети кръг на Лига Европа"}
{"url": "https://www.actualno.com/politics/zaharieva-i-marinov-protiv-sme-priem-na-migranti-direktno-ot-spasitelnite-korabi-news_770620.html", "text": "      Временните мерки не могат да предложат трайни решения за мигрантската криза и трябва постоянен механизъм, който да обхваща както морските, така и сухопътните граници. Това заяви вицепремиерът и министър на външните работи Екатерина Захариева, която участва с министъра на  вътрешните работи Младен Маринов в неформална среща на  външните и вътрешните министри от ЕС и Шенген в Париж, посветена на  актуалните проблеми на миграцията в Средиземноморието. Срещата се  организира по покана на френския външен и вътрешен министър - Жан-Ив льо  Дриан и Кристоф Кастанер.      Захариева изтъкна, че следва да продължат усилията за ефективно изпълнение на споразуменията за реадмисия с трети страни и договаряне на нови. Според нея не трябва да се поставя акцент само върху натиска в Централното Средиземноморие, а и да се обърне внимание на Източното Средиземноморие, където  основният приток е от граждани на Афганистан, Ирак и Сирия. Българските министри ясно заявиха, че са против приемане на мигранти директно от корабите.   \"Без наличието на един, постоянен и общо важащ за целия ЕС механизъм проблемът няма да се реши. Временните решения или коалиционните решения могат да облекчат държавите на предна линия, но няма да решат в цялост проблема, пред който е изправен ЕС. Важно е да говорим с един глас и по тази тема и да отправи правилните послания\", изтъкна Захариева.\r\nПрез 2018 г. са били регистрирани 150 000 случая на нелегални влизания в ЕС, което е спад с 25 % в сравнение с 2017 г. и най-ниското ниво от пет години. За първото полугодие на 2019 г. по море са влезли само около 32 000 нелегални мигранти. Най-много са регистрирани в Гърция – 13 600 (сходен брой спрямо същия период на 2018 г.) и Испания – 10 500 (намаление с 5 000). В резултат на сътрудничеството на Италия с либийските власти и новата политика на страната да не допуска в Италия спасени мигранти, пристиганията там са едва 2800 (спрямо 16500 през същия период на 2018 г.). В Централното Средиземноморие увеличение регистрира само Малта, с 1200 случая (спрямо 235).   ", "date": "2019.07.22", "title": "Захариева и Маринов: Против сме прием на мигранти директно от спасителните кораби"}
{"url": "https://www.actualno.com/cars/izpekoha-biskviti-v-parkirana-na-slynce-kola-news_770682.html", "text": "      Националната метеорологична служа на щата Небраска реши нагледно да обясни, защо в паркиран на слънце автомобил не трябва да се оставят деца и животни. За целта под предния прозорец бяха поставени сурови бисквити, които за 8 часа бяха напълно изпечени.      През първите 45 минути на експеримента тестото само се е надигало, но след час температурата в колата е достигнала 79 градуса по Целзий, а бисквитите са се нагрели до 67 градуса. Дори в тези места на автомобила, които не са били под прякото въздействие на слънчевите лъчи, са отчетени 48 градуса. Сред тях са задните седалки, на които често се оставят деца.   След 6 часа автомобилът е бил преместен, за да може слънцето да попада именно там, където са оставени бисквитите и експериментът е продължил. В този момент температурата на задната седалка е достигнала 63 градуса. Осем часа след началото сладките са били напълно готови, като в този момент те са се нагрели до 85 градуса.\r\nЦяла западна и северно-източна част на Северна Америка в момента е обхваната от аномални горещини, като през деня температурите достигат и превишават 38 градуса. Въпреки предупрежденията, всяка година в САЩ се отчитат средно по 38 смъртни случаи на деца, оставени в автомобилите, докато родителите им най-често пазаруват.   ", "date": "2019.07.22", "title": "Изпекоха бисквити в паркирана на слънце кола"}
{"url": "https://www.actualno.com/america/donald-trymp-otnovo-atakuva-mylyr-njama-tajno-dogovarjane-news_770687.html", "text": "      Американският президент Доналд Тръмп отново атакува специалния прокурор Робърт Мълър в понеделник, два дни преди бившият шеф на ФБР да свидетелства пред Конгреса. Очаква се на изслушването той за пръв път той да отговори на въпроси относно доклада си за това има ли руска намеса в изборите през 2016 г. и предполагаемото възпрепятстване на разследването от страна на президента, припомня БГНЕС.      \"Робърт Мълър, който е силно противоречив, не бива да получава още една хапка от ябълката. В крайна сметка ще бъде лошо за него и за фалшивите демократи в Конгреса, които не са направили нищо друго, освен да губят време за този нелеп лов на вещици,\" написа Тръмп в Туитър. \"Резултат от доклада на Мълър, НЯМА ТАЙНО ДОГОВАРЯНЕ, НЯМА ВЪЗПРЕПЯТСТВАНЕ НА ПРАВОСЪДИЕТО!\", категоричен е американският президент.    ", "date": "2019.07.22", "title": "Доналд Тръмп отново атакува Мълър: Няма тайно договаряне!"}
{"url": "https://www.actualno.com/europe/konservatorite-vyv-velikobritanija-izbraha-novija-premier-objavjavat-imeto-mu-utre-news_770707.html", "text": "      Приключи гласуването за премиер на Великобритания. Членовете на Консервативната партия вече направиха своя избор, на той ще бъде разкрит официално във вторник, съобщава Нова телевизия.      Всички очакват да бъде обявено името на Борис Джонсън. Бившият външен министър и кмет на Лондон водеше сред всички проучвания на настроенията. До момента няма информация за настъпила промяна в нагласите. Единственият друг кандидат е сегашният външен министър Джереми Хънт.   Победителят във вота ще замести официално Тереза Мей на премиерския пост в четвъртък. Няколко от министрите в правителството на Мей вече заявиха, че ще подадат оставка, преди да бъдат уволнени от Джонсън. Те не са съгласни с позицията му, че Brexit трябва да се случи, дори да няма сделка с Европейския съюз. ", "date": "2019.07.22", "title": "Консерваторите във Великобритания избраха новия премиер, обявяват името му утре"}
{"url": "https://www.actualno.com/europe/evropejski-sili-shte-pazjat-korabite-v-persijskija-zaliv-news_770714.html", "text": "      Великобритания иска да създаде европейски сили за морска защита в Персийския залив, заяви външният министър Джереми Хънт, но подчерта, че Лондон не търси конфронтация с Иран.      \"Сега ще се стремим да създадем европейска мисия за морска защита, която да подкрепи безопасното преминаване както на екипажа, така и на товара в този жизненоважен регион\", заяви Хънт пред парламента, след като иранските власти конфискуваха танкер с британски флаг в петък. \"Ще се стремим да установим тази мисия възможно най-бързо\", каза той и добави: \"Това няма да бъде част от политиката на САЩ за максимален натиск върху Иран\". Хънт описа инцидента от петък като акт на \"държавно пиратство\", пише БГНЕС.   Британски военен кораб в региона, „Монтроуз“, се е опитал да предупреди иранските сили и се насочи към мястото на инцидента, но пристигнал твърде късно, за да може да помогне. Хънт каза, че втори британски военен кораб, „Дънкан“, който е изпратен в региона, ще пристигне до 29 юли.\r\nВсички кораби под флага на Британия ще бъдат помолени да уведомят британските власти, когато планират да преминат през Ормузкия пролив, където се е случил инцидентът в петък. \"Разбира се, не е възможно Кралският флот да осигури ескорт за всеки един кораб или да елиминира всички рискове от пиратство\", категоричен бе Хънт.   ", "date": "2019.07.22", "title": "Европейски сили ще пазят корабите в Персийския залив "}
{"url": "https://www.actualno.com/curious/dneven-horoskop-za-23-uli-news_770622.html", "text": "       Овен       Това е ден, в който да проявите повишена активност. Мързелуването днес ще ви струва скъпо - не му се подавайте. Телец Днес не предприемайте сериозни действия без да сте сигурни, че сте предвидили всички последици, както и това, че разполагате с всички ресурси.   Близнаци Днес всичко ще се случва от само себе си със или без вашето участие, така че си спестете усилията и просто си починете. Рак     Днес ви очаква напрегнат ден, в който ще чакате важен резултат за вашата дейност. Не се притеснявайте прекалено. Скоро ще разберете, че имате успех. Лъв Този вторник не пренебрегвайте сигналите на тялото ви. Намалете вредните храни и се замислете как може да подобрите храненето си. Дева Това е ден, в който е добре да спазвате мярката във всичко. Не прекалявайте  с нищо, особено в отношенията с близките ви.   Везни Развоя на събитията днес ще зависят от вашите желания и активност. Може да се каже само да внимавате какво си пожелавате.    Скорпион Това е ден, в който е най-добре да бъдете искрени. Шикалкавенето няма да ви се получи. Ще трябва да сте честни. Стрелец Този вторник ще ви бъде напомнено за някои ваши задължения. Няма как да избягате от тях без това да има последици. Козирог    Това е ден, в който ще сте готови за битки. Преговорите ще ви спечелят сериозни позиции, така че атакувайте смело! Водолей Днес заложете на грижата за личните отношения. Ще получите похвала, която ще стопли сърцето ви. Продължавайте в същия дух. Риби Това е ден, в който е най-добре да проявите скромност. Каквото и да ви идва да кажете, най-добре оставете за друг ден. ", "date": "2019.07.22", "title": "Дневен хороскоп за 23 юли"}
{"url": "https://www.actualno.com/sciencelogy/telenor-pokaza-pyrvija-5g-razgovor-v-bylgarija-news_770629.html", "text": "      Телекомуникационният оператор Telenor демонстрира първия 5G видео разговор в България. Той се осъществи между София и Хасково като част от кампанията на телекома за провеждане на практически 5G тестове.      Участници в разговора бяха изпълнителният директор на компанията Джейсън Кинг, министърът на транспорта и съобщенията Росен Желязков и популярния български актьор Башар Рахал, които размениха идеи за следващите локации за 5G тестове.\r\nБеше показан и медицински преглед, извършен дистанционно с помощта на новата технология, която свърза централата на Telenor в София, болница \"Пирогов\" и линейка в Хасково. С 5G е голяма крачка напред в медицината, като технологията ще е много полезна, особено при спешни случаи.\r\n\"Благодарение на тази революционна технология, достъпът до експертна медицинска помощ ще бъде по-лесен дори за онези пациенти, които са на труднодостъпни места\", каза ръководителят на \"Пирогов\" проф. д-р Асен Балтов.  В началото юли тpитe мобилни oпepaтopa y нac пoлyчиxa чecтoти, чpeз ĸoитo мoгaт дa изпpoбвaт възмoжнocтитe нa мpeжaтa oт нoвo пoĸoлeниe дo ĸpaя нa тaзи гoдинa. Πpeз cлeдвaщaтa ce oчaĸвaт и тъpгoвeтe, пъpвoнaчaлнo зa радио честотата от 3,5 GHz.\r\nТеlеnоr ще се нуждае от oĸoлo 2 гoдини, за да пусне тъpгoвcĸa 5G мpeжa в Бългapия. Другите 2 водещи телекома у нас очакват да започнат да предлагат услугата през 2020 г.        Telenor ще тества 5G с помощта на 2 базови станции – една в централата им в София и една мобилна, която ще се движи из страната, демонстрирайки потенциала на 5G в различни градове. С помощта на различни публично достъпни демонстрации в областта на производството, образованието, менторството, развлекателната индустрия и културата, телекомът ще изследва възможностите на новото поколение мобилна технология. Telenor използва мрежово оборудване на китайската компания Huawei, която е един от най-големите производители на подобна техника.\r\nПредизвикателствата пред развитието на 5G мрежите у нас основно са свързани с освобождаването на необходимите честоти, издаването на съответните разрешителни за изграждане на базови станции и твърде високата цена за използване на честотите. Държавата и телекомите работят за разрешаването на тези проблеми, увери транспортният министър Росен Желязков.\r\nТелекомите у нас подхождат внимателно в надпреварата за 5G, тъй като са нужни сериозни инвестиции в оборудване и изграждане на съответната мрежова инфраструктура. Мрежите от ново поколение ще \"стъпят\" на настоящите 4G мрежи, които ще бъдат надградени, обясняват специалисти.\r\n\"Има много възможни приложения и огромен потенциал на 5G технологиите, с които те могат да допринесат за реалния живот. 5G е бъдещето, което ще позволи предоставянето на по-комплексни високотехнологични услуги. 5G мрежите са съчетание между традиционните и нови мрежи\", обясни Владимир Радойчич, главен директор \"Технологии\" на Telenor. ", "date": "2019.07.22", "title": "Telenor показа първия 5G разговор в България"}
{"url": "https://www.actualno.com/starazagora/myj-ot-chirpan-e-zadyrjan-za-bludstvo-s-13-godishnata-mu-dyshterja-news_770593.html", "text": "      Мярка за неотклонение „ \" за 51-годишен мъж определи чирпанският районен съд по искане на местната прокуратура. Мъжът е привлечен като обвиняем за престъпление по чл. 149, ал. 2, т. 1 и т. 4 във връзка с ал. 1 във връзка с чл. 26, ал. 1 от Наказателния кодекс. От юли миналата година до 13 юли 2019 г. той е извършвал действия, с които да удовлетвори полово желание, без съвкупление с лице под 14-годишна възраст. Блудството с 13-годишната му дъщеря е извършено чрез употреба на сила и заплашване и като използвал положението на зависимост и надзор на дете от родител.      По разследването са разпитани свидетели, изискани са документи, имащи значение по случая и са назначени и извършени експертизи. Съдът е уважил искането на Районна прокуратура - Чирпан, приемайки, че деянието на обвиняемия е с висока степен на обществена опасност и че извършителят му може да се възползва от положението на надзор спрямо малолетната. С взетата мярка за неотклонение „задържане под стража\" се цели да се осуети възможността за въздействие от страна на обвиняемото лице да затрудни хода на разследването, както и да извърши друго престъпление - евентуално осъществяване на принуда, закана за физическа саморазправа и други действия спрямо малолетната му дъщеря или на свидетели по делото. Съдът е взел предвид и аргумента на представителя на Районна прокуратура - Чирпан, за законосъобразност на взетата мярка, че има риск и мъжът да продължи блудствените си действия с малолетната.\r\nОпределението на чирпанския районен съд подлежи на обжалване пред Окръжен съд - Стара Загора. ", "date": "2019.07.22", "title": "Мъж от Чирпан е задържан за блудство с 13-годишната му дъщеря "}
{"url": "https://www.actualno.com/politics/atanas-atanasov-za-borisov-izboryt-na-glaven-prokuror-e-po-vajen-ot-mestnija-vot-news_770604.html", "text": "      \"За Борисов изборът на главен прокурор е по-важен от резултатите на местните избори. В това всички са убедени, имайки предвид отношенията му с прокуратурата през годините\", коментира пред журналисти лидерът на ДСБ Атанас Атанасов.      \"През последните години, уточни той - се очерта ситуация, в която прокуратурата действа като придатък на изпълнителната власт\".  Атанасов заяви, че е сигурен, че има координация между Борисов и Цацаров за начина, по който да се проведе избора за главен прокурор.   Гражданското общество не бива да бъде безразлично към избора на главен прокурор, категоричен е той. \"Фактическото назначаване на главен прокурор завършва с указ на президента, така че тепърва предстои да видим как ще се развият там събитията\", добави Атанасов.\r\nКой се очертава като фаворит за мястото на Сотир Цацаров - научете в !   ", "date": "2019.07.22", "title": "Атанас Атанасов: За Борисов изборът на главен прокурор е по-важен от местния вот"}
{"url": "https://www.actualno.com/blagoevgrad/kmet-i-evrodeputat-otkriha-6-novi-ulici-v-blagoevgrad-news_770643.html", "text": "      Кметът на Благоевград д-р Атанас Камбитов и евродепутатът Андрей Новаков откриха шест нови улици в града. Те се намират в т.нар. IV микрорайон. Освен Новаков, на церемонията присъстваха още народният представител Даниела Савеклиева, заместник-областният управител Антоанета Янчева, председателят на Общински съвет Радослав Таков, общественият посредник доц. д-р Валентин Василев, заместник-кметовете на Благоевград, жители на кв. „Освобождение“ .      „Това е един от най-тежките, най-трудните и най-чакани проекти. Преди да стартираме дейностите, група граждани, обединени в Инициативен комитет, идваха през месец и питаха кога ще бъде благоустроен квартала. Сега, самият квартал придоби европейски облик. Изградихме улици, подпорни стени. Тук е мястото да обявя един неофициален конкурс за изрисуване на подпорната стена на ул. „Славянска“, каза кметът д-р Атанас Камбитов.   Подборната стена на улица \"Славянска\" започна да се строи преди няколко месеца. Това предизвика масово одобрение сред жителите на квартала, най-вече заради сигурността, която тя осигурява.\r\nВ рамките на реализирането на обекта бяха реабилитирани и реконструирани улиците „Ветрен“, „Роден край“, „Черно море“, „Съединение“, „Независимост“ и „Руен“. Бяха изградени шест подпорни стени, които осигуряват безопасността на преминаващите автомобили, пешеходци. Изградени бяха нови тротоари и LED осветление. Обособени бяха общо 38 паркоместа.  На тържествената церемония беше прочетен водосвет за здраве и просперитет и бяха изрязани тържествените ленти.\r\nОбщата стойност на проекта е над 12 млн. лв.    ", "date": "2019.07.22", "title": "Кмет и евродепутат откриха 6 нови улици в Благоевград"}
{"url": "https://www.actualno.com/plovdiv/ivan-totev-ne-iska-da-e-kmet-na-plovdiv-koj-togava-news_770559.html", "text": "      Точно преди 20 години, юли в Пловдив също е горещ, температурите стигат 35 градуса, наесен предстоят местни избори, \"синият\" Пловдив се управлява на фона на синьо правителство, но мандатите се сменят. Много прилики има със ситуацията днес, когато основният цвят пак е син, но освен няколко фигури, прелитащи от едното към другото синьо, като цяло уж живеем в нова реалност. Според министър-председателя - най-добрата, която човек може да си представи. Според близо 2 млн. избягали от страната - най-лошата. Времето като с линийка позволява за толкова дълъг период да се начертаят допирателните в двете ситуации, които уж не са еднакви.      А доста еднаквости се откриват в темите от юли 1999 и от 2019 година. През 1999-та завършва мандатът на кмета Спас Гърневски. Начело на СДС в Пловдив, той се гря дълго на огъня на революционната романтика от масовите вълнения, ходи начело на митинги и построи Родопския надлез. Към края на мандата си, обаче, четем в заглавията на вестниците от онова време безславния край - \"Гърневски даден за втори път на прокурор\". Новата кандидатура е д-р Иван Чомаков, тогава народен представител на СДС. По време на неговия мандат Гергов сключи голямата сделка на Пълдин тур и придоби Международния панаир и поне десетина къщи в Стария град.   След кметуването на Чомаков СДС вече не влезе във властта, но и самото СДС се разпиля. Властта пое Славчо Атанасов от ВМРО, който беше недолюбван от Борисов, макар че спечели изборите тъкмо с неговата подкрепа в последния момент. От мандата на Славчо Атанасов остана един паметник на Кан Крум в жк \"Тракия\" и интересния спомен за откриване на градски тоалетни с мажоретки. Имаше и нещо като обявяване на война на Либия накрая.     След него с много силен размах дойде младият и амбициозен Иван Тотев от ГЕРБ. В първия си мандат той беше строг, недосегаем и дистанциран. Във втория придоби чувство за хумор. Междувременно фамилната му империя се разви блестящо. Хотел, бизнес сграда, апетитен парцел за строителство на жилищен комплекс почти в центъра на града, в който строи брат му...Просто няма какво да се желае повече, има за поколения напред.\r\nДоскоро Тотев уклончиво отговаряше на въпросите за трети мандат, окопаването във властта в Пловдив за 8 години е много сериозно и той наистина има много привърженици, назначени на добри служби. Но още при детронирането на Цветан Цветанов от всички постове стана ясно, че и Тотев скоро няма да го бъде. Отношението на Борисов към него никога не е било особено любезно, а след падането на Цветанов си стана откровено грубо пренебрежително. Последната им среща в Пловдив беше на 17 юни при откриването на Икономическия форум в хотела на фамилията на Тотев \"Империал\". Кметът на града беше застанал чинно на стълбите, за да посрещне премиера, който не го удостои дори с поглед. Днес Тотев заяви, че няма да се кандидатира за трети мандат, макар че оставал лидер на областната структура на ГЕРБ и изявлението идва съвсем навреме, тъй като от тази вечер започват събранията на ГЕРБ по райони за номинации за местните избори. Със сигурност той пак ще получи номинации, освен ако привържениците му не се преориентират в движение и по-добре така да стане, защото, както каза веднъж самият Тотев, \" Бойко Борисов ще реши кой ще е следващият кмет на Пловдив\". Е, няма място за чудене, Борисов няма да реши в негова полза. \r\nОще нещо каза днес Тотев - Пловдив в последните 8 години стана платформа, от която всеки може да избере какво да прави. При толкова недовършени проекти, ще ми се да беше изкарал още един мандат. Следващият кмет ще трябва да довършва неща, които може да не са му по вкуса, както не са и по вкуса на много пловдивчани, но стореното е сторено. Голямата Базилика - това огромно метално хале, прилично на завод, което изникна в самия център на града и се намеси безцеремонно в архитектурния му вид, започнатият и недовършен Централен площад с разкопките на Източните пропилеи, които съмнително бързо взеха да се възстановяват и с бутафорен привкус, , - това са част от нещата, които се явяваха детайли от всеобщата приказна картина.   Новият кмет трябва да довърши Европейската столица на културата (ЕСК), а фондация Пловдив 2019 трябва да я отчете и тук също ще станат интересни неща, защото като кмет Тотев оглавяваше и фондацията, а нейните действия не един път бяха подлагани на критика. Макар и разходите по откриването на ЕСК, категорични резултати така и не стигнаха до населението и то преглътна блокирането на транспортните връзки в центъра за близо месец в най-студеното време на годината, удължаването на крайните срокове на ремонти, изхарчването на 2 млн. лв. общински пари за ... Това, което предстои, ще създаде сериозни проблеми и кой знае как ще свърши. Най-вероятният нов кмет от ГЕРБ на Пловдив е областният управител Здравко Димитров - Борисов неведнъж е подчертавал приятелските си връзки с него, а и самият Димитров-Зико след миналата седмица каза нещо много знаково. Тримата големи в градския транспорт на Града под тепетата не само се оплакаха от загуби заради проваления Транспортен проект, но и от недостижимостта на кмета, който им отказвал среща месеци наред. Зико ги събра на другия ден след репликата: \"Ако и сега кметът не реши проблемите, ще сигнализирам министър-председателя\". Репликата е основополагаща за бъдещата политика на евентуалния кмет, а ще се окаже прав и Тотев - не само Борисов ще каже кой ще е на поста, но на практика той ще управлява и Пловдив. Има още няколко кандидатури на ГЕРБ от настоящите властници - предимно от районните кметове, но все пак категорично още всичко предстои. Ще стане кмет този, когото Борисов посочи... От 1990 година насам Пловдив не е имал кмет от БСП, а в последния общински съвет и групата беше почти символична. Драмите в партията, доминирана в Пловдив от Георги Гергов, не са от вчера и нямат и особен ход за оправяне в последния момент. През годините няколко пъти кандидат за кмет беше инж. Захари Георгиев, който губеше все пак с прилична разлика, което не може да се каже за самия Гергов, който спечели преди време само 6%. Днес най-вероятната кандидатура на БСП е Николай Радев, директор на Езикова гимназия \"Пловдив\" и председател на групата на общинските съветници от БСП. Кандидатурата е качествена, но и преди 20 години червените излязоха с качествена кандидатура - на арх. Валентин Маринов, а резултатът пак беше отрицателен. Другите играчи в надпреварата, която се води от поне 8 години, са Славчо Атанасов, бивш кмет, а в момента народен представител от НФСБ, Дани Каназирева от \"Съюз за Пловдив\", а се очакват и дежурни за поста като Николай Иванов, който никой не възприема сериозно. Дори Николай Бареков заяви желание да застане начело на общината, макар и засега и това да е в рамките на хипотезите. При отворените врати на ГЕРБ, които Борисов наложи като модел, може да се очакват всякакви изненади, но здравият разум навежда на мисълта, че по-скоро в момента в редиците на управляващата партия в Пловдив се извършва рязък завой и при издигане на кандидатурата на Здравко Димитров- Зико, мнозина ще бъдат пак в миманса, за да си запазят службите и поръчките. \r\nСлед като преди години Иван Чомаков стана от кметския стол, той намери реализация при Гергов в Международния панаир, а напоследък се пенсионира.\r\nСпас Гърневски загърби своите поне два пласта славно минало - в първия пишеше вдъхновени стихотворения за Альоша и беше в първата редица на манифестациите за 9 септември, във втория громеше комунистите от името на демократичното СДС - в момента се е приютил в ГЕРБ, ползват го за революционно острие там, където доводите издишат и той, без да му мигне окото, громи точно партиите, от които е произлязъл. Интересно къде ли ще е Иван Тотев след 20 години? \r\nАко човек подреди кметовете на Пловдив в новата му история на прехода, ще забележи интересна тенденция- още Николай Сомлев беше висок, всеки следващ е по-висок от предишния. Средният ръст на кметовете на Пловдив за 20 години сигурно е поне 1.85. Чомаков и Тотев гонят 1. 95. По силата на тази логика няма никакво място за съмнение кой ще е следващият кмет. Зико е от златното поколение баскетболисти на България - минава двата метра. ", "date": "2019.07.22", "title": "Иван Тотев не иска да е кмет на Пловдив - кой тогава?"}
{"url": "https://www.actualno.com/africa/atentat-v-somalija-17-ubiti-i-28-raneni-news_770660.html", "text": "      Седемнадесет души са убити, а повече от 28 са ранени, когато в понеделник в Могадишу избухна кола-бомба, предава AFP, цитирани от \"Фокус\".      Отговорността за взрива, близо до контролно-пропускателен пункт на главния път към международното летище е поета от групировката „Ал-Шабааб“, африканското крило на „Ал-Кайда“   Свидетелите заявяват, че автомобил се отклонил от основното движение и се е насочил към входа на хотел, след което се взривил. Взривът е бил много силен и са нанесени щети на околните сгради\r\nБолница Медина, главното спешно болнично заведение в столицата на Сомалия, е приела ранените. Там са докарани и телата на загиналите  \"Телата на 17 души, загинали при взрива, са докарани в болницата, а други 28 са лекувани за различни наранявания\", казва Мохамед Юсуф, директор на здравното заведение. ", "date": "2019.07.22", "title": "Атентат в Сомалия, 17 убити и 28 ранени"}
{"url": "https://www.actualno.com/politics/db-gerb-njama-shans-da-specheli-v-sofija-na-pyrvi-tur-alternativata-sme-nie-news_770631.html", "text": "      Този път на местните избори в София ще има балотаж и ГЕРБ няма никакъв шанс да спечели на първи тур, независимо какви внушения се правят от среди, близки до управляващите, убедени са представителите на \"Демократична България\", съобщи кореспондент на . Важният въпрос е кой трябва да отиде на балотаж, за да се постигне промяна в София, подчерта лидерът на ДСБ Атанас Атанасов и заяви категорично, че \"единствено кандидат на \"Демократична България\" на балотажа в София може да промени ситуацията и да спечели изборите. Друг кандидат, било на БСП или независим комитет не може да постигне на балотажа резултат, с който да победи ГЕРБ\", убеден е Атанасов. Той съобщи, че партиите от ДБ са сключили предизборно споразумение и че кратката листа за София е в напреднала фаза и на 15 август кандидатът на ДБ ще бъде обявен.      \"Явяваме се на избори, за да бъдем алтернатива и да сменим управленския модел\", добави лидерът на \"Да България\" . \"Фандъкова се износи и омръзна като фасада на този модел\", добави той.   Иванов подчерта, че за промяната е необходимо обединение по \"Истанбулската формула\" и категорично заяви: \"Всички сме отворени, търсим активни контакти с уважение и разбиране за спецификите, но и с ясна политическа идентификация\".\r\nПо думите му \"София ще бъде колкото въпрос на това дали можем да имаме по-добро управление, толкова и готови ли сме от София да започнем и довършим парламентарна промяна година след това\".  Демократична България изразиха готовност да разпознаят фигури с биографи, с легитимация от гражданския сектор, от бизнеса и отправиха покана за активно участие.\r\n\"Сгашният модел води София и общинските фирми към фалит\", изтъкна съпредседателят на \"Зелените\" Владислав Панев и посочи, че Топлофикация София дължи 800 млн, лв, което е по 1000 лв. на софиянец. \"Управлението е изключително непрозрачно, сделките се сключват по коридорите на властта\", каза още той за работата на сегашните градоначалници.\r\nОт Демократична България съобщиха, че са в активен диалог с гражданската организация \"Спаси София\" и че са готови да припознаят граждански фигури в листите си за общински съветници, за кмет на София, но настояват за ясна политическа идентификация.       Като последователна опозиция на управлението, ДБ ще се яви на местните избори с централна регистрация с единния номер, който ще получи, съобщи още Атанас Атанасов. \"Държим и на тези избори да продължим с налагането на нашия бранд, обясняването на мисията ни на основна, макар и извънпарламентарна политическа сила\", подчерта той.\r\nРолята на общинските организации ще е ключова - в дух на партньорство ще предложат  за всяка една от общините кандидатите за кметове, общински съветници, листите като председателския съвет на обединението ще одобрява, посочиха още от ДБ. В споразумението е описано какви са изискванията, на които да отговарят кандидатите, какво взаимодействие да търсят с други политически сили.\r\nВ определени случаи ще могат да предлагат и регистриране на местни коалиции във формат \"Демократична България\"  плюс\", стана ясно още от пресконференцията на обединението.\r\nИванов съобщи още, че \"Демократична България\" са отворени за разговори и с организации, напуснали \"Демократична България\", прилепвайки се към ГЕРБ. Ще бъдат провеждани консултации и с общественици и граждански сили.  \"Гражданските каузи са естествен много важен елемент за това широко  обединение, което да стане алтернатива. Така стана в Истанбул. Отворени  сме да видим кандидати от активистки граждански общности\", заяви лидерът на \"Да България\". Търсим взаимодействие, но  и ясна идентификация, добави той.\r\nХристо  Иванов подчерта, че местните избори ще са важна подготовка за парламентарните избори, които ще дойдат около година по-късно. \"Видяхме че ГЕРБ запази преднината си на евровота, защото гражданите не разпознават БСП като алтернатива. Нашата задача е постепенно да наложим \"Демократична България\" като все по-печелеща доверие алтернатива\", заяви той. Според него главната битка ще бъде в София и няколко големи града, където има показатели за разочарование от ГЕРБ. \"Тази битка минава първо през зряло обединение на всички обществени сили, които искат да видят промяна – повече европейско развитие и модернизация\", категоричен е Иванов.    ", "date": "2019.07.22", "title": "ДБ: ГЕРБ няма шанс да спечели в София на първи тур, алтернативата сме ние"}
{"url": "https://www.actualno.com/vraza/serovyglerodyt-ot-himko-e-iznesen-uspeshno-ot-stranata-news_770656.html", "text": "      Днес в областна администрация във Враца се проведе пресконференция, на която официално бе обявено, че няма поводи за безпокойство във Враца,тъй като на фирма „Камибо“ ООД. Цистерните са отпътували от Враца до Пловдив, където по жп мрежата са заминали извън страната.      На срещата присъстваха областният управител Малина Николова, кметът Калин Каменов, собственикът на фирма „Камибо“ Станислав Попов и Емил Иванов от „Балкан ресурс“, както и всички организации от Враца, осигуряващи безопасното преместване на 110- тона серовъглерод .\r\nНа брифинга стана ясно, че процесът по изтегляне и преместването в цистерните на опасното вещество е изпълнен в планувания срок, без течове и без проблеми в организацията. Единственият проблем е бил с мощността на компресора от първия ден, който е бил подменен и работата е продължила при спазване на всички мерки за безопасност.\r\nНа срещата присъстваха още председателят на Междуведомствената комисия Георги Караиванов от РИОСВ, директорът на пожарната Николай Димитров, шефката на Спешния център Галина Лещарска, представители на МВР, Инспекцията по труда и други институции. Според експертите, работата им е протекла без напрежение.  Кметът Калин Каменов благодари на всички професионалисти за добрата организация и коментира, че още от самото начало е бил сигурен, че всичко ще мине безупречно, тъй като е бил изпипан и най-малкия детайл по работата със серовъглерода.\r\n„Всяка ситуация беше проиграна предварително“, заяви кметът и уточни, че цистерните са били придружени от представители на Община Враца до момента на товаренето им на жп композицията в Пловдив и всички дейности са били извършени спокойно, при спазване на минималните детайли за безопасност.\r\nСега предстои анализ на водата в басейните на фирма „Камибо“, но нейният управител не се ангажира със срок, в който това ще бъде извършено, тъй като трябва да се намери акредитирана лаборатория, която да извърши пробите.  След нейният анализ , ще стане ясно как ще се процедира с водата, в която се съханяваше серовъглерода повече от 20 години и чиятo кисленинност е RH 3.    Областният управител Малина Николова благодари на всички за добре свършената работа в първия успешен етап на приключилата операция, чрез която за гражданите на Враца решаването на проблема внася спокойствие и сигурност за средата, в която живеят. „В този сложен процес, в пълен синхрон, участваха териториалните звена на изпълнителната власт – Регионална инспекция по околна среда, Областна дирекция към министерство на вътрешните работи, Регионална дирекция „Пожарна безопасност и защита на населението“, Център за спешна медицинска помощ, Изпълнителна агенция „Автомобилна администрация“, Дирекция „Инспекция по труда“, чиито действия бяха координирани със собственика на терена, на който се намираше опасния химикал - фирма „Камибо“ и изпълнителя, нает от собственика - фирма „Балкан Ресурс“, под мое ръководство и ръководството на кмета на Община Враца Калин Каменов“, заяви по време на пресконференцията областният управител.\r\nОт РИОСВ – Враца уточниха: „С цел проследяване качеството на атмосферния въздух, за времето от 15.07.2019 г. до окончателното отстраняване на серовъглерода, специализираната мобилна станция, намираща се на площадката, не е констатирала замърсяване на въздуха в приземния слой“, обобщи директорът на РИОСВ – Враца Христо Христов.\r\nОбластният управител Малина Николова припомни, че в предишни мандати са правени опити да бъде извозено опасното вещество, но резултат не е постигнат.\r\n„След две десетилетия, добрата работа на институциите и личната заинтересованост на премиера Борисов операцията да приключи безопасно и успешно, даде очаквания резултат“, каза още Малина Николова. ", "date": "2019.07.22", "title": "Серовъглеродът от \"Химко\" е изнесен успешно от страната"}
{"url": "https://www.actualno.com/goodnews/stoichkov-darjava-parite-ot-prodajbata-na-knigata-si-v-stara-zagora-za-blagotvoritelnost-news_770651.html", "text": "        и трябва да събере за присаждане на стволови клетки в Германия. Нуждата от средства е спешна, тъй като трансплантацията трябва да се извърши, докато младата жена е в ремисия, а сумата е непосилна за семейството й. Решението си Камата взел за десет секунди - в две от тях за необходимата помощ му говорил футболистът Виктор Драголов, а осем - кметът Живко Тодоров. През декември миналата година, когато прие символите на почетен гражданин на Стара Загора, футболистът за лечението на едногодишната Мая в Турция. По време на представянето на книгата пред старозагорски журналисти Христо Стоичков беше приятно изненадан от срещата в старозагорското поделение 2610, където е бил войник новобранец.       Легендарният футболист днес е в Града на липите и на площада пред общината от 18 часа ще представи книгата \"Историята\".\r\nПо време на събитието футболните фенове ще могат да видят отблизо \"Златната топка\" и да се снимат с единствения българин, успял да получи най-престижната индивидуална награда във футбола през 1994-та - \"Златната топка\".  Преди това той ще посети поделението, в което е служил, и ще се срещне с децата от детско-юношеската школа на\" Берое\". \r\nТиражът на биографията на Камата вече е стигнал 50 хиляди след второто си издание, похвалиха се от издателството. Според автора й Владимир Памуков по почти две хиляди екземпляра са продадени по време на представянето й в Чикаго и в Лондон. Предстоят представяния и срещи с фенове до края на годината в Торонто, Канада, и в Барселона, Испания. От издателството казаха, че вече са в преговори за продажба на права в чужбина и, че изданието е преведено на испански, английски и полски.   Христо Стоичков сподели, че \" \". Той заяви, че най-много го радва интересът на децата към биографията му. Защото от нея ще разберат, че \" \". От книгата книгата най-малките ще разберат откъде е тръгнал и как е стигнал до това да стане носител на \"Златната топка\".  ", "date": "2019.07.22", "title": "Стоичков дарява парите от продажбата на книгата си в Стара Загора за благотворителност"}
{"url": "https://www.actualno.com/balkani/predsrochni-izbori-v-kosovo-sled-ostavkata-na-haradinaj-news_770578.html", "text": "      Извънредни избори в Косово ще се проведат на 8 септември, съобщи държавната телевизия като се позовава на източници от кабинета на президента. До това се стигна, след като премиерът Рамуш .      Източниците допълват, че президентът Хашим Тачи е посочил споменатата дата въз основа на законовите срокове, предава БГНЕС.   След оставката на Харадинай, който се оттегли от поста си заради призоваване да се яви пред Специалния съд за военни престъпления в Хага, опозицията призова президента да свика среща на лидерите на парламентарно представените партии с цел да се определи датата на извънредните избори.\r\nСъщото искане отправи към Тачи и премиерът, който днес в интервю за радио Свободна Европа каза, че законовите рамки и ,условия трябва да се спазват и изборите трябва да бъдат проведени най-късно до два месеца . Харадинай допълни, че днес или най-късно утре ще информира за оставката си президента, председателя на парламента и коалиционните си партньори.   ", "date": "2019.07.22", "title": "Предсрочни избори в Косово след оставката на Харадинай"}
{"url": "https://www.actualno.com/society/puskat-fontana-pred-centralna-banja-prez-avgust-news_770632.html", "text": "      Фонтанът пред Регионалния исторически музей София не работи от няколко месеца. Причината за това е проблем с дъното на съоръжението, което трябва да бъде ремонтирано до края на този месец. Това казаха за БГНЕС от Столична община.      Очаква да заработи отново от началото на следващия месец.   Фонтанът на пл. „Славейков“ все още не се пуска, защото няма разрешение за експлоатация и е необходимо да му бъдат направени 72 часа проби, след което и той ще заработи. От общината обаче не можаха да се ангажират със срок кога ще се случи това.\r\nКнижният пазар на площада все още не се завръща, защото все още, заедно с книжари, се изработва дизайнът на сергиите. В момента се разработва и какви да бъдат слънчево-защитните покрития, които ще бъдат поставени върху перголите, за да се гарантира комфорта на продавачите. Откакто площадът беше затворен за ремонт книжният пазар беше преместен срещу хотел „Рила“.  Предстои също така да бъдат монтирани и чешмите пред църквата „Св. Седмочисленици“ и градинката „Кристал“. ", "date": "2019.07.22", "title": "Пускат фонтана пред Централна баня през август "}
{"url": "https://www.actualno.com/america/narkotrafikyt-pomaga-na-trymp-v-borbata-za-lipsvashtata-goljama-krasiva-stena-news_770579.html", "text": "      Администрацията на президента Доналд Тръмп не е издигнала и една миля от новата стена в тази част на границата между САЩ и Мексико, където преди нямаше заграждения. Американският вестник The Washington Examiner прави тази констатация 30 месеца, след като Тръмп стана президент и обеща по време на кампанията си изграждането на \"голяма хубава стена\", пише БГНЕС.      В изявление от миналата седмица, американските митници и гранична защита (МГЗ) потвърди, че всички огради, завършени след като Тръмп е встъпил в длъжност, са там, където са \"места на порутени проекти\", защото съществуващата ограда се нуждае от подмяна. Агенцията съобщи, че е построила 51 мили от стоманената ограда с финансиране, което е било заделено през финансовите 2017 и 2018 година. Но докато финансирането е било предназначено както за замяна на остарели стени, така и за поставяне на бариери, където преди това нямаше, правителството е завършило само проектите за подмяна. Проектите за осигуряване на зони без ограда са все още в процес на разработка.   50-те мили от подменени прегради са с 10 мили повече от началото на април. За две и половина години работа на Тръмп, неговата администрация е инсталирала средно 1,7 мили бариера на месец и нищо от това в райони, които преди не са имали някаква бариера. Общо 205 мили нови и подменени бариери бяха финансирани през последните две години и половина, откакто Тръмп пое властта.\r\nВисокопоставен служител от администрацията твърди пред The Washington Examiner,  че Граничният патрул и Инженерният корпус на армията са действали по-бързо по проекти за подмяна, отколкото по новите, тъй като процесът на одобряване на екологични и зониращи разрешения е далеч по-малък, отколкото при границите без бариера. Друг високопоставен представител на администрацията обвинява демократите в Конгреса за блокиране на финансирането на проекти, които Белият дом се опитва да прокара.  Въпреки липсата на нови бариери, Тръмп аплодира неговата администрация за изграждането на повече гранични прегради. Неговата кампания за 2020 година превърна граничната стена в основно послание. Тя дебютира с лозунга \"Завърши стената\" на първи му митинг през 2019 г. в Ел Пасо, Тексас. В един момент по време на речта му тълпата започна да скандира \"да се построи тази стена\". Тръмп отговори: \"Сега вие наистина имате предвид \"да завършим тази стена\", защото сме  изградили много от нея\", макар че той не сподели конкретни числа с присъстващите хиляди хора.\r\nПървоначално Белият дом убеди Конгреса да финансира проекти за подмяна през 2017 година, след което през 2018 година да получи повече пари за замяна и проекти в части от границата, които нямат бариери. През 2017 година Конгресът одобри  341 милиона долара за 40 мили подмяна на стена в районите на Сан Диего, Калифорния; Санта Тереза, Северно Мексико; Калексико, Калифорния; Ел Пасо, Тексас.\r\n\"Към тази дата са приключили с изграждането на около 99 процента от 40-те мили, финансирани през 2017 година. Освен това продължава строителството на 35 врати за затваряне на пропуските в сегашната гранична инфраструктура в сектора на долината на Рио Гранде\", гласи изявление на  Министерството на вътрешната сигурност на САЩ.       В законопроекта за финансирането на правителството за 2018 година, конгресмените одобриха 1,375 милиарда долара за 80 мили нови и ремонт на стари стени в долината на Рио Гранде в Тексас, различни региони на Калифорния и Юма, Аризона. Завършени са приблизително 10 мили от тази част, от която нито една не е била ново съоръжение.\r\nМеждувременно администрацията продължава да твърди, че значителни части от новата стена ще бъдат завършени през времето до изтичане на мандата на Тръмп.\r\nПриблизително на 700 мили от границата с дължина  2000 мили има някаква бариера в резултат на Закона за защитна  ограда, който бе приет от Конгреса по време на администрацията на Джордж У. Буш. Това беше първият голям законодателен акт, който финансира изграждането на бариери по южната граница. Приблизително 400 мили са стоманена ограда, сравнима с планираната нова стена, само че по-къса. Другите 300 мили бариера са в Нормандски стил или от стоманени греди, закрепени заедно, за да се предотврати движението на автомобили. Оградата от четири метра височина обаче не пречи на хората да преминават. Пореден аргумент срещу мигрантите - наркотрафика Пренасочването на ресурси от граничната сигурност за справяне с \"хуманитарните нужди\" на мигрантите води до рекордно високи нива на контрабанда на наркотици през границата между САЩ и Мексико. Това заяви в Джеймс Керъл, директор на Американската служба за политиката на контрол на наркотиците. Breitbart е сайтът на Стив Банън, бившият главен стратег на Доналд Тръмп и медия, която защитава крайни националистически позиции.      \"Конфискуването на наркотици спадна, но не защото идват по-малко наркотици. Защото вниманието им трябва да бъде отклонено заради хуманитарните нужди (бел. ред. - ), но това означава, че идват повече наркотици от всякога\", твърди Керъл.\r\nКеръл добавя и, че всичко се случва заради неработещата имиграционна система. \"Насърчаваме тези хора да дойдат. Използването на федерални ресурси, предназначени за гранична сигурност, за \"хуманитарни\" усилия, компрометира способността на правителството да възпрепятства контрабандата на наркотици. Това е, което тези мъже и жени искат да правят. Те искат да защитят семействата си и приятелите си от тези отрови, които идват. Това е, което трябва да им позволим. Закрепете имиграционната система. Нека се върнат към защитата на САЩ и нека се върнем към въпроса за спасяването на човешки живот\", каза той.\r\n\"Граничните патрули са разтегнати толкова много, че имаме мили и мили от напълно незащитена граница, където те просто могат да пренасят масово наркотиците. Нашите гранични патрули са толкова рехави, че не могат да изпълнят мисията, за която са предназначени, да защитят нашите граници. Трябва да вършим хуманитарната работа. Разбираме това, но това, което се случва, е, че наркокартелите контролират реката от мексиканската страна и изпращат хора [през границата], които се опитват да се промъкнат в страната. Те ги изпращат в един район, и граничният патрул трябва да им окаже хуманитарна помощ. Но по този начин мили от границата остават отворени. И тогава наркотрафикантите изпращат дрога през района, в който граничните патрули не могат да си вършат работата\", уточни Керъл. ", "date": "2019.07.22", "title": "Наркотрафикът помага на Тръмп в борбата за липсващата голяма красива стена"}
{"url": "https://www.actualno.com/sofia/decata-ot-krajnite-kvartali-na-sofija-sa-s-po-dobra-dvigatelna-aktivnost-news_770647.html", "text": "      Над 1250 деца в 24 ясли в столицата са прегледани безплатно от декември 2018 до средата на юли 2019 година. Това заяви д-р Асен Меджидиев - председател на Софийската лекарска колегия, по повод резултатите от съвместната инициатива за профилактични прегледи на деца от самостоятелните детски ясли.      \"Трудът на лекарите не е заплатен. Това е първи път с такива профилирани ”, обясни още д-р Меджидиев.   \"Лекарите обръщат внимание на децата за конкретни заболявания. Имаме информирано съгласие от родителите. На всяко дете е направен амбулаторен лист, където е описано състоянието на детето\", допълни още д-р Асен Меджидиев.\r\nТой допълни, че специалистите са впечатлени от доброто състояние на децата. Не е открита някаква патология в процентно отношение.  При 15% от децата са установени бактериални и вирусни конюнктивити 15%, кривогледство имат под 1% от изследваните деца. Само при 18 деца е установена уголемена трета сливица. С аномалии в развитието на ръката и глезена са установени 16 деца. Само три деца от изследваните имат нужда от ортопедични обувки. По-голям процент деца имат пъпна херния - около 50%, а ингвинална херния около 2%. При 3% от децата са установени шумове в сърцето, а под 1% са с аритмия. Близо всяко пето дете е имало признаци на по-суха и чувствителна кожа до атопична кожа. Педиатрите, извършили изследванията оценяват общото състояние на децата, като добро. \r\nИнтересно е наблюдението, че в яслите в по-крайните райони на столицата повечето от децата вече не ползват еднократни пелени, докато тези от по-централните все още имали нужда от тях. Същото така малчуганите от по-периферните квартали са с по-добра двигателна активност от връстниците си от централните райони на столицата.    Децата на София са с много по-ниска заболеваемост отколкото в другите градове на страната е заключението на специалистите, макар да не беше обявено за подобно изследване в яслите в . Освен това съвсем логично детските ясли се посещават от здрави деца.     ", "date": "2019.07.22", "title": "Децата от крайните квартали на София са с по-добра двигателна активност"}
{"url": "https://www.actualno.com/europe/es-prizova-izrael-da-ne-razrushava-domove-na-palestinci-news_770657.html", "text": "      Европейският съюз призова Израел незабавно да спре разрушаването на палестинските домове в покрайнините на Йерусалим, като заяви, че това подкопава надеждата за траен мир в региона.      \"В съответствие с дългогодишната позиция на ЕС очакваме от израелските власти незабавно да спрат разрушаването\", заяви говорител на службата по външната политика на ЕС.   \"Продължаването на тази политика подкопава жизнеспособността на решението за две държави и перспективата за траен мир и сериозно застрашава възможността Йерусалим да служи като бъдеща столица на двете държави.\"\r\nПо-рано в понеделник Израел унищожи редица палестински домове, за които смята, че са незаконни, южно от Йерусалим, предаде БГНЕС.  Палестинците незабавно заклеймиха действията в в района на Сур Бахер, който се намира на Западния бряг и в Йерусалим, но Израел защити действията си като съществени за сигурността му.\r\nЕС подкрепи палестинското виждане, че в спорните земи, съгласно мирните споразумения в Осло, \"всички граждански въпроси са под юрисдикцията на Палестинската власт\".   Израел обаче казва, че сградите са построени твърде близо до разделителната стена, която е построена в началото на века, за да спре атаките от Западния бряг.     ", "date": "2019.07.22", "title": "ЕС призова Израел да не разрушава домове на палестинци "}
{"url": "https://www.actualno.com/europe/makron-planira-promeni-v-pravitelstvoto-news_770526.html", "text": "      Френският президент и министър-председателят Едуар Филип могат да направят промени в правителството през септември, пише Le Parisien, позовавайки се на съветници на държавния глава и премиера, без да посочва имена.      „И президентът, и премиерът си дават сметка, че е необходимо да се направят промени в правителството. Това е задължително условие, за да дадат нова енергия на процеса на реформи“, заяви пред изданието един от съветниците на Елисейския дворец.   Представител на Матиньонския дворец съобщи, че премиерът, „вдъхновен от успеха на своята реч от 12 юни за правителствения курс, активно работи със своето близко обкръжение по въпроса за правителствените промени“. „По този начин той иска да вдъхне на правителството нови сили, да активизира неговите действия и да постигне успех в редица направления“, отбеляза източникът.\r\nПо-конкретно, става дума за пенсионната реформа, осъществяването на която се сблъсква с протестите на населението и профсъюзите. Не е изключено този въпрос да бъде иззет от работата на министъра на социалната политика и здравеопазването Аниес Бюзен и предаден на специално създадено министерство, което ще бъде оглавено от Жан-Пол Делвуа, който в момента е върховен комисар, отговарящ за реформата на пенсионната система, предаде БГНЕС.  Вероятно ще бъде създадено окрупнено министерство на социалната политика, което ще се оглавява от тези двама министри едновременно.\r\nПо информация на изданието, могат да бъдат създадени отделни министерства на туризма, външната търговия и промишлеността. „Това е свързано с редица недостатъци в тези направления“, уточнява изданието.    ", "date": "2019.07.22", "title": "Макрон планира промени в правителството "}
{"url": "https://www.actualno.com/burgas/po-ekokazusa-v-strandja-s-nova-televizija-kmetyt-na-carevo-ne-iska-da-komentira-jylti-novini-news_770518.html", "text": "      Съдействала ли е Община Царево за прокарването на незаконен път към защитения плаж \"Листи\" в Природен парк \"Странджа\"? Има ли нейна намеса и съдействие при заснемането на телевизионното риалити \"Игри на волята\", което ще тръгне тази есен Нова телевизия - чрез официална процедура или по друг начин? Предоставила ли е охрана общината на хората от продукцията? На тези и още въпроси потърси отговори от кмета на общината Георги Лапчев. \"Плажовете са в прерогативите на Министерството на туризма и не е коректно да питате мен и аз да се изказвам от името на друго ведомство. Не мога да коментирам такива неща, защото това не е коректно. Ако някой пита, нека да има доблестта и смелостта да си напише името и да го направи официално. Ако някой има някакви доказателства, да ги сложи на масата, за да може да си носи после отговорността. Има си административен ред, по който да се пита принципалът - Министерството на туризма. Когато плажовете станат общински, тогава аз ще коментирам. Сега просто не виждам смисъл да давам коментар за неща, които не са ми в правомощията. Официалният ми отговор е - отказвам да коментирам жълти новини\", заяви Лапчев.      За случващото се на плаж \"Листи\" първа сигнализира жена на име Гери Николова. Тя публикува четири видеа в социалната мрежа Facebook, като с тях онагледи ситуацията и твърдението си, че заради \"Игри на волята\" продуцентите са направили нов път в парк \"Странджа\" с помощта на булдозер и по този начин буквално са изкоренили куп дървета. В специално видео тя показа и разговор с охрана, която не пуска свободно движение по новия път с твърдение, че става въпрос за \"частен имот\"?! Първите две видеа послужиха като основание за природозащитната организация \"За да остане природа в България\" да обяви, че за нарушения на еконорми по случая. Досега Лапчев коментира и пред БНР, че всеки може да каже и пусне каквото си иска в социалните мрежи и че най-вероятно става въпрос за път, който е правен от горските и може да е леко разширен.   отправи въпроси и към Министерството на туризма, и към Nova Broadcasting Group относно случая. беше доста лаконичен и всъщност изяснява, че продуцент на предаването е Нико Тупарев, чрез фирмата си \"Олд Скул\". Министерството на туризма все още не е отговорило на въпросите ни, които бяха изпратени в петък вечерта (19 юли) и са следните:\r\n1. Отдаден ли е под наем плаж \"Листи\" за заснемане на телевизионно шоу от Министерството на туризма?\r\n2. Ако плажът е отдаден под наем, какви са основанията - по кой закон, по коя наредба?    3. Предвидени ли са дейности като прокарване на път в парк \"Странджа\" с булдозери?\r\n4. Ще има ли проверка дали е увредена защитена територия?\r\n5. Има ли проблем и с Натура 2000 заради телевизионната продукция? ", "date": "2019.07.22", "title": "По екоказуса в Странджа с Нова телевизия: Кметът на Царево не иска да коментира \"жълти новини\""}
{"url": "https://www.actualno.com/crime/pojar-na-kymping-kavacite-news_770626.html", "text": "      Каравана и бунгало пламнаха като факли на един от най-посещаваните къмпинги по Южното Черноморие - \"Каваците\", до Созопол.      Двама души отиват на съд за разораните дюни на Каваците, пише \"Дарик\".   Инцидентът е станал малко след 14.00 часа днес. Причината за пламъците е късо съединение.\r\nОгънят е бил потушен от екипи на \"Пожарна безопасност\".  От полицията в Бургас съобщиха, че няма жертви и пострадали. Настъпили са само материални щети. ", "date": "2019.07.22", "title": "Пожар на къмпинг \"Каваците\""}
{"url": "https://www.actualno.com/plovdiv/oficialno-ivan-totev-njama-da-se-kandidatira-za-treti-mandat-za-kmet-na-plovdiv-news_770530.html", "text": "      Кметът на Пловдив Иван Тотев няма да се кандидатира за трети мандат . Това съобщи самият той пред журналисти днес.      „Не смятам да участвам на изборите. Решението ми е абсолютно категорично . 12 години работя за Пловдив под различна форма и имам нужда от почивка. Благодаря много на всички, които ще ме номинират, но ще си направя самоотвод, както е по устава на партия ГЕРБ“, заяви той.   По думите му, той и неговият екип са направили Пловдив в място, в което всеки да се реализира – независимо дали става дума за кафене в Капана или за голямо предприятие с 300 работници. „Превърнахме Пловдив в платформа, в която всеки може да намери своето място. Горд съм с постигнатото през моите два мандата“, категоричен бе Иван Тотев.\r\nКметът на Пловдив заяви, че . Той уточни, че има свой фаворит, но ще го сподели единствено с премиера и лидер на партията Бойко Борисов. \"Познавам много от хората, които сега се виждат като бъдещи кметове, но за съжаление те не знаят невидимата част на кметската работа - тази, която е извън прожекторите, извън медиите, и не съм сигурен, че всички те ще могат да издържат на това\", заяви още Иван Тотев.   ", "date": "2019.07.22", "title": "Официално: Иван Тотев няма да се кандидатира за трети мандат за кмет на Пловдив"}
{"url": "https://www.actualno.com/asia/ankara-ruskite-s-400-sa-po-dobri-ot-amerikanskite-patriot-news_770532.html", "text": "      Руските зенитно са по-модерни системи в сравнение с американските ЗРК  Patriot. Това заяви турският министър на външните работи Мевлют Чавушоглу.      „Руските С-400 са по-модерни системи за ПВО в сравнение с американските „Пейтриът“, подчерта той пред телевизия ТГРТ.   Чавушоглу посочи, че Анкара планира да „задейства ЗРК С-400 до 2020 г.“. Междувременно турският министър на отбраната Хулуси Акар съобщи, че разгръщането на С-400 ще започне още през октомври тази година, предаде БГНЕС.\r\nРъководителят на турската дипломация предупреди, че Анкара е готова да отговори на САЩ, ако Вашингтон въведе санкции заради доставките на С-400.  „Ако САЩ предприемат действия срещу нас, то ние ще отговорим подобаващо. Естествено, ние желаем нашите отношения да продължат да бъдат партньорски в рамките НАТО. Но ако те проявят враждебност спрямо нас,  ние ще предприемем съответните мерки“, отбеляза турският външен министър. ", "date": "2019.07.22", "title": "Анкара: Руските С-400 са по-добри от американските Patriot"}
{"url": "https://www.actualno.com/crime/katastrofa-blokira-pytja-kym-slynchev-brjag-news_770557.html", "text": "      Километрично задръстване от автомобили блокира пътя Бургас-Поморие, съобщиха от Областната дирекция на МВР.      Тапата се образува след сблъсък между два автомобила. За щастие пострадали няма, уточняват от полицията.   От МВР призовават пътуващите в посока \"Слънчев бряг\" да използват и алтернативния маршрут през Саблешково и с. Тънково, тъй като трасето Бургас-Поморие трудно поема всички моторни превозни средства. ", "date": "2019.07.22", "title": "Катастрофа блокира пътя към \"Слънчев бряг\" "}
{"url": "https://www.actualno.com/business/17-mln-lv-za-minali-ekologichni-shteti-na-agropolihim-news_770528.html", "text": "      Държавата си е поставила за цел да довърши програмата за отстраняване на минали екологични щети на торовия завод „Агрополихим“ АД – Девня. Това става ясно от обявена обществена поръчка на стойност 1,7 млн. лв. без ДДС (2 млн. лв. с ДДС) . Възложител на дейностите е Министерството на околната среда и водите, а средствата са осигурени от Министерството на финансите.      При приватизацията на “Агрополихим” АД е била извършена оценка на миналите екологични щети, причинени на дружеството до онзи момент.\r\nВъз основа на тази оценка е одобрена Програма за отстраняването им от Висшия експертен екологичен съвет към МОСВ.\r\nПрограмата е била създадена според Наредбата за условията и реда за определяне на отговорността на държавата на нанесените щети върху околната среда, настъпили от минали действия или бездействия при приватизация.     Купувачът по приватизационната сделка „Агрополихим” АД обаче не е сключил споразумение с първата страна, представлявана от МОСВ, МФ и и Агенция за приватизация..\r\nПоради това през 2001 г. министър Евдокия Манева подписва договор с „Финансово-индустриална група „Рей Холдинг“ АД на стойност над 13 млн. лв. , осигурени по заем от Световната банка.\r\nСпоред съобщение на ведомството оттогава изпълнителят е бил избран между шест фирми и се ангажира да извърши всички дейности по оздравителната програма до края на 2003 година.    Тя включва 4 големи групи оздравителни мероприятия с общо 27 работни проекта за почистване и възстановяване на работната площадка на \"Агрополихим\" и терените около нея.\r\nСпоред приватизационния договор пък \"Агрополихим\" е длъжен да изпълнява програма, гарантираща безвредно за околната среда производство, както и да приведе технологичния си режим в нормите на екологичното законодателство.   По договора между МОСВ и ФИГ „Рей Холдинг“ обаче е констатирано сериозно неизпълнение и чак през 2010 г. е бил прекратен.\r\n„Към настоящия момент, поради промяна на физическата цялост и настъпилите във времето промени на обектите, се налага изготвянето на актуални проекти във фаза работен проект, за довършването на оставащите неизпълнени три обекта от Програмата“, пише в документацията.\r\nПървият от тях е „Оздравителни мероприятия на отвала за фосфогипс”. Той е разположен извън заводската площадка на “Агрополихим”, на 2,5 км. на изток от с. Повеляново, в местността „Сая дере“, близо до пътя Девня-Варна.   Площта за рекултивация там е 270 декара от общо 350 дка.\r\nОтвалът за фосфогипс съществува от 1973 година. В него се предполага, че са депонирани над 12 млн. кубика промишлен отпадък. В първите години в отвала са депонирани освен фосфогипс и пиритни угарки. Той не функционира от 2013 г.   Другият обект е „Оздравителни мероприятия на площадката за производство на сярна киселина”. Тя заема площ около 10 хектара и се намира на заводската площадка на “Агрополихим” АД. Бившите цехове и съоръжения са разрушени, отпадъците от разрушаването са извозени и депонирани на новото депо. Останали са незначителен брои купове отпадъци – около 5 150 м3. Работата по техническата ликвидация е била преустановена през 2010 г. и на площадката са останали купове строителни отпадъци, неразрушени части от сгради, съоръжения и др.\r\nТретият обект е “Построяване на ново депо”. В него е трябвало да бъдат депонирани пиритни угарки в размер на 19 000 м3, замърсени почви с нефтопродукти – 25 500 м3, и отпадъците от бившия цех за сярна киселина – 166 000 м3 (разбухнали).\r\nОбщото количество отпадъци е 210 500 м3, а депото е проектирано за 240 хиляди кубика. Към настоящият момент има депонирани не повече от 120 хиляди кубика.\r\nПлощта на депото е 28,3 дка, като на 21 декара има отпадъци, от които няколко вида опасни - пиритна угарка, опасни преходни метали, опасни сулфиди, земни маси и строителни отпадъци, съдържащи опасни вещества.  \r\nОфертите за изпълнение ще се отварят на 23-ти август, като максималният срок за изпълнение на обектите е 15 месеца след издаване на разрешение за строеж. ", "date": "2019.07.22", "title": "1,7 млн. лв. за минали екологични щети на „Агрополихим“"}
{"url": "https://www.actualno.com/society/arestuvaha-bylgarski-shofior-v-italija-prevozval-trima-migranti-news_770527.html", "text": "      Властите в Италия задържаха 66-годишен шофьор в българско гражданство, в чиито ТИР са били открити трима мигранти. Мъжът Димитър У. е обвинен в подпомагане на нелегална имиграция с цел печалба. Тримата мигранти са открити в хладилнака камера на камиона, като един от тях е открит в критично състояние и е откаран в реанимацията на местната болница. Той е на видима възраст около 20 години, открит е без документи и се предполага, че е бежанец от Ирак. С него са пътували 17-годишен гражданин на Афганистан, който също е бил настанен в болнично заведение. Третият нелегален пътник също е афганистанец, като той е открит с различни наранявания по тялото, съобщава БГНЕС.      Пред полицаите тримата мигранти обяснили, че платили на българския шофьор по 4 хиляди евро, за да ги закара от Гърция до Италия. Българският хладилен ТИР тръгнал от Игуменица и пристигнал в пристанището на Бриндизи с ферибот. Мигрантите били открити при стандартна гранична проверка на властите, които чули шумове камиона. След като полицията накарала шофьора да го отвори, от него изпаднал единият афганистанец, който при падането се контузил. За изваждането на другите двама имигранти обаче била необходима намесата на пожарникари, тъй като се намирали сред кутии с обувки. Иракчанинът бил открит в хладилната камера в безсъзнание.  Случаят се разследва от граничната полиция на Бриндизи под командването на зам.-шефа Стефания Окиони. Едва след разследване и след съгласието на прокурора българският шофьор бил арестуван в събота вечерта.    ", "date": "2019.07.22", "title": "Арестуваха български шофьор в Италия, превозвал трима мигранти "}
{"url": "https://www.actualno.com/bgfootball/vijte-potencialnija-sypernik-na-ludogorec-v-treti-kryg-na-liga-evropa-news_770567.html", "text": "      Българският шампион научи своя евентуален съперник в трети предварителен кръг на Лига Европа.       Ето кои бяха потенциалните съперници на българския шампион:               По-късно следобед своите евентуални съперници в трети предварителен кръг ще научат и другите три български участници в Лига Европа - ЦСКА, Левски и Локомотив (Пловдив).\r\nЖребият на УЕФА ще бъде теглен в около 15:00 часа.  ", "date": "2019.07.22", "title": "Вижте потенциалния съперник на Лудогорец в трети кръг на Лига Европа"}
{"url": "https://www.actualno.com/smartfinance/parite-v-broj-postepenno-si-otivat-kakvo-idva-sled-tjah-news_770396.html", "text": "      Пapитe в бpoй ca пpocт и лeceн нaчин зa paзплaщaнe, изпoлзвaн oт вeĸoвe, но в съвременната технологична реалност те постепенно се превръщат в отживелица.      Все повече хора използват цифровите разплащания, тъй като са много по-удобни, независимо дали плащат с карта, електронна сметка или през приложение на смартфона.\r\nОт място за съхранение на банкноти и монети, портфейлът постепенно се превръща в пространство, където се държат най-вече документи, различни видове карти (кредитни, дебитни, за градския транспорт, за достъп до офиса, за отстъпки в различни търговски вериги) или директно се трансформира в електронен, \"влизайки\" в телефона.\r\nРазвитите държави с уверени крачки се превръщат в безкешови общества, чиито граждани масово използват цифрови услуги, за да плащат битовите си сметки, да пазаруват онлайн или да резервират желаната почивка.  В Швеция парите в брой изчезват от ежедневието, като само 2% от разплащанията в страната се извършват кеш. Всичко останало минава през карти, приложения на смартфона или онлайн банкиране. Дори църквите в страната приемат дарения чрез мобилни приложения.      Хората по света стават все по-информирани и бързо възприемат новите технологии за разплащания. Системата с безконтактните карти навлезе много бързо и в България, защото всички се увериха, че е много удобна.\r\nМобилните разплащания дават възможността от всяко устройство да се направи плащане към всеки един магазин или онлайн търговец и след това да се получи желания продукт или услуга.\r\nНай-напреднал в това отношение е Китай, където стотици милиони хора плащат чрез услуги като WeChat Pay и Alipay, а плащането в брой е отживелица. Само за няколко години мобилните плащания се превърнаха в неразделна част от ежедневието на китайците.\r\nНезависимо от мащаба си, компаниите за цифрови разплащания бележат огромен прогрес, въвеждат все по-модерни технологии и имат все повече клиенти. Пример за това са MasterCard, Visa, PayPal или ePay.\r\nЦифровите разплащания са и най-добрият начин за борба със сивата икономика, тъй като всяка една трансакция се записва и облага с нужните данъци и такси. Банките също предпочитат електронните пари, тъй като са много по-евтини и лесни за съхранение от физическите.    Електронните разплащания са особено разпространени в големите градове, тъй като се вписват идеално в динамичното ежедневие на живелите им. Те пестят време и гарантират удобство.\r\nС тях купувачите винаги разполагат с точната сума, нужна за дадена стока/услуга, което слага край на досадни реплики като \"нямаш ли по-дребни\", \"не мога да ти върна\" и др.\r\nЦифровите пари са много по-подходящи и при пътуване в чужбина – вече не е нужно да обменяме валути, плащайки с карта, това се случва автоматично. Те са и много по-сигурни – ако се разплащате по този начин, е много по-трудно да ви ограбят, независимо дали сте търговец, или клиент.\r\nПостепенно навлизат и още по-модерни начини на разплащания, за чието използване няма да са нужни пароли, а пръстов отпечатък или лицево разпознаване.\r\nCвeтът пocтeпeннo ce oтĸaзвa oт пapитe в бpoй, a с paзвитиeтo нa дигиталните тexнoлoгии и пoлитиĸaтa нa цeнтpaлнитe бaнĸи, пpeмaxвaнeтo нa ĸeшa изглeждa нeизбeжнo. Физическите пари вероятно няма да изчезнат напълно в близките 5-10 години, но със сигурност ще останат в историята след 2 или 3 десетилетия. ", "date": "2019.07.22", "title": "Парите в брой постепенно си отиват. Какво идва след тях?"}
{"url": "https://www.actualno.com/smolyan/obnoviha-tabelata-s-mecheto-na-smoljan-pohabila-se-ot-selfita-news_770605.html", "text": "      \"Радвам се да видя изтъркания лак по табелата \"Смолян\" от хилядите краченца и ръчички, които се качват върху нея, за да се снимат. Вече е поправена\", обяви дърворезбарят Васил Говедарски. Той е авторът на табелата с мечето, създадена преди три години.      Докато се провеждаше Роженският събор, майсторът обнови и освежи дървената пластика. Творбата е издялана от огромно дърво с размери 4,20 на един метър. Сега Говедарски подари на град Смолян още една скулптура, издялкана с резачка – на разперил криле орел, готов за полет.\r\nТабелата на входа на областния град посреща гости и туристи на разклона между Смолян, Пампорово и Стойките.\r\nВеднага след като бе монтирана стана хит в социалните мрежи. Първите дни желаещи да се снимат с нея чакаха на опашка. Снимаха се даже и през нощта.  Животинчето вече има и съдба. Освен да радва и привлича хората да се снимат с него, има и неприятели. През октомври миналата година неизвестен счупи крака му. Хора, които бяха оглеждали отблизо повредената скулптура, казваха, че стърчащото краче вероятно е откъртено с кама или лост, а това изисква сила. „На кого попречи крака на мечето от табелата, на която смолянчани и туристи се снимаха на входа към областния град, за да го счупят“, реагира гневно тогава кметът Николай Мелемов. Той посочи, че скулптурата на мечката е закрепена с анкери и е много здрава. Огледът показал, че кракът на мечето е ударен с нещо много тежко, за да се отчупи. Фигурката обаче беше поправена и мечето продължи да е главен герой в хиляди снимки за спомен.    Докато актьорът Владимир Карамазов се снимаше в хитовия сериал \"Дяволското гърло\" целуна мечето от пластиката и написа в профила си: „Искам да целуна Смолян и хората, които ни помогнаха през това мече на входа на града. Видяхме го такъв, какъвто е днес - различен, красив и зелен. Опознахме го и дори се почувствахме като местни. Хората ни посрещнаха с отзивчивост и любов. Препоръчвам на всеки, който не е бил по тези места, да отиде и да почувства атмосферата на Родопите. И да се снимате на чисто новата табела на входа на града. Мечето ще ви посрещне”.\r\n35-годишният Васил Говедарски е от село Овчарци, община Сапарева баня. За първи път Родопите разбраха за него от впечатляващата му поява на предишния Роженски събор през 2016 г. Той стана своеобразна атракция с резачката, изпод която сред пелена от трици излизаха майсторски творения. Хората се събираха и го гледаха дълго време, а той невъзмутимо работеше.\r\nИменно тогава творбите му харесали на ръководството на община Смолян и му поръчали да направи табелата с мечето. ", "date": "2019.07.22", "title": "Обновиха табелата с мечето на Смолян, похабила се от селфита"}
{"url": "https://www.actualno.com/asia/chavushoglu-turcija-shte-zapochne-nova-operacija-v-sirija-ako-ne-se-ustanovi-zona-za-sigurnost-news_770566.html", "text": "      Турция ще навлезе по-надълбоко в ако планираната зона за сигурност в северната част на страната не бъде установена и ако заплахите срещу Анкара продължат, заяви министърът на външните работи на южната ни съседка Мевлют Чавушоглу, цитиран от вестник Hurryiet.      Турция води преговори със САЩ за установяването на зона за сигурност от другата страна на временната граница на страната със Сирия. Тя обаче е под контрола на подкрепяните от Вашингтон сирийски кюрдски „Отряди за народна самоотбрана“ (ОНС/YPG), които правителството на Ердоган счита за крило на обявената от Анкара за терористична организация „Работническа партия на Кюрдистан“ (ПКК), предаде агенция Фокус.   В интервю за турската телевизия TGRT Haber, Чавушоглу добави, че се надява да бъде постигнато споразумение след планираните за 22 юли преговори със специалния представител на Белия Дом в Сирия, Джеймс Джефри, който е на посещение в турската столица. ", "date": "2019.07.22", "title": "Чавушоглу: Турция ще започне нова операция в Сирия, ако не се установи зона за сигурност"}
{"url": "https://www.actualno.com/ruse/panair-na-bylgarskoto-kiselo-mljako-posreshta-pochitateli-v-razgrad-news_770542.html", "text": "      Днес, в 20.30 ч. в Разград, се открива XVIII издание на Панаира на киселото мляко и Фестивала на народните традиции и художествените занаяти.      В дните от 22 до 24 юли центърът на Лудогорието отново ще популяризира млечните продукти, но и богатството на песенния и танцов фолклор, и автентичните занаяти. Ще има кулинарни конкурси, забавни състезания, дегустации, изложби и ревю-спектакъл на авторски облекла с български шевици. Малчуганите ще могат да участват в детската работилница „Първи стъпки в занаята” и в конкурса за детска рисунка.   Над 200 певци, танцьори и музиканти ще се включат в програмата на панаира.  Фолклорните традиции на своите страни тази година ще представят групи от Канарските острови, Русия, Китай, Грузия, Чили. Българският фолклор ще демонстрират разградската детска танцова школа „Хорце“ и Танцов клуб „Абритус“. Вечерните концерти на групите ще бъдат съпътствани от дефилета, като последното по традиция ще бъде поведено от Краля и Кралицата на Панаира.\r\nБлизо 90 ще са и майсторите-занаятчии в целодневните базари на съпътстващия панаира Фестивал на народните традиции и художествените занаяти.   ", "date": "2019.07.22", "title": "Панаир на българското кисело мляко посреща почитатели в Разград"}
{"url": "https://www.actualno.com/crime/poboj-na-rojen-mnimi-ohraniteli-napadnali-myj-news_770543.html", "text": "      Неизвестни лица, представили се за охранители, са нанесли побой на 25-годишен мъж от село Оряховец и приятелите му на събора на Рожен. Това съобщиха от местната полиция.      Това се е случило около палатков лагер 3, като агресорите са нападнали мъжа и неговите приятели, като освен това са счупили тяхна озвучителна техника.    ", "date": "2019.07.22", "title": "Побой на Рожен - мними охранители нападнали мъж"}
{"url": "https://www.actualno.com/society/opitaha-da-probijat-sistemata-na-komisijata-za-zashtita-na-lichnite-danni-news_770581.html", "text": "      В деня, в който Комисията за защита на личните данни влиза на , имаше опит за пробив в информационната ѝ система. Това съобщи председателят на комисията Венцислав Караджов.      Той уточни, че опитът е направен през Wi-Fi мрежата на комисията, което означава, че \"злосторникът\" е бил близо до сградата, съобщи bTV.\r\nСпоред Караджов това е опит да се дискредитира работата на публична институция. Днес Комисията за защита на личните данни влиза на проверка в НАП след безпрецедентната хакерска атака, при която изтекоха лични данни на 5,1 млн. \r\nОчаква се също приходната агенция активира на сайта си приложение, през което хората да могат да проверят дали са засегнати от хакерската атака.   ", "date": "2019.07.22", "title": "Опитаха да пробият системата на Комисията за защита на личните данни"}
{"url": "https://www.actualno.com/starazagora/dva-novi-tokografa-dariha-na-ag-otdelenieto-v-stara-zagora-news_770572.html", "text": "      Два нови токографа получи днес Клиниката по акушерство и гинекология на Университетската многопрофилна болница за активно лечение „Проф. д-р Стоян Киркович“ в Стара Загора. Средствата за апаратите в размер на 2720 лева са осигурени от групата общински съветници и депутатите от региона на Политическа партия ГЕРБ. Днес дарението беше връчено на началника на клиниката доц. д-р Николай Лазаров от Емил Христов, общински ръководител на Политическа партия ГЕРБ и заместник-председател на Народното събрание, и Николай Диков, председател на групата общински съветници от партията.      Според доц. Лазаров токографите са едни от най-използваните апарати в ежедневната работа на отделението и благодари за дарението. Работата на апаратите е свързана с пряката клинична дейност и грижата за бременните жени, защото с тях се следят жизнените функции на бебето преди раждане и развитието му в майчината утробата.\r\nНовата база на АГ-комплекса беше открита на 20 май от министъра на здравеопазването , но пребазирането му приключи месец по-късно, когато приключи пълното му оборудване с нова техника и нови легла. Новите помещения на родилното и неонатологичното отделение трябваше да покрият и редица европейски стандарти преди да започнат да функционират. Сред изискванията бяха специални мазилки и осветление, антибактериално покритие по стените в неонтологията и най-модерна техника, която да гарантира адекватни грижи за родилки и новородени.\r\nОт началото на юли бебетата на Стара Загора вече проплакват в новата база на клиниките по акушерство и гинекология и по неонатологията, а капацитетът им е за 40 родилки и 28 бебета .   ", "date": "2019.07.22", "title": "Два нови токографа дариха на АГ-отделението в Стара Загора "}
{"url": "https://www.actualno.com/curious/5-te-zodii-s-novo-gadje-tova-ljato-news_770501.html", "text": "      Лятото е сезон, в който романтиката и любовта са неизбежни. Няма как да стоим на брега на морето, да усещаме лекия бриз по кожата си и да не копнеем за прегръдка от любим човек.       Не се затваряйте в себе си и бъдете общителни – такива, каквито сте всъщност. Едно разочарование не води задължително след себе си друго. Трябва да вярвате в себе си, в качествата си и да не се съмнявате, че нямате достатъчно, за да може някой да ви обикне истински. Правилният за вас човек може да търсите в лицето на близък приятел. Любовта се крие там, където има история…      Много време сте мечтали за онази голяма любов, която ще дойде и ще преобърне света ви. Съвсем скоро ще усетите, че любовта изобщо не е забравено чувство, защото някой много специален човек ще ви го припомни. Летен романс на морето ще завърши с прекрасна връзка, която надминава и най-смелите ви мечти. Гответе се да се преместите в друг град по любов. И защо не? Не знаете какви успехи ви чакат там. Не бъдете мнителни към всички около вас. Хората преди всичко са добри и ви мислят доброто, а когато говорим за любов, просто искат да бъдат с вас. Не отхвърляйте покани за срещи, опознайте човека, преди да го съдите. В началото на август ще сте изправени пред дилема дали да изберете сигурното или новото и вълнуващо начало. Бъдете авантюристи и послушайте сърцето си. То ви казва истината.        Морето е вашето любимо място за летни авантюри, но досега нито една морска приказка не се е превръщала в красива любовта история. Време е това да се промени и любовта да ви завари неподготвени. Вълненията, които ви чакат това лято, ще ви напомнят на първата ви ученическа любов. Ще е толкова хубаво, че няма да ви се вярва, че е истина. Приятелите все ви казват, че ви е време за по-сериозните стъпки в живота. Макар и на шега, тези думи ви жегват и знаете, че не всичко в този живот зависи от вас. И все пак, съдбата си знае работата. Всичко в живота ви ще се развие толкова бързо, че от една щура лятна любов… ще създадете семейство още в края на другата година. ", "date": "2019.07.22", "title": "5-те зодии с ново гадже това лято"}
{"url": "https://www.actualno.com/curious/3-te-zodii-koito-shte-poluchat-goljama-novina-prez-avgust-news_770503.html", "text": "      Това са , които могат да очакват неочакваното през месец АВГУСТ. Чакат ви много вълнуващи събития, ето какви са те и кои зодии ще им се радват:          Месец август ще започне спокойно за вас и без особени промени, както и изненади. Ще се радвате на спокойствието, за което отдавна мечтаете - както в личен, така и в професионален план. Първата седмица ще мине така, но през втората седмица от април ще останете повече от изненади от това, което ви предстои. За много представители на зодиака ще им се наложи да си стягат багажа, защото ги очаква неочаквано пътешествие. Дали подарък, дали печалба... оглеждайте се внимателно и не забравяйте редовно да си пускате тотото, защото късметът е  на ваша страна в следващия месец.   Август ще ви се стори много кратък, именно заради положителните емоции, които ще го изпълнят. Бъдете щастливи от това, което ви предстои, защото малцина могат да си пожелаят точно това. От средата на август ще започнат да ви се случват малки чудеса, но най-голямото от всички е свързано с любовта. Обвързаните ще получат предложение за брак или предложение за съвместно съжителство, според зависи на какъв етап от връзката си са. Необвързаните ще се запознаят с човек, който ще открадне сърцето им и изобщо няма да има намерение да го връща обратно. Ще бъдете обсипани  с много внимание, изненади и отношение, за което не сте си и мечтали. Ще се влюбите...    Още в първите дни на месец август ще разберете новина, която ще ви направи истински щастливи. Зодиите, които се намират в сериозна връзка, ще бъдат повече от щастливи и спокойни. Но не това е голямата новина. Всеки човек си има мечти, които се надява един ден да се сбъднат, но никога не предполага колко скоро може да е това. В първите дни на април е много възможно да разберете, че ще ставате родители. Бебето ще промени животът ви по най-добрия за вас начин. Имате нужда от това, за да наместите всички разпилени парченца от живота си и всичко да си дойде по местата.     ", "date": "2019.07.22", "title": "3-те зодии, които ще получат ГОЛЯМА новина през АВГУСТ"}
{"url": "https://www.actualno.com/politics/ivan-geshev-vse-pak-se-navi-da-uchastva-v-kalnata-nadprevara-za-glaven-prokuror-news_770577.html", "text": "       Зам.-главният прокурор Иван Гешев е първият кандидат за нов главен прокурор, стана ясно на извънредно заседание на Висшия съдебен съвет (ВСС), пише в. .      Номинацията му е предложена от , като зад нея стоят всичките ѝ 11 членове, сред които и настоящия главен прокурор Сотир Цацаров. Гешев най-вероятно ще бъде единствената номинация за поста на Цацаров. Поддръжници на Гешев са бившият шеф на Националната следствена служба Евгени Диков, както и прокурорите Пламен Найденов, Калина Чапкънова и Гергана Мурафова.   Той е дал съгласието си да бъде кандидат, заяви Даниела Машева, която представи номинацията му. \r\nВ последните месеци Гешев, който е начело на Специализираната прокуратура, ръководеше редица знакови операции и арести, което го превърна във фаворит за обвинител номер 1 на България. Той многократно повтори, че няма да се кандидатира за поста, тъй като политически партии се намесвали в състезанието за главен прокурор, имало редовни атаки срещу магистрати, а . Според него в надпреварата се намесват всякакви интереси – на олигарси, политици и журналисти, включително и на .  49-годишният Гешев е бивш следовател в столичното следствие, впоследствие работи в районната и градската прокуратура на София. От 2016 г. е начело на Специализираната прокуратура, а през последната 1 година е заместник на Сотир Цацаров. Реално кариерата на Гешев е наследствена - а интересни подробности за баща му разкри осъдената на 15 години затвор на първа инстанция бивша зам.-кметица на \"Младост\" Биляна Петрова, припомнете си ги в !\r\nЧе Гешев ще бъде кандидатът се знаеше вече и се говореше сред наблюдателите на процедурата. Но се очакваше да бъде издигнат в последния момент на 29 юли от трима членове на прокурорската колегия. Това обаче щеше да означава, че има възможност други трима прокурори да издигнат и втори кандидат, което е по-лицеприятно провеждане на избор, тъй като щеше да има състезание. Но при така схема нямаше да могат да се съберат задължителните 17 гласа за избора, пише в. \"Дневник\".   За поста беше спрягано и името на , но той .    Веднага след като новината стана ясно, бившият председател на Софийския районен съд (СРС) Методи Лалов, който беше от ВСС след скандал за , коментира във Facebook, че това само показва колко зле е държавата ни.  ", "date": "2019.07.22", "title": "Иван Гешев все пак се нави да участва в \"калната надпревара\" за главен прокурор"}
{"url": "https://www.actualno.com/curious/bivsha-pevica-na-slavi-razkri-goljama-tajna-news_769549.html", "text": "      Певицата Heли Петкова, която прави всичко възможно да държи личния си живот далеч от любопитни очи и публичното пространство, този път пристъпи възгледите си и публикува лични снимки в социалните мрежи.      На няколко от тях е нейният син Даниел, който изглежда доста пораснал.     Кадрите, разбира се, предизвикаха всеобщо yмилeниe сред феновете ѝ, които не спират да пишат мили думи и коментари за малкия чapoвниĸ.  Наследникът на бившaта вокалистка на Слави Трифонов e одрал кожата на майка си. Русите коси, бялaта кожа и красивия овал на лицето не оставят никакво съмнение, че момченцето, което на 15 август ще стане на 2 годинки, е неин син.         Πeвицaта, която продължава да бъде търсен гост на много тържества и празници в цялa България, се върна на сцената броени седмици след появата на Даниел на бял cвят през 2017 година.  Πpипoмнямe, че бащата на момченцето - Джеф, се влюби в певицата, по време на престоя ѝ в САЩ. Зapaди нея той дойде y нас и в момента дели времето си между България и Съединените щати . Финансистът наскоро посети и родния град на певицата Карлово.\r\nΠpeди дни се появи и първата снимка на половинката на Петкова. Мъжът до певицата изглежда доста пo-възрастен от нея и това породи някои злобни коментари от страна на потребители.\r\nизточник:     ", "date": "2019.07.22", "title": "Бивша певица на Слави разкри голяма тайна"}
{"url": "https://www.actualno.com/cinema/aleksandyr-sano-s-debut-kato-producent-video-news_770510.html", "text": "       През ноември 2019 година излиза филмът \"Диви и щастливи.\" В него актьорът Александър Сано ще се изяви като продуцент за първи път. Във филма участват като Яна Маринова и Мартин Макариев.      Вижте официалния трейлър на \"Диви и щастливи.\"     ", "date": "2019.07.22", "title": "Александър Сано с дебют като продуцент (ВИДЕО)"}
{"url": "https://www.actualno.com/crime/otkriha-tjalo-na-myj-v-napoitelen-kanal-news_770487.html", "text": "      Тяло на мъж е открито в напоителен канал близо до село Лозен, Пазарджишко. Сигналът е получен тази сутрин, съобщи за „Фокус“ говорителят на ОДМВР - Пазарджик Мирослав Стоянов.      „На място е изпратена дежурна група при полицейското управление в Пазарджик. Изяснява се самоличността на мъжа и причината за настъпване на смъртта.\r\nПо всяка вероятност се касае за удавяне, но това е само предположение на този етап“, обясни Стоянов. ", "date": "2019.07.22", "title": "Откриха тяло на мъж в напоителен канал"}
{"url": "https://www.actualno.com/europe/kradci-otkradnaha-bijutata-na-plemennika-na-simeon-sakskoburggotski-news_770561.html", "text": "      Крадци задигнаха голямо количество бижута на италианския принц Емануеле Филиберто Савойски, наследник на италианската корона и племенник на бившия български цар и министър-председател Симеон Сакскобургготски.      Бижутата са откраднати от парижкия апартамент на италианския принц и неговата съпруга, френската актриса Клотилд Куро. Обирът е станал на 19 юли, когато двамата са отсъствали от дома си, съобщава вестник „Паризиен“, цитиран от БГНЕС.   Според следствието крадците са били добре запознати с бижутата, които са били собственост на венценосното семейство. Те са откраднали най-скъпите бижута на приблизителна стойност 500 хиляди евро.\r\nПринц Емануеле Филиберто е единственият наследник на сегашния глава на династията Виктор Емануил Савойски. Той е син на последния италиански крал Умберто Втори, брат на българската царица Йоана.   ", "date": "2019.07.22", "title": "Крадци откраднаха бижутата на племенника на Симеон Сакскобургготски "}
{"url": "https://www.actualno.com/society/blizo-300-000-bylgari-sa-otishli-na-rojen-news_770507.html", "text": "      В продължение на три дни съборът на Роженските поляни събра над 280 хиляди посетители и 3500 певци, танцьори и инструменталисти от всички краища на страната.      Съборът бе закрит днес с церемония по награждаването на лауреатите на Националния фолклорен конкурс, предаде Владислава Андреева от организаторите обясни:\r\n„На Рожен дойдоха и българи, които живеят зад граница. Те дойдоха с малките си деца и всички те бяха облечени с български носии. За нас това наистина е много вълнуващо и много важно, защото макар и тези българи ние в момента да сме ги загубили, тези млади хора те са зад граница, те милеят за  България и за българското и се надяваме да възпитават децата си да уважават българските традиции, българския дух и един ден всички те да се върнат тук, за да можем заедно да направим нещо за нашата държава. Тя го заслужава“, каза Владислава Андреева.  На събора днес десетки деца участваха в т.нар. творителница на поляните на Рожен.\r\nТворителницата има пет ателиета - работа с бои, работа с плъсти, рисуване върху дървени играчки, рисуване върху вода и класическо рисуване.\r\nВ тях участват деца от цялата страна и чужбина. Целта е да се запази традицията.    „Аз съм на шест годинки и от Гърция. Рисувам една къщичка с дъга и едно момиченце“, каза едно дете.\r\n„Аз се казвам Николай Клеев и съм девет години. Най-много ми харесва изработката с глината, защото много ми харесва този материал и обичам да изработвам разни неща. Сега правя костенурка“, посочи друго.\r\nВ етноселището на събора двама влюбени от София се ожениха, съобщи организаторът на етноселището Ивайло Шопски:\r\n\"Толкова много емоции ни се събраха, плакахме на песента на бесарабската българка \"Линка думаше\" и \"Облаче ле бяло\", след това викахме \"Горчиво\" и играхме хора, защото именно тук, при нас Мартин и Никол Василеви, вече Василеви, буквално ги оженихме. Мартин предложи на колене на Никол с пръстен, гърмяха пушки, хайдутите викаха, кумът беше на седмото небе и изобщо това беше една изненада, булката не знаеше, че ще ѝ се предлага и пред толкова много непознати те си казаха да.\"\r\nНад 100 хиляди души се събраха вчера на Роженските поляни. Участниците от страната и чужбина пяха и играха хора, придружавани от звука на стотици гайди и чанове.   Ансамбъл „Родопа“ развълнува снощи до сълзи публиката с музикално-танцовият спектакъл \"Миряст\".\r\n„Това е най-хубавата вечер“, „Обожавам българската народна музика“, „Уникално е все едно се прераждаш“, споделиха зрители..\r\n„Тук съм, защото много обичам българската музика, природа, въздух и всичко. Притеглянето е различно. Ние живеем в Лондон, очите ни се пълнят постоянно“, добави гостенка от Лондон.\r\n„Нито един политик не може да обедини така хората, както едно такова събитие“, каза друга посетителка на събора. ", "date": "2019.07.22", "title": "Близо 300 000 българи са отишли на Рожен"}
{"url": "https://www.actualno.com/interview/grajdanskijat-kandidat-za-glaven-prokuror-bojko-atanasov-zashto-specprokuraturata-vze-2-mln-lv-bonusi-news_770213.html", "text": "      Кандидатурата на следователя Бойко Атанасов за поста главен прокурор беше представена в петък, 19 юли, в Сливен пред обществеността и медиите.      Подобна номинация се издига за пръв път в историята на родната правосъдна система. По закон предложенията за главен обвинител се правят от министъра на правосъдието или най-малко трима членове на прокурорската колегия на Висшия съдебен съвет (ВСС).   Зад кандидатурата на Бойко Атанасов, доказал своята професионална независимост и доблест като следовател, застанаха няколко граждански  организации – \"БОЕЦ\", \"Зелена Младост\", \"Ние, гражданите\" и Асоциация на свободното слово \"Анна Политковская\". Те ще настояват за реално участие на своя кандидат в състезанието за нов главен прокурор.\r\nСливен беше първа спирка от националната кампания за представяне на Бойко Атанасов като гражданския кандидат за отговорния пост. Предстои и стартирането на подписка в негова подкрепа.  На срещата в Сливен бяха коментирани тревожните индикации за ероизя в държавността у нас: опасното срастване на трите власти – законодателна, изпълнителна и съдебна, нерегламентираното заиграване със законотворчеството - с цел запазване на политическото и управленско статукво, безпрецедентната и необуздана корупция, използването на институциите като репресивен инструмент срещу непокорните в бизнеса, съдебната система и политиката, липсата на воля за пречупване на авторитарните управленски модели, насаждането чрез медиите на чувство за необратимост на пълзящата диктатура.\r\n\"Не може всяка сряда главният прокурор да е на килимчето в Министерски съвет\", категорично каза председателят на гражданско сдружение \"БОЕЦ\" Георги Георгиев. Той подчерта, че странната съгласуваност между изпълнителната власт и прокуратурата е недопустима и опасна симбиоза, при която едната от страните получава политическа, а другата - съдебна протекция за своеволия и безнаказаност. \"Всичко това трябва да бъде променено. И залог за това е почтеността на главния прокурор, тъй като той разполага с властта да влияе върху редица процеси в държавата\", посочи още лидерът на \"БОЕЦ\".\r\nНамаляването на мандата на обвинител №1 от седем – на пет години, законодателна промяна, осигуряваща правото на адвокатски и граждански сдружения да правят номинации и широко обсъждане на идеята за пряк избор на главен прокурор са част от идеите на сдружението за промяна в статута на най-недосегаемия в правосъдната система.       \"Усилията за промяна отвътре са крайно ограничени, тъй като в момента прокуратурата  е силно монополизирана и централизирана и обслужва тези, които са във властта\", каза пред присъстващите Бойко Атанасов. Според него в рамките на съдебната система са създадени достатъчно институции за борба с корупцията. \"Но те са изродени и не работят“Ю, изтъкна той и допълни, че има случаи, в които магистрати и дори цели магистратски семейства мигрират от един антикорупционен орган в друг, с цел симулиране на дейност.\r\nЗа Бойко Атанасов коментира, че приема номинацията си за главен прокурор като голямо предизвикателство: \"Изненадан съм от номинацията на гражданските организации. Наясно съм, че това ще ми донесе доста пасиви, защото атаките срещу мен не са преставали. Но, от друга страна, това е начин отново да заявя нещо, което винаги съм заявявал: че прокуратурата трябва да бъде ефективна и че това е от съществено значение за функционирането на правовата държава\". Защо е толкова важна фигурата на главния прокурор? Причините са няколко. Една от тях е, че при съществуващата в момента нормативна уредба тази фигура разполага с изключително силни позиции за контрол върху процесите в държавата. Именно затова лишаването на главният прокурор от възможността да влияе върху приемането на закони, засягащи работата на държавното обвинение, е от съществено значение. Функцията на прокуратурата е единствено да следи за спазването на законността и за правилното прилагане на законите.\r\nБългарската прокуратура действа по един сталински образец. И това трябва да бъде променено незабавно, ако искаме да продължим да се развиваме по демократичен път. Обратното означава загниване на държавните устои и функциониране на държавата в условията на авторитаризъм. Затова най-важното, което трябва да се случи, е да заработи една ефективна антикорупционна структура, която да противодейства на корупцията по високите етажи на властта.      Хората обаче не се вълнуват особено от избора на нов главен прокурор. Не разбират как това би повлияло на техния живот... Прокуратурата е част от имунната система на държавата. Когато корупцията е овладяла тотално държавното управление, ние не можем да очакваме нормална държава и дори елементарна справедливост – за отделния човек и за обществото като цяло. Затова е толкова важно да имаме почтен главен прокурор! Но ако гражданите не проявят необходимата чувствителност по отношение на този избор, няма как да очакват бъдещият обвинител №1 да бъде прозрачен в действията си и да работи в полза на обществото. Така че всичко това зависи от позициите, които отстояваме, и доколко сме готови да се преборим с корупцията. Какво мислите за ? Според мен този скандал създаде шум, който отклони вниманието от действията на изпълнителната власт. Едно от тях е, че тя отпусна бонуси за специализираните прокуратура и съд, на които по закон е вменено да разследват евентуални престъпления, извършени от Министерски съвет. След като имаме закон за държавния бюджет, не е стана ясно защо, по средата на годината, се отпускат 2 милиона лева бонуси за Специализираната прокуратура. Лично мен това ме смущава, защото мирише много силно на корупция… Разбира се, случиха се и много други скандални неща у нас. Очевидно е, че този скандален шум цели отклоняване на общественото внимание от важните и тежки проблеми в държавата. А те са много.  ", "date": "2019.07.22", "title": "Гражданският кандидат за главен прокурор Бойко Атанасов: Защо Спецпрокуратурата взе 2 млн. лв. бонуси?"}
{"url": "https://www.actualno.com/varna/biletyt-za-gradski-transport-vyv-varna-moje-da-poskypne-s-50-news_770500.html", "text": "       е проблем в морската ни столица, който съществува от месеци. Това съобщиха от . По думите на шофьорите, причината за това е . Водачите често не почивали през целия ден и дори поемали допълнителни смени. По тази причина те смятат, че .      Изпълнителният директор на „Градски транспорт“- Варна Злати Златев е на мнение, че за да се увеличи възнагражданието на шофьорите, първо трябва да се вдигне цената на автобусния билет. Той посочва, че себестойността на цената на билета е много над 1 лев, колкото струва той в момента. По негови думи билетът трябва да стане .   От фирмата превозвач смятат да привлекат и повече жени в бранша. Те разглеждат и идеята да се осигурява безплатна квартира за шофьори от други населени места.   ", "date": "2019.07.22", "title": "Билетът за градски транспорт във Варна може да поскъпне с 50%"}
{"url": "https://www.actualno.com/ruse/umyrtvjavat-zarazenite-praseta-v-s-nikolaevo-s-pojarnikarska-pjana-news_770522.html", "text": "      Процесът по от свинекомплекса в русенското село Николово е в пълна сила, след като бе потвърдено наличието на африканска чума по свинете. Използва се пожарникарска пяна , но доколко това е хуманен начин за умъртвяване е друг въпрос.      Контролът на БАБХ в района на промишлената свинеферма е завишен. Достъпът на външни лица на територията на комплекса е забранен. Задължително се прави дезинфекция на входящи и изходящи автомобили и хора.\r\nМежду селата Николово и Просена полицейски патрул спира и проверява автомобилите за нелегален превоз на животни. В района не се допускат външни лица, забранено е и снимането с камери. Специално сформирана комисия извърши проверка в селата Николово, Долно Абланово и Просена дали стопаните, които гледат прасета в задния двор, са ги умъртвили.\r\nЛовните дружинки и горските служители също участват в битката с Африканската чума по свинете. С държавно решение започна санитарен отстрел на глигани в три зони по 20 км: около огнищата на заразата, около свинекомплексите и край базите за изкуствено развъждане на дивеч. Там отстрелът ще се извършва само от горски служители, а ловците нямат да имат достъп до огнищата.  Положението в района на селото остава сериозно. Само на няколко километра от него се намират други два големи свинекомплекса. Трите свинеферми осигуряваха досега 33% от свинското месо за България. ", "date": "2019.07.22", "title": "Умъртвяват заразените прасета в с. Николаево с пожарникарска пяна"}
{"url": "https://www.actualno.com/crime/verijna-katastrofa-na-am-trakija-ima-postradalo-dete-news_770497.html", "text": "      Верижна катастрофа на АМ \"Тракия\" при Стара Загора. Пострадало е дете. Към този момент няма информация за други тежко пострадали, съобщиха от МВР.      Сигнал за пътния инцидент е получен около 9 часа. По първоначални данни 6 леки автомобила са се ударили при 159-ти км на магистралата в посока Бургас. В района се извършва ремонт и при рязко спиране от първата кола в нея се нанизали следващите. 4 от  катастрофиралите коли се намират в изпреварващата лента, другите 2 в аварийната.   Движението в  участъка временно е ограничено. Вследствие на инцидента на магистралата в посока морето се е образувала колона от около 10 км. Веднага към мястото на катастрофата са изпратени екипи на полицията и Спешна помощ.  Пътни полицаи отбиват движението в посока Бургас при 133 км  на пътен възел Стряма – Раковски, като автомобилите ще имат възможност да се качат отново на магистралата при пътен възел Плодовитово. ", "date": "2019.07.22", "title": "Верижна катастрофа на АМ \"Тракия\", има пострадало дете"}
{"url": "https://www.actualno.com/cite/ne-bih-se-narekyl-vylshebnik-news_770458.html", "text": "       \"Не бих се нарекъл вълшебник.\" Това каза Кристиян Бойков, който беше обвинен за хакерската атака, след която изтекоха лични данни на 5 млн. българи от .       ", "date": "2019.07.22", "title": "Не бих се нарекъл вълшебник"}
{"url": "https://www.actualno.com/business/shefyt-na-mini-marica-iztok-e-novijat-predsedatel-na-beh-news_770511.html", "text": "      Изпълнителният директор на \"Мини Марица-изток\" ЕАД Андон Андонов е новият председател на Съвета на директорите на \"Български енергиен холдинг\" ЕАД, съобщиха от пресцентъра на дружеството.      \"Приемам позицията като нова отговорност и като нова възможност за въглищната енергетика. \"Устойчива енергетика и работещ комплекс \"Марица-изток\" ще бъде мотото на моята работа в холдинга. Да се надяваме, че ще успея да защитя комплекса \"Марица-изток\", защото нашата работа е зависима от работата на централите\", е коментирал тази сутрин Андон Андонов.   Министърът на енергетиката е извършила промяна в ръководството на \"Български енергиен холдинг\" ЕАД с протоколно решение, с което за членове на Съвета на директорите са назначени Жаклен Коен, Живко Динчев - изпълнителен директор на ТЕЦ \"Марица-изток 2\" ЕАД и Андон Андонов за срок от три години. Решението ще влезе в сила след вписване в търговския регистър, посочват от пресцентъра на радневските мини. ", "date": "2019.07.22", "title": "Шефът на \"Мини Марица-изток\" е новият председател на БЕХ"}
{"url": "https://www.actualno.com/burgas/koga-shte-zaraboti-nedelnoto-uchilishte-v-burgas-news_770493.html", "text": "       Празна и все още неизползваема е сградата на Православното неделно училище към църквата „Св.Иван Рилски“ в Бургас. Въпреки, че е напълно завършена, децата и възрастните, които ще се учат на православие, все още нямат достъп до нея. запита отец Николай кога най-сетне това духовно средище ще отвори врати:      “Ако пуснат тока и получим акт 16, това ще стане. Всичко друго е готово. Сега децата провеждат своите занимания в храма, не са в новата сграда, защото докато всичко не е уредено за тях може да бъде опасно . Ако стане някаква злополука, аз ще нося отговорност. Само от „Енергоснабдяване“ Бургас зависи да пуснат тока. Всичко е платено, но сега има една заповед на кмета на града, през лятото да не се разкопава заради летния сезон и това е най-вероятната причина да не е пуснат тока. От два месеца ми обещават. Надявам се до месец октомври всичко да се оправи и да започнем новата учебна година в сградата на новото училище“.\r\nПървата копка за неделното училище е направена на през месец октомври 2017 година. Сградата се намира точно до храма в парцела на Църковното настоятелство. Православни занимания в църквата има от 2012 година. В тях се включват деца и възрастни хора. Те се провеждат на балкона на храма, където пеят хористите по време на богослужене. Там обаче, условията не са подходящи за преподавателска дейност и това създава неудобства при обучението.\r\n„Това е една голяма надежда, небесна радост, нов светъл лъч за младото поколение, което има нужда от духовна просвета. Бургас дава пример на цялата епархия, защото тук живее благочестиво население“, каза Сливенският митрополит Йоаникий, който положи първия камък в основите на неделното училище.  Новата сградата разполага със студия, в които ще се изнасят лекции, ще бъдат използвани за лекарски и зъболекарски кабинети за безплатни прегледи на нуждаещи се, със стая за учителите и други помещения. Изграждането на Православното неделно училище към църквата „Св.Иван Рилски“ е изцяло от дарения . ", "date": "2019.07.22", "title": "Кога ще заработи неделното училище в Бургас?"}
{"url": "https://www.actualno.com/pleven/pijan-plevenski-motordjija-bez-knijka-se-blysna-v-patrulka-news_770494.html", "text": "      Наквасен с 2,35 промила алкохол моторджия се опита да избяга от полицейска проверка в Плевен, но катастрофира. При произшествието той се разминал с две счупени ребра. На задната седалка на мотора се возела 28-годишна жена - тя е получила охлузни рани. Патрулката, която преследвала беглеца, е с нагънати ламарини на дясната врата, съобщи днес Областната дирекция на вътрешните работи в Плевен.      Произшествието станало на ул. „Чаталджа“ в областния град. Моторджията – 47-годишен плевенчанин, карал „Кавазаки“ без регистрационен номер. Пътните полицаи му подали сигнал със стоп-палка да спре. Той обаче не се подчинил и дал газ. Униформените пуснали сирената и тръгнали след него. Мотористът изгубил контрол над машината си, возилото паднало на асфалта и се блъснало в полицейския автомобил.\r\nПри последвалата проверка се оказало, че моторджията хем няма шофьорска книжка, хем е пиян . Нарушителят отказал да му бъде направена кръвна проба. Прибран е в ареста за едно денонощие и му е съставен акт. За случая е уведомен дежурен прокурор.   ", "date": "2019.07.22", "title": "Пиян плевенски моторджия без книжка се блъсна в патрулка"}
{"url": "https://www.actualno.com/curious/v-kitaj-otkriha-gigantski-akvarium-na-visochina-nad-2200-m-news_770508.html", "text": "      Първият в света аквариум, разположен на височина над 2,2 хиляди метра над морското равнище, е открит в град Синин, административен център на северозападната китайска провинция Цинхай, съобщава вестник „Чайна дейли“, цитиран от БГНЕС.      Площта на аквариума е около 28 хил. кв.м. Той е разделен на няколко зони, сред които има за сладководни риби, медузи, белуги, делфини и други обитатели на морското царство.   В аквариума ще бъдат представени общо над 400 вида водни и над 100 вида сухоземни представители на фауната. „Звездите“ ще бъдат делфините афала от Япония. Очаква се те да радват многобройната публика със своите спектакли.\r\nВсички жители на аквариума вече са свикнали с новата си среда на живот. В момента той работи в тестов режим. Официалното откриване ще се състои на 18 август. Максималният капацитет на комплекса е 2000 посетители.   ", "date": "2019.07.22", "title": "В Китай откриха гигантски аквариум на височина над 2200 м "}
{"url": "https://www.actualno.com/crime/ivancheva-i-petrova-pitat-kak-taka-lichni-danni-i-protokoli-po-tjahnoto-delo-obikaljat-internet-news_770504.html", "text": "      Жалба до четири институции (председателя на Върховния касационен съд Лозан Панов, председателя на Комисията за защита на личните данни Венцислав Караджов, главния съдебен инспектор Теодора Точкова и дирекция \"Киберпрестъпност\" на ГДБОП) относно изтичане на лични данни отправиха освободените от длъжност и осъдени на първа инстанция кметица и зам.-кметица на район \"Младост\" в София Десислава Иванчева и Биляна Петрова.      Става въпрос за налични поне 127 файла с документи от тяхното съдебно дело, като двете твърдят, че в тях има лични данни на 100 души, включително на главния архитект Здравко Здравков, на полицаи и експерти от МВР, ДАНС, КПКОНПИ, на свързани с фирма \"Артекс\" и с \"Гаранти Коза\" хора.   Като доказателство къде свободно се появяват данните са приложени 24 прокола от съдебните заседание, появили се в свързваното с депутата от ДПС Делян Пеевски специализирано издание „Правен свят”, както и 5 галерии със снимки на документи. Изрично Иванчева и Петрова твърдят, че имат информация и доказателства как е станало това публично изтичане на данни – с помощта на служител на Специализирания наказателен съд, като посочват и дата на теча – 14.05.2019 г. Затова и те искат проверка какво е станало – е ли е и съдът жертва на хакерска атака, или става въпрос за умишлено закононарушение от страна на отговорни служители. И предупреждават, че ако има хакерски пробив, той може да касае още много дела, включително и такива, свързани с тероризъм и организирана престъпност, тъй като ГДБОП и Спецсъда се занимават с такива случаи.\r\n„При осъществяване на свои функции служителите на КПКОНПИ например ползват маски, за да скрият своята самоличност, а след това ЕГН-тата им се разпространяват свободно в интернет чрез файлове, създадени от съда”, пише иронично в съобщението на Иванчева и Петрова.   ", "date": "2019.07.22", "title": "Иванчева и Петрова питат как така лични данни и протоколи по тяхното дело \"обикалят\" интернет?"}
{"url": "https://www.actualno.com/america/bakterija-zatvori-gradskite-plajove-na-toronto-news_770486.html", "text": "      Властите в Торонто взеха решение да затворят част от градските плажове край езерото Онтарио заради разпространението на Причината за разпространението на опасната бактерия е изключително горещото време, съобщава телевизия „Глобал Нюз“.      Експертите на градската здравна служба предупредиха, че при къпане чревната бактерия може да попадне от водата в човешкия организъм, а също така да причини кожни заболявания. Плажовете ще бъдат затворени до намаляване на температурите, които през почивните дни достигнаха до 34 градуса по Целзий. Заради голямата влажност те се чувстваха от жителите на щата Онтарио като 44 градуса, предаде БГНЕС.   В края на миналата година в няколко канадски провинции, сред които Квебек и Онтарио, беше регистриран бум на чревни инфекции, причинени от ешерихия коли. Десетки хора бяха настанени в болници. ", "date": "2019.07.22", "title": "Бактерия затвори градските плажове на Торонто "}
{"url": "https://www.actualno.com/society/ukrepvat-opasen-samorazrushavasht-se-pametnik-na-kulturata-v-s-svejen-news_770444.html", "text": "      Предприемат спешни мерки по укрепване на в село Свежен, който е опасен за преминаващи пешеходци и хора с автомобили. След сигнал на читатели на , през миналия месец е извършена проверка от инспектор на Главна дирекция „Инспекторат за опазване на културното наследство” на Министерството на културата. При огледа на недвижимата културна ценност – „Къща на Гурко Гюров” - е установено, че конструктивното състояние на сградата е аварийно.        Инспекторът е констатирал, че постройката е във видимо недобро състояние, породено от въздействието на времето, неподдържането и естественото износване на материала. Разположението на сградата, спрямо уличната мрежа, може да създаде предпоставки за произшествия със случайни минувачи, преминаващи по прилежащия тротоар. Новите собственици не са предприемали никакви стъпки за обезопасяване и укрепване на постройката, посочват от Министерството на културата. Към момента районът е обезопасен с предпазна лента от кметството в село Свежен.     Отправено е указание към кмета на община Брезово, който в срок от 14 дни следва да назначи комисия по Закона за културното наследство. Сформираният екип също трябва да извърши оглед и да състави протокол, в който да опише вида и обема на необходимите укрепителни, консервационно-реставрационни и ремонтни дейности. Поради тежкото физическо състояние на обекта е указано комисията да изследва и възможността за реконструкция по автентични данни и подмяна на елементи, които могат да бъдат реинтегрирани обратно по съществуващ детайл.  Националната културна ценност \"Къща на Гурко Гюров” в село Свежен е декларирана с писмо на Националния институт за паметниците на културата от 1973 г., като архитектурно-строителен паметник на културата с категория „ансамблово значение”. Съгласно Закона за културното наследство сградата запазва своя статут и категория на единична архитектурно-строителна недвижима културна ценност. Постройката обаче е частна собственост.  Независимо, че собствениците са се сменили през годините, те са длъжни да полагат необходимите грижи за опазване, съхранение и поддържане доброто състояние на сградата. Освен това, техен ангажимент е и да сигнализират регионалните инспектори по опазване на културното наследство и общинските органи за настъпили увреждания по сградата или за действия, спрямо нея в нарушение на Закона за културното наследство. В случай, че се наложи или възникне унищожаване на недвижима културна ценност собствениците на са длъжни да я възстановят в същия вид. Как и защо се стигна до решението за предприемане на спешни укрепителни мерки за опасната сграда, може да си припомните .    ", "date": "2019.07.22", "title": "Укрепват опасен саморазрушаващ се паметник на културата в с. Свежен"}
{"url": "https://www.actualno.com/politics/radan-kynev-predupredi-kak-bleem-za-klimatichnite-promeni-i-zashto-fon-der-lajen-e-losh-izbor-news_770453.html", "text": "      Откроява се много силно темата с климатичните промени. Това заяви българският евродепутат Радан Кънев, говорейки за новото в политиката на Европа след евроизборите.      По думите му, в Европа има огромен консенсус за ускорено намаляване на въглеродните квоти. \"България трябва да се подготви за много силен натиск\", предупреди той, коментирайки начина на отопляване, транспорт, производство на ток. Кънев заяви пред БНТ, че вече е предупредил в Европейския парламент, че карането на дизелова кола и отоплението на печка зависи на първо място от доходите.   Промяната ще се случи – на север, където климатичните промени се отразяват на земеделието, десните партии са дори по-радикални от зелените , подчерта Кънев и добави, че българското правителство е тотално пасивно и безхаберно за съдбата на въглищните райони в България. \"Трябва да гарантираме много сериозно финансиране за преход\", посочи евродепутатът и обясни, че става въпрос за финансиране от Европейския съюз.\r\nДано не се стигне до лесно гласуване на забрани, но като дойде ред да се плаща, северозападните страни-членки да откажат да дават още пари, пожела си Кънев. И заяви, че България отказва да влезе в европейската платформа за промяна на въглищните райони, където основна роля играе Полша. Отново закъсняваме, е становището на Кънев.   Против Урсула фон дер Лайен Що се отнася до гласа си против Урсула фон дер Лайен, Кънев коментира, че не може да обещаеш всичко на всички и това да е реалистично. Рискът накрая нищо да не бъде изпълен е много голям, добави той и даде примери – минимална европейска заплата, обща европейска осигуровка срещу безработицата, успоредно с това невиждана досега климатична политика. Това струва трилиони, а как ще бъдат събрани те – много трудно е да се поеме такъв ангажимент, изброи Кънев.   За нашия евродепутат обаче най-притеснителни са отстъпките, които Фон дер Лайен е почнала да прави на държави, които нарушават принципа за върховенството на правото – Полша, Унгария, Румъния и България. Европа дали е, за да помага на правителствата или да помага на гражданите, попита той и даде своя отговор – второто. Кънев подчерта, че Фон дер Лайен е много по-мека от Манфред Вебер и Франс Тимерманс, които са говорели и за финансови санкции в случаи на нарушение на върховенството на правото – когато крадеш от своите граждани, обобщи Кънев. Фон дер Лайен говори за всеобщ мониторинг – казах го на ЕНП, в България живеем в мониторинг и това не е достатъчен, смята той и определи Фон дер Лайен като изцяло грешен избор. \"Приехме лявото в икономическата политика, приехме исканията на националистите да защитим корумпираните правителства от европейска намеса\", заяви Кънев.     - научете повече в !\r\nЗа финал Радан Кънев заяви, че Лаура Кьовеши е правилният човек за нов европейски прокурор. Причината – направеното от нея в борбата с корупцията с евросредства в Румъния. В тази светлина Кънев обърна внимание и на хакерската атака срещу НАП и, че \"правителството краде много пари\", но това е навсякъде. За пример той даде как се наливат държавни пари \"в , да тровят хората\". ", "date": "2019.07.22", "title": "Радан Кънев предупреди как блеем за климатичните промени и защо Фон дер Лайен е лош избор"}
{"url": "https://www.actualno.com/health/kak-da-ostanem-v-dobra-forma-prez-ljatoto-news_770411.html", "text": "      Хората, които искат да останат в добра форма през лятото, трябва да хапват сезонни плодове поне два пъти на ден. Това каза в интервю за Радио „Фокус“ – Варна диетологът доц. Дарина Найденова. Специалистът обясни, че в топлите месеци е особено важно да се приемат храни и напитки, които ще поддържат оптималната хидратация на тялото.      „Традиционни тук за нашия район, това са плодовете и зеленчуците, които през лятото имаме завидно разнообразие. Но нека не забравяме примерно таратора – една страхотна която при нас е доста популярна. Нека не забравяме хубавия айран. Това са все храни, които могат да ни помогнат да бъдем по-добре хидратирани и едновременно с това да задоволим и апетита и жаждата“, отбеляза доц. Найденова. Тя посъветва хората, които следят тонуса си, да не забравят консумацията на сезонни плодове и зеленчуци, които са местни и добре узрели. Тя трябва да присъстват в менюто поне три пъти на ден.   При въпрос дали има определени храни, които е препоръчително да се избягват през топлите дни, специалистът посочи, че храненето през всеки един сезон трябва да бъде максимално разнообразно и да съдържа представители на всички хранителни групи. „Но може би лятото е сезона, в който трябва все пак по-малко наситени мазнини да приемаме. Тоест храни, които са откровено мазни, от животински произход, е добре да бъдат леко ограничени – да не е акцента върху тях. Много е важно през лятото да имаме и достатъчно висок прием на белтъчни храни“, заяви доц. Найденова. По думите й, белтъчините са достъпни под различни форми, като е хубаво да се консумират по-често млечни продукти и яйца. Препоръчително е в менюто да присъстват и бобови култури, както и ядки като напр. бадеми, орехи, лешници и др. „Но може би е по-добре през лятото да наблегнем на рибата и морските дарове за сметка по-рядка консумация на месо. И може би храната, която наистина не е желателно много да я консумираме, това са колбасите“, посъветва диетологът. ", "date": "2019.07.22", "title": "Как да останем в добра форма през лятото?"}
{"url": "https://www.actualno.com/society/nap-bi-trjabvalo-da-pusne-do-chasove-prilojenieto-za-proverka-iztekli-li-sa-lichnite-ni-danni-news_770454.html", "text": "      Очаква се Националната агенция по приходите (НАП) да пусне до часове приложението, с което всеки ще може да провери изтекли ли са личните му данни при безпрецедентната хакерска атака, съобщава bTV.      В момента се извършват тестове за уязвимости. Планирано е справките в приложението да бъдат достъпни след въвеждане на ЕГН и еднократен код от съображения за сигурност.   Стана ясно още, че при нужда може  да бъдат спирани някои електронни услуги на агенцията.\r\nНАП информира в края на миналата седмица и каква точно информация е изтекла при нерегламентираното проникване в техен сървър – засегнати са над 5 милиона български граждани, близо 4 млн. от данните са на живи хора, останалите са на починали лица.   ", "date": "2019.07.22", "title": "НАП би трябвало да пусне до часове приложението за проверка изтекли ли са личните ни данни"}
{"url": "https://www.actualno.com/business/masovo-direktorite-na-direkcii-v-dfz-sa-s-bolnichen-ili-otpusk-news_770462.html", "text": "      Само трима от 23-ма директори на дирекции в Държавен фонд \"Земеделие\" (ДФЗ) в момента са на работа. Това потвърди З Васил Грудев. По думите му пред Нова телевизия, останалите 20 са или в болнични, или в платен отпуск.      Попитан дали става въпрос за фалшиви болнични, Грудев отвърна, че няма как да коментира, като напомни, че било и летен сезон.   Дойде и следващият въпрос – дали от разпределяните от ДФЗ пари част отиват в джобовете на служители на фонда, като Грудев отговори, че звучало абсурдно. Той коментира заради последния случай на арестувани чиновници от ДФЗ и как в дома на единия били намерени 1,8 млн. лева, които давал като заеми, включително на фирми за бързи кредити. Грудев обаче защити „като изключително честен и професионален експерт” арестувания зам.-директор на ДФЗ Калоян Костадинов, защото го познавал лично. Но новият директор на ДФЗ „категорично не вижда връзка” арестът на Костадинов да е заради скандала с къщите за гости и дали не е засегнал интересите на важни хора.\r\nЩо се отнася до , Грудев обясни каква е схемата – да се разделят стопанства за получаване на европомощ за единица площ, за да може да се вземат повече пари от съответния таван – от 1,5 до 3 млн. лева.  Няма как да коментирам, защото не знам – така Грудев коментира дали е възможно Румен Порожанов да не е знаел за всички схеми покрай ДФЗ. Грудев видя панацея в прозрачността – ДФЗ да е отворен за общественото внимание, чрез електронизация и комуникация. Комуникацията представлява \"модерен колцентър, който да е връзката между бенефициентите и експертите\". Грудев обясни, че колцентърът следва да е официалният канал за 24-часова комуникация, а не да се търсят връзки под масата, след като някой проект зацикли.\r\nЩо се отнася до къщите за гости, до момента са върнати 600 000 лева от общо 15 млн. лева, които трябва да бъдат върнати – защото къщите за гостите не са къщи за гости.    ", "date": "2019.07.22", "title": "Масово директорите на дирекции в ДФЗ са с болничен или отпуск"}
{"url": "https://www.actualno.com/asia/mestni-izbori-v-kndr-s-po-1-kandidat-na-rajon-i-9998-izbiratelna-aktivnost-news_770447.html", "text": "      Севернокорейският лидер Ким Чен Ун гласува на местните избори в страната, предаде Корейската централна телеграфна агенция.      Той също така се срещна с кандидати за местната власт и им даде напътствия, подчертавайки, че те трябва да изпълняват ангажиментите си в съответствие с очакванията на избирателите.   На изборите бяха избрани представители в местните общински съвети в провинциите и гладовете. Отличителна черта на изборите в КНДР е, че във всеки избирателен район е издигната само една кандидатура. Избирателите могат да гласуват или за, или против предложения кандидат.\r\nИзбирателната активност тази година достигна 99,98%.   ", "date": "2019.07.22", "title": "Местни избори в КНДР - с по 1 кандидат на район и 99,98% избирателна активност"}
{"url": "https://www.actualno.com/analysis/pochna-li-fon-der-lajen-da-se-otplashta-s-nedopustimi-kompromisi-news_770423.html", "text": "      След избора ѝ начело на ЕК, Урсула фон дер Лайен налага по-мек тон спрямо Полша по темата за върховенството на закона. Нов стил на управление ли е това или отплата за вота на полските консерватори в нейна полза? Този въпрос поставя в свой материал.      Европейската комисия постави ултиматум на Полша - в рамките на два месеца полското правителство трябва да преработи определени законодателни разпоредби в съдебната система. По-конкретно, в момента полските съдии могат да бъдат подложени на дисциплинарни разследвания и наказания заради съдебните им решения, включително и ако поискат становище от Съда на Европейския съюз в подкрепа на своята юрисдикция. Според договорите на ЕС, това е изконно право на всеки съдия. Ако правителството не промени спорното законодателство, Европейската комисия ще настоява Съда на ЕС да предприеме мерки срещу Полша. Тази заплаха дойде от Брюксел в сряда, 17 юли. Няколко дни по-късно посланията от Берлин звучат вече много по-помирително. Пред \"Зюддойче Цайтунг\" бъдещата най-важна жена в ЕС, избраната за председател на Европейската комисия Урсула фон дер Лайен призова за повече разбиране спрямо източноевропейските държави като Полша. “Всички трябва да осъзнаем, че целта ни винаги ще бъде пълното върховенство на закона, но никой не е съвършен”, заяви Фон дер Лайен.    Диалог,  а не наказание През 2017 г. Европейският съюз откри т. нар. процедура за нарушение срещу Полша. Европейската комисия смята, че съдебната реформа на полското дясно правителство застрашава върховенството на закона. Като най-крайна мярка страната би могла да загуби правото си на глас в ЕС. Оттогава Варшава и Брюксел са в конфликт. \"Имаме нужда от повече дебат по същество\", отбелязва Фон дер Лайен в интервюто си пред \"Зюддойче цайтунг\". По този начин тя задава нов тон на общуването с Полша: диалог и разбиране, вместо заплахи и наказания   Милан Нич, изпълнителен директор на Центъра за източноевропейски изследвания \"Роберт Бош\", е съгласен с нейната позиция: \"Разбира се, трябва да очакваме, че всички държави от ЕС ще спазват върховенството на закона, но дебатът за Полша понякога е леко пресилен\". Дори и да няма съвпадения на мненията, и двете страни трябва да се отнасят с уважение едни към други.\r\n\"Ако търсим диалог, не бива да започваме със заплахи от самото начало\", заявява Урсула фон дер Лайен по повод продължителната дискусия в ЕС по темата. Настоящият председател на Европейската комисия на Жан-Клод Юнкер предложи изплащането на европейски средства да бъде обвързано с върховенството на закона. За Фон дер Лайен, това обаче е \"само крайна мярка\".\r\nПолските политици реагират по различен начин спрямо изявленията на Фон дер Лайен - в зависимост от това дали са част от правителството или от опозицията. \"Това е шанс за споразумение\", смята заместник-министърът на външните работи Шимон Шинковски. Според него, Европейската комисия и другите европейски институции трябва да възвърнат репутацията си в полското общество.\" Политикът от опозиционната партия “Гражданска платформа” Богдан Борусевич вижда ситуацията по различен начин: \"Изявленията на г-жа Фон дер Лайен ме безпокоят. Подозирам, че става въпрос за сделка“. Въпреки това политикът подчертава, че най-правилно би било отношението към всички страни в ЕС да бъде еднакво.        Нуждаем се от нов инструмент Твърдият дипломатически курс на ЕК до този момент се оказа неуспешен. Единствено Европейският съд успя веднъж да убеди Полша да се откаже от своите намерения. През 2017 г. Съдът на Европейския съюз спря закон на полското правителство, който въвеждаше нова възрастова граница за съдиите. Тогава мнозина смятаха, че по този начин правителството иска да се отърве от неудобните критици на системата. След намесата на Съда на ЕС Варшава позволи на съкратените съдии да се върнат на работа. Според Милан Нич, достигнати са били границите на механизма на процедурата за нарушение, поради което сега \"се нуждаем от нов инструмент\".\r\nПроблемите между ЕС и страни като Полша са много по-дълбоки. В Европа има пукнатини - между Севера и Юга поради икономически причини, а между Изтока и Запада - по скоро на емоционална основа. \"В източноевропейските страни мнозина смятат, че не са напълно приети от останалите членки на ЕС“, посочва Милан Нич. Според него, това чувство е налице още от 2004 година. Тогава ЕС прие 10 нови държави-членки в общността си, сред които Полша и Унгария.\r\n\"В Германия все по-често се чува мнението, че разширяването на съюза става твърде бързо и новите страни-членки са доста по-различни от останалата част на Европа.\" Към това се прибави и миграционната криза от 2015 г. \"В Европа настъпи разделение, което отрови политическите дебати\", смята Нич, а стереотипите и негативните образи изпълниха пространството след 2015 година. Системата за наблюдение над върховенството на закона във всички държави от ЕС цели обаче именно да се избегне \"впечатлението, че една част от Европа е фундаментално критична към другата\".\r\nСпоред зам.-министъра на външните работи Шимон Шинковски, изборът на Фон дер Лайен е шанс.      Отплата към Полша? Новият подход на Урсула фон дер Лайен внесе свеж въздух в Брюксел. Но в контекста на избора й за председател на Комисията твърденията й будят подозрение. В крайна сметка бившата германска министърка на отбраната бе избрана само с девет гласа повече в парламента. Решаващ се оказа вотът на полската дясна партия “Право и справедливост” (ПиС) . Дали Фон дер Лайен иска да им се отблагодари, като налага по-мек тон спрямо Варшава?\r\n\"Настоящата политическа ситуация е благоприятна за Полша\", заяви полският зам. външен министър Шинковски след изборите. Практически Фон дер Лайен бе избрана директно с гласовете на ПиС. Милан Нич, от друга страна, не вярва, че Фон дер Лайен ще следва угодна за Полша политика. Поради крехката си победа тя ще бъде под натиск от страна на социалистите и либералите в парламента. Порад липсата на мнозинство от основните партии тя ще трябва да работи заедно с останалите групи. \"Пародоксалното е, че именно заради гласовете от Полша, тя ще продължи да настоява за спазване на върховенството на закона.\", завършва Милан Нич.   ", "date": "2019.07.22", "title": "Почна ли Фон дер Лайен да се отплаща с недопустими компромиси?"}
{"url": "https://www.actualno.com/asia/nad-30-dushi-zaginaha-ot-udari-na-mylnii-v-indija-news_770473.html", "text": "      Най-малко 32-а души са загинали в неделя в северноиндийския щат Утар-Прадеш заради удари на мълнии, предизвикани от мощни мусонни дъждове с гръмотевични бури, съобщава в понеделник местният телевизионен канал NDTV, цитиран от БГНЕС, като уточнява, че светкавиците са причинили наранявания на още 13 души.      Според информацията на медията, най-много жертви са регистрирани в района на градовете Канпур и Фатехпур – по пет човека. Правителството на щата е обявило, че ще отдели помощи за семействата на загиналите и пострадалите.    ", "date": "2019.07.22", "title": "Над 30 души загинаха от удари на мълнии в Индия"}
{"url": "https://www.actualno.com/politics/rumjana-bychvarova-v-evropa-mnogo-se-ceni-kogato-edno-upravlenie-se-zadyrja-tolkova-mnogo-news_770469.html", "text": "      \"Предизвикателството е изключително голямо. Вече от около месец съм в Израел. Реално работя с Израел от 2010 година. За България отношенията с Израел са много важни и аз мисля, че мога да бъда полезна.\" Това каза в интервю за bTV българският посланик в Израел Румяна Бъчварова.      \"С премиера Бойко Борисов оставаме близки, толкова време сме работили заедно. Няма за какво да давам съвети на премиера освен в качеството си на посланик. Не съм се откъснала от ставащото в България. За хакерската атака мога да кажа, че Агенцията за електронно управление трябва да започне да действа ефективно. Трябва да започне да работи Държавния облак, за да могат да се въведат всички мерки за . Правителството трябва да продължи да работи. В Европа много се цени, когато едно управление се задържа толкова много в дадена държава. Това показва една стабилност. Не искам да влизам в политически разговор, защото сега имам друга функция и не е редно. Има много добри перспективи за развитието на страната ни и ще работя точно за това. Не искам да коментирам ставащото в ГЕРБ. Това може да стане, когато един ден се върна от Израел. Сега не искам да правя политически коментари\", категорична беше Бъчварова.   \"Нямам впечатления, че е дал някакви отражения за България. В Израел продължава да се рекламира България. Процесът за атентата в Сарофово тече. Той е труден, защото говорим за терористични атака срещу туристи на чужда територия. Последните години съм полагала много усилия за развитието на отношенията ни с Израел и прецених, че мога да бъда полезна. Никога не съм била \"сив кардинал\" в управлението. Като началник на кабинета трябва да знаеш кои граници не можеш да пресечеш. Винаги съм си вършила съвестно работата\", завърши Румяна Бъчварова. ", "date": "2019.07.22", "title": "Румяна Бъчварова: В Европа много се цени, когато едно управление се задържа толкова много "}
{"url": "https://www.actualno.com/society/kristijan-bojkov-ne-sym-atakuval-sistemata-na-nap-news_770465.html", "text": "      \"Има за какво да съм притеснен, защото цяла България се е обърнала срещу мен. За самия случай не се чувствам притеснен. Доста неверни неща се изписаха и изговориха последните дни. Аз не съм атакувал системата на НАП.\" Това каза в интервю за bTV обвиненият за хакерската атака срещу Кристиян Бойков.      \"Бях на работа и пуших на терасата, когато колегите ми казаха, че трябва да вляза, защото от ГДБОП са в офиса. Белезниците щракнаха веднага на ръцете ми. Обясниха ми, че акцията е заради изтичането на данните в НАП. Аз получих нервен срив в началото. Акцията продължи около 7 часа. От ГДБОП ме питаха кое е работното ми място и това беше единственото съдействие, което потърсиха от мен. Аз се успокоих едва след втория-третия час. Нещата не са толкова елементарни и то при такова разследване\", сподели още Бойков.   По думите му това е , в която работи (TAD Group), а не срещу него.\r\nБойков не отговори конкретно на въпроса дали е бил заплашван, докато е бил ареста: \"Не мога да коментирам разследването и да изнасям данни от него, защото дори и да бъда оневинен, после може да ме глобят за изнасяне на информация. Не мога да коментирам какви данни са изтекли от НАП и дали те имат отношение към националната сигурност. Не се занимавам с политика. При разпитите ми имаше леки заплахи и неудобни въпроси. Аз реагирах спокойно, защото вече бях осмислил какво се случва. Опитваха се да ме убедят, че съм извършил всичко, но аз нямаше как да направя това, При делото ще се разбере какво точно са ме питали. Странно е, че за един 20-годишен младеж идват 15 мъже, които са два пъти колкото мен.\"  Младежът допълни, че не зная каква е уязвимостта на системата НАП: \"Не бих се определил и като вълшебник. Не мога да преценя какви са възможностите ми към момента. Определям се като 20-годишен ученик. В свободното си време играя игри, чета за работата си, посещавам курсове. Това за \"белите\" и \"черните\" хакери също не е реално, защото си има определени термини в тази област. Страхувам се, защото нещата, които ми се случват в момента, ми се случват за пръв път. Естествено, че се притеснявам, че мога да бъда осъден за нещо, което не съм извършил. Все още не мога да преосмисля какво точно се случва. Родителите ми реагираха без паника. Майка ми каза, че ме подкрепя. Приятелката ми също ме подкрепя. Имам съвсем нормален стандарт за 20-годишен ИТ специалист. Не съм богат. Получавам средностатистическа заплата за този сектор. Издразних се, че се написаха много неща за личния ми живот без никой да ме пита.\"\r\nТой отрече информацията, че живее в една сграда с и уточни, че работи там. Бойков заяви, че сега не работи от офиса, тъй като е причакван от медиите.   \"Със сигурност бих продължил да работя в тази сфера, но не бих преминал в редиците на държавната администрация\", допълни още Кристиян Бойков.     ", "date": "2019.07.22", "title": "Кристиян Бойков: Не съм атакувал системата на НАП"}
{"url": "https://www.actualno.com/viewpoint/po-pytishtata-na-evropata-i-nazad-news_770404.html", "text": "      Хиляди автомобили на метални стада мигрират по пътищата на Европа. Лято е и огромна част от \"европейците\" се завръщат по родните си места.      По европейските магистрали дефилират представители на всички марки и модификации возила, придвижващи се като на конвейер. Номерата на колите са немски, английски, датски, австрийски и прочие, но антропологията, облеклото и маниерите на пътуващите в тях издават типично ориенталски произход. Мъжкарски мустаци, мелахолични бурки, натъпкани с найлонови торбички багажници и тук-там дръзко подаващи се през прозорците немирни хлапета и боси крака впечатляват със своята непринуденост.\r\nПреминаването през границите и толпунктовете става безпрепятствено, спокойно и културно -  както повеляват европейските пътни традиции и правила. Но това продължава само до унгарско-сръбската граница. Там стандартът рязко дръпва назад и балканският манталитет красноречиво налага присъствието си.\r\nУнгарската граница ни посреща с ограден от бодлива тел лагер за мигранти - празен към момента, и \"украса\" от купчини боклук, обрамчили пътя няколко километра преди граничния контролно-пропускателен пункт. От него до хоризонта се разлива застинал конгломерат от разнокалибрени МПС, между които се провират уморени и изнервени хора. От време на време някой нервак-шофьор маневрира рисковано в пролуките на едвам-едвам пъплещите колони, в опит да се дореди пръв до заветното КПП. В пожълтялите, но окосени тревни площи младежи, майки с деца и цели фамилии са се опънали като за пикник, понеже е очевидно, че задръстването ще трае с часове. Особено интересно е в лентата за автобуси. Там обработката на пътнически документи се точи мудно и лежерно като турско маане. За близо четири часа през двете гишета – унгарското и сръбското, преминават не повече от десет обществени транспортно единици, което прави по има-няма два автобуса на час.  Не по-различно е на сръбско-българската граница. Добрали се почти до родината, след 30-часов автобусен преход, отново попадаме в капана на гигантското задръстване. В късния следобед \"Калотина\" ни посреща с ново море от коли, но още по-плътно приклещени една в друга. А наоколо - още по-занемарено и неприветливо. Омаломощени, изтощени от дългия път и неизбежното сравнение с граничните порядки в другата Европа, примирено броим часовете. Мълчаливо, тихо и чинно - защото са непредвидими настроенията на униформените властелини на граничната бариера…\r\nПрекосяваме родната граница по тъмно. И точно когато си отдъхваме, че сме приключили с неприятното приключение, се оказва, че сме избързали с патриотичния възторг. Защото възловата артерия, свързваща ГКПП \"Калотина\" със София, е в ремонт. Съответно преминаването на целия граничен трафик става по тесен, застлан с паваж пътен участък, приличащ повече на зле поддържан междуселски път. Клатушкаме се по него в продължение на много километри в забавен каданс - като в подстъпите на автомобилната ера.\r\nДа, лъха на нещо пещерно и примитивно от цялото това балканско-провинциално пригранично лашкане…    И се пита в задачата: защо точно сега, насред най-ваканционното време, при предвидимо набъбващ в пъти трафик, родната пътната агенция ремонтира основния граничен път? Пита се още: посрещайки ни по този начин, държавата ни наистина ли желае да върне българите от чужбина? Или това са просто пиарски лакардии. И за кого е предназначено цялото това словоблудство и лицемерие…   И ако може някой да обясни: щом границата е лицето на една държава, какво всъщност показваме на чужденците ние? И като как с подобен граничен, пътен и управленски маниер ще привличаме цивилизовани и платежоспособни туристи?\r\nИ прочее, като шетат нашите височайши властимащи по Европата и света, как веднъж не прихванаха някой нормален, общоприет, доказал рационалността си модел?\r\nПоне да биха се поучили от туристическите обноски на Ориента…\r\nНо не би!   Автор:   ", "date": "2019.07.22", "title": "По пътищата на Европата и назад"}
{"url": "https://www.actualno.com/politics/elena-joncheva-skandalite-pri-tova-pravitelstvo-ne-spirat-news_770478.html", "text": "      \"Скандалите при това правителство не спират. Има достатъчно доказателства в прокуратурата - за къщата в Барселона, за Ларгото, за Ало, Банов съм, за АПИ. Досега не сме получили никакви резултати, въпреки че сме подали изключително много доказателства, за които са работили много юристи. Преди дни от АПИ се подиграха не само с БСП, но и с българските избиратели. От и не дават да се направи европейска проверка на пътищата ни. Правителството също ги защитава, защото всички са наясно, че при една проверка ще излязат страшни неща. Думите на Борисов, че ще подкрепи Кьовеши за европейски прокурор са поредното лицемерие.\" Това каза евродепутатът Елена Йончева в интервю за bTV.      По думите ѝ \"орязването на субсидиите е удар по демокрацията. Това е удар срещу опозицията и опит на ГЕРБ да се задържи на власт. ГЕРБ контролира всичко, включително и бизнеса. Коя е тази фирма, която ще подкрепи опозицията, като знае, че ще бъде ликвидирана от управляващите? Българите не вярват на политическата система и на българската, и на европейската. Това е така, защото ЕНП дълги години прикриваше престъпленията на управляващите у нас.\"   Тя допълни, че е гласувала \"Тя не беше от водещите канидати за председател на ЕК и никой не беше започнат с нейната платформа. Тя направи много силно изказване в Европарламента, но с него се опита да се хареса на всички. За съжаление сделката надделя. В групата ни в ЕП имаме прекрасни работни отношения и нямам проблеми със Сергей Станишев. В БСП сме демократично настроени и всеки има право да изкаже своето мнение. Можеше да се избегнат проблемите при съставянето на листата, но за това попитайте ръководството на партията. Бойко Борисов е подкрепил Сергей Станишев, защото всички други са го направили в Европейския съвет. Това не го прави държавник. Ние не спечелихме нищо от преговорите в Европейския съвет. Нашето правителство се луташе до последно. България не е в Шенген и Еврозоната заради корупцията, непрекъснатите скандали, проблемите с обществените поръчки. Цял ден мога да говоря за тези неща. Последният скандал е с хакерската атака. CNN обяви вчера, че Това е безпрецедентен случай.\"   ", "date": "2019.07.22", "title": "Елена Йончева: Скандалите при това правителство не спират"}
{"url": "https://www.actualno.com/sofia/eto-v-koi-chasti-na-stolicata-predstoi-spirane-na-vodata-news_770476.html", "text": "      „Софийска вода” временно ще прекъсне водоснабдяването в някои части на столицата на 23 и 24 юли. Това съобщиха от пресцентъра на дружеството.      На 23 и 24 юли 2019 г. във връзка с монтаж на измервателно устройство след ПСПВ Мала Църква и ремонт на спирателен кран се налага спиране на водоподаването на клиентите на „Софийска вода”, живеещи в района на. с. Плана – от 14.00 часа на 23 юли 2019 г. до 02.00 часа на 24 юли 2019 г.; с. Железница - от 14.00 часа на 23 юли 2019 г. до 02.00 часа на 24 юли 2019 г.; с. Бистрица - от 13.30 часа на 23 юли 2019 г. до 01.30 часа на 24 юли 2019 г.; с. Панчарево (висока зона) и с. Кокаляне (висока зона) - от 14.30 часа на 23 юли 2019 г. до 02.30 часа на 24 юли 2019 г.; в.з. „Косанин дол“ - от 14.30 часа на 23 юли 2019 г. до 02.30 часа на 24 юли 2019 г.; в.з. „Ловджийска чешма“ – от 14.30 часа на 23 юли 2019 г. до 02.30 часа на 24 юли 2019 г.; в.з. „Бункера“ – горна част – от 14.30 часа на 23 юли 2019 г. до 02.30 часа на 24 юли 2019 г.; в.з. „Градище“ – от 14.30 часа на 23 юли 2019 г. до 02.30 часа на 24 юли 2019 г.; кв. „Симеоново“, в.з. „Симеоново – Драгалевци“, кв. „Драгалевци“ - от 14.00 на 23 юли 2019 г. до 02.00 часа на 24 юли 2019 г.; в.з. „Малинова долина“ – от 14.30 часа на 23 юли 2019 г. до 02.00 часа на 24 юли 2019 г.; кв. „Киноцентъра“ - от 15.00 часа на 23 юли 2019 г. до 03.00 часа на 24 юли 2019 г.; c. Владая - района заключен между ЖП линия „София-Перник“, ул. „Лесковец“, ул. „Войнишко въстание“ , ул. „Любомир Миланов“, ул. „Акад. П. Стайнов“, ул. „Равнище“ и в.з. „Приплат“ - от 14.00 часа на 23 юли 2019 г. до 02.00часа на 24 юли 2019 г.; кв. „Бояна“- от 16.30 часа на 23 юли 2019 г. до 04.30 часа на 24 юли 2019 г.; в.з „Беловодски път“- от 17.00 часа на 23 юли 2019 г. до 05.00 часа на 24 юли 2019 г.; в.з. „Килиите“ - от 17.30 часа на 23 юли 2019 г. до 05.30 часа на 24 юли 2019 г.; в.з. „Мала кория“- от 17.30 часа на 23 юли 2019 г. до 05.30 часа на 24 юли 2019 г.; кв. „Княжево“, района заключен между ул. “Панорамен път”, ул. „Проф. Державин”, бул. „Цар Борис III”, ул. „Ген. Михаил Кутузов”, ул. „Карамфил”, ул. „Бойна слава”, ул. „Клек”, ул. „Сребриста липа” и ул. „Бял равнец”- от 17.30 часа на 23 юли 2019 г. до 05.30 часа на 24 юли 2019 г.; кв. „Княжево“, района заключен между бул. „Цар Борис” III и ул. „Княжевска”, жп линията „София - Перник“ и ул. „Владайско въстание”- от 17.30 часа на 23 юли 2019 г. до 05.30 часа на 24 юли 2019 г.; кв. „Горна баня“ и в.з. „Горна баня“ – от 17.30 часа на 23 юли 2019 г. до 05.30 часа на 24 юли 2019 г. При продължителност на спирането над дванадесет часа, ще бъде осигурено алтернативно водоснабдяване с водоноски на адреси. с. Бистрица - на площада от 01.30 часа на 24 юли 2019 г.; кв. „Симеоново“ – на площада от 02.00 часа на 24 юли 2019 г.; кв. „Драгалевци“ - на площада от 02.00 часа на 24 юли 2019 г.   кв. „Княжево“ - ул. “Войводина могила” и ул. „Стойчасао Бачасаийски“ от 05.30 часа на 24 юли 2019 г.; кв. „Горна баня“ на площада до хотел „Горна баня“ от 05.30 часа на 24 юли 2019 г.\r\nНа 23 юли 2019 г. във връзка с изпълнение на инвестиционен проект за подмяна на уличасаен водопровод на ул. „Феликс Каниц“ в кв. „Крива река“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на. ул. “Феликс Каниц“ от ул. „Богдановец“ до ул. „Яков Крайков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес. ул. „Яков Крайков“ ъгъла с ул. „Феликс Каниц“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.  На 23 юли 2019 г. във връзка с подмяна на сградно водопроводно отклонение на бул. „Никола Петков“ в местност Гърдова глава се налага спиране на водоподаването от 09.00 до 21.00 часааса на клиентите на „Софийска вода”, живеещи в района на. ул. „Карамфил“ от ул. „Ген. Михаил Кутузов“ до ул. „Маринковица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес. ул. „Карамфил“ ъгъла с ул. „Ген. Михаил Кутузов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http.//www.sofiyskavoda.bg/water_stops.aspx.     ", "date": "2019.07.22", "title": "Ето в кои части на столицата предстои спиране на водата"}
{"url": "https://www.actualno.com/crime/zadyrjaha-shofior-s-nad-3-promila-alkohol-news_770481.html", "text": "      21-годишен мъж е задържан за шофиране с 3.07 промила алкохол. Това съобщиха от полицията във Видин.      На 20 юли около 00.40 часа в град Видин на ул. “Широка“ полицейски служители засекли мъжа да управлява лек автомобил след употреба на алкохол. Младият мъж бил задържан с полицейска мярка за срок до 24 часа. По случая е образувано досъдебно производство.    ", "date": "2019.07.22", "title": "Задържаха шофьор с над 3 промила алкохол"}
{"url": "https://www.actualno.com/crime/pijan-anglijski-turist-se-udavi-v-burgas-skochil-ot-mostika-news_770483.html", "text": "      63-годишен английски турист се е удавил в района на мостика в Морската градина, съобщиха от ОДМВР - Бургас.      Сигналът е подаден на 19 юли т.г. около 17.39 часа в Първо Районно управление - Бургас. Съобщено е за инцидент в района на Мостика в Морската градина, при който 63-годишен английски турист, след употреба на алкохол, скочил от плочата, намираща се до моста, с цел да плува до брега, но се удавил в морето.   Тялото на мъжа е извадено от водата и откарано за аутопсия. Работата по случая продължава от Първо Районно управление – Бургас. ", "date": "2019.07.22", "title": "Пиян английски турист се удави в Бургас, скочил от мостика"}
{"url": "https://www.actualno.com/curious/eltyn-djon-shte-specheli-nad-10-mln-dolara-ot-muzikata-na-car-lyv-news_770479.html", "text": "      Сър Елтън Джон може да спечели повече от 10 милиона долара за авторството на музиката към новия „Цар Лъв“, съобщава „Поан“, цитирани от БГНЕС.      Предричат голям успех на римейка на филма, а това означава, че британският музикант може да спечели до 13 милиона долара от авторски права, продажби на билети и албуми.   В Китай „Цар Лъв“ стартира на 12 юли и вече събра в боксофиса над 50 милиона долара.\r\nПрез 1994 г. Елтън Джон написа за анимационния филм прочутите си песни „Сircle of Life“, „I Just Can’t Wait To Be King“, „Can You Feel the Love Tonight“, „Never Too Late“ и други.  За песента „Can You Feel the Love Tonight“ той получи „Оскар“ за филмова музика през 1995 г.  и РИА „Новости“ ", "date": "2019.07.22", "title": "Елтън Джон ще спечели над 10 млн. долара от музиката на „Цар Лъв“ "}
{"url": "https://www.actualno.com/healthy/roditeli-na-bolno-dete-sybirat-pari-za-aparatura-za-bolnica-news_770491.html", "text": "      Родители на болно от рядко заболяване дете събират пари, не за лечение, а за за болница „Свети Георги” в Пловдив.      Елисавета е на годинка. Малко след като се ражда, родителите ѝ забелязват, че мускулите й се схващат и често е отпаднала.   „В началото тя бе диагностицирана с епилепсия, защото пристъпите ѝ приличаха на епилептични”, разказва София Кацарова, майка на детето пред bTV.\r\nВъпреки диагнозата и лекарствата състоянието на бебето не се подобрява. Не спират и пристъпите. Преминават още редица изследвания. Родителите разбират, че всъщност става въпрос за мутация на ген и за много рядко заболяване – алетернираща хемиплегия в детството. Да се уточни заболяването е възможно само с видео-ЕЕГ апаратура. Такава обаче не навсякъде има. Това забавило с месеци диагнозата на Елисавета, през които лекуват детето погрешно.  „Най-често на хората им се налага да пътуват до Турция, за да ползват такава апаратура, тъй като в България има единствено в София”, твърди майката на бебето.\r\nВ болница „Свети Иван Рилски” в София има два апарата. Доктор Петя Димова работи с видео-ЕЕГ вече 10 години. Признава обаче, че в практиката не се използва често.\r\n„В XXI век живеем. Няма как тази техника, която е въведена преди 30-40 години и вече е със супер модерни компютри и манипулации, за да намалят труда на специалиста, да отсъства от ежедневната практика”, коментира д-р Димова.       Техниката е нужна, защото прави най-точна диагностика. Състоянието на пациента се наблюдава с постоянен 24-часов видеозапис на поведението му.\r\nОбикновеното ЕЕГ изследване продължава около 20 минути в период от 3 до 7 дни.  Понякога може да се стигне и до седмици. Семейството на Елисавета започва кампания за закупуване на апаратура за болницата „Свети Георги” в Пловдив, където следят състоянието на дъщеря им. Необходими са около 20 хиляди лева.\r\n„Целта е да се възползват заболявания, за които е необходимо да се извърши такова изследване”, казва Антон Кацаров, баща на малката Елисавета.\r\nОсвен липсата на апаратура друг проблем с изследванията на рядкото заболяване е, че здравната каса не ги финансира достатъчно.\r\nОт здравната каса ни изпратиха писмен отговор, в който завяват, че се плаща за цялостното лечение. Сумата е еднаква, без значение с каква апаратура се прави. Не се полагат повече пари, ако пациентът се изследва 7 дни, а не само 20 минути. За деца е 720 лева.      „В Европа средната стойност е 1200 евро на 24 часа”, уточни д-р Димова. Лечение за Елисавета няма. Състоянието ѝ може само да се поддържа. Остава надеждата за апаратура. Не само за тяхното дете, а и за други семейства с този проблем. ", "date": "2019.07.22", "title": "Родители на болно дете събират пари за апаратура за болница"}
{"url": "https://www.actualno.com/society/novini-ili-novini-kartinata-na-pechata-za-22-uli-news_770385.html", "text": "               \"Сега\" цитира ген. Атанас Атанасов от \"Демократична България\", който твърди, че източването на данни от НАП идва от среди, близки до властта. Конспиративна теза, която вече отива към това да се хакнем сами, но пък от друга страна може би е логична, имайки предвид веселото поведение на премиера след случая. Според Атанасов цялата отговорност за случая е на финансовия министър Горанов.    24 часа разказват надълго и на широко, с много снимки, за това как премиерът Борисов е кръстил двете си внучета в църквата. И цитират казаното от него, а именно: че вече са станали християнчета. Да са живи и здрави момчетата, както и дядо им, но дано не прихванат много от него, само че на нас отдавна ни е омръзнало от пространни очерци за хората от власт по медиите.      Започва обновяването на най-малката пешеходна улица в София - \"Малко Търново\", пише \"Монитор\". От Столична община са съобщили, че ремонтите ще продължат до 15-ти септември. Два месеца за най-малката улица изглежда долу-горе в същата пропорция като близо годишния ремонт на \"Графа\". Концесионери лъжат за цените на чадърите по плажа, разказва \"Труд\" и цитира хора, ужилени в Китен от принципа \"Ден година храни\" - единственият, който работи по Черноморието. Нарушеният са от всякакъв характер и вместо да ги изброяваме ви пожелаваме приятно пътуване към Гърция.    ", "date": "2019.07.22", "title": "Новини или Novini – картината на печата за 22 юли"}
{"url": "https://www.actualno.com/sofia/v-kv-gorna-banja-se-nalaga-spirane-na-vodopodavaneto-news_770268.html", "text": "      „Софийска вода” временно ще прекъсне водоснабдяването в някои части на столицата на 22 юли 2019 г. (понеделник), съобщиха от пресцентъра на дружеството.      Във връзка с превключване на уличен водопровод на ул. 646 в кв. „Горна баня“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- по ул. „Дон“, от ул. 646 до ул. „Лозище“;\r\n- по ул. 646, от ул. „Дон“ до ул. „Орхидея“, и част от местност „Подлозище“.  При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дон“, ъгъла с ул. 755.   Във връзка с изпълнение на инвестиционен проект за подмяна на уличен водопровод на ул. „Света Мария Магдалена“, вилна зона „Симеоново - север“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- ул. „Света Мария Магдалена“, ул. 82, ул. 83, ул. 85, ул. „Шумако“;    - по ул. 82, от №7 до ул. „Света Мария Магдалена“;\r\n- по ул. 83, от №1 до №4А.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света Мария Магдалена“, ъгъла с ул. 82.   След възстановяване на водоснабдяването е възможно временно повишаване мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.   Във връзка с превключване на уличен водопровод на ул. „Къпинка“ в кв. „Драгалевци“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\n- по ул. „Къпинка“, от №20 до ул. „Акад. Петър Динеков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Къпинка“ №20.   Във връзка с подмяна на сградно водопроводно отклонение на ул. „Васил Левски“ в с. Панчарево се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\n- по ул. „Васил Левски“, от ул. „Елин Пелин“ до ул. „Ленището“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“№12.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез виртуалния информационен център на дружеството. ", "date": "2019.07.22", "title": "В кв. \"Горна баня\" се налага спиране на водоподаването"}
{"url": "https://www.actualno.com/europe/zelenski-pecheli-i-parlamenta-v-ukrajna-kakvo-predstoi-news_770402.html", "text": "      Победата на партията на новия президент на Украйна Владимир Зеленски в предсрочните парламентарни избори в Украйна все още не води до яснота кой ще е новият премиер на страната.        Дмитрий Разумков, лидер на \"Слуга на народа\" (бел. ред. - ), заяви, че засега не може да съобщи името на бъдещия премиер, предаде БГНЕС.   \"Министърът на вътрешните работи се предлага от премиера. Премиерът ще бъде избран от коалиция. Коалицията ще бъде сформирана след сформирането на новата Върховна рада. Смятам, че малко трябва да се почака. Засега не мога да кажа, кой ще бъде премиер\", каза Разумков на брифинг в изборния щаб на партията.\r\nПо-рано Зеленски е казвал, че премиерът трябва да бъде нов човек с икономическо образование.  Според неокончателните резултати в новия украински парламент (Върховната рада) влизат пет партии. Води \"Слуга на народа\" на Зеленски с 43,9%, следва я \"Опозиционна платформа - За живот\" с 11,5%. На трето място е партията \"Европейска солидарност\" на бившия президент Петро Порошенко, която събира 8,9%.\r\nЗеленски заяви, че основни приоритети при новото правителство ще бъдат слагане край на войната в източните райони на страната и борбата с корупцията. Той също така каза, че сега, след вота, ще назначи нов главен прокурор. \"Ще се занимаем с този процес, ще се появи правителство, ще се появи и нов главен прокурор\", каза Зеленски в отговор на въпроси. От \"Слуга на народа\" подкрепят и отмяна на депутатския имунитет.   \"Убеден съм, че този парламент ще гласува за промяна на конституцията, защото старата плоча, че ще снемем депутатския имунитет не днес, а за следващите депутати, вече няма да мине. Партията \"Слуга на народа\" в пълния си състав ще гласува за това, уверен съм, че ще се намерят и други депутати, които ще гласуват за това\", коментира Разумков.    След огласяването на предварителните резултати Юрий Бойко, лидерът на втората в надпреварата партия \"Опозиционна платформа – За живот\", заяви, че Украйна ще се промени и ще се върне на пътя към мира.\r\nБившият президент Петро Порошенко пък заяви, че неговата партия \"Европейска солидарност\" е готова да обедини силите си в новия парламент с всички политически сили, които поддържат европейския курс на страната. \"Готови сме както за стратегическо, така и за ситуационно сътрудничество с всички, които поддържат курса към пълноправно членство в Европейския съюз и НАТО\", заяви Порошенко в щаба на партията си. При това той подчерта, че смята за \"идейно близка\" партията на Святослав Вакарчук \"Глас\". Припомняме, че Вакарчук е рок музикант. ", "date": "2019.07.22", "title": "Зеленски печели и парламента в Украйна - какво предстои?"}
{"url": "https://www.actualno.com/gabrovo/22-uli-den-na-dve-znakovi-godishnini-za-bylgarskata-istorija-i-prosveta-news_770432.html", "text": "      С Ден на отворените врати днес Националният музей на образованието в Габрово отбелязва 230 години от рождението на Васил Априлов.      В днешния ден на Априлов Националният музей на образованието предлага на посетителите разходка с екскурзовод за запознаване с експозицията \"Благодетелят\", която разказва за приноса на Васил Априлов за създаване на Габровското училище и развитието на новобългарската просвета, предаде БГНЕС.   По случай 230 години от рождението му ще бъде открита изложбата \"Реплики\" с плетени картини и гоблени на габровката  Надежда Лазарова. В музея са изложени редки и ценни книги от личната библиотека на Априлов - 265 книги, от които можем да съдим за разнообразните интереси на габровския просветител, добави БНР.\r\nСъщо днес, 22 юли, Държавен вестник празнува 140 години. По този повод ще бъде открита изложбата \"Страници от историята на България в Държавен вестник 1879 - 2019\" - от 11:00 часа в Столична библиотека  Държавен вестник излиза за първи път в София на 28 юли 1879 година, първоначално веднъж седмично, а от 1891 година – всеки присъствен ден. През първите 12 години е държавно-информационно издание, като помества официални съобщения, новини и телеграми от чужбина. По-късно започват да се обнародват влезлите в сила нормативни актове – закони, укази, постановления и др., официални документи – конвенции, договори и др., а в неофициалната му част – публикации на различни съдебни институции и др.\r\nЧаст от годишнините на Държавен вестник (1879-1945) в СБ са дарение от Народното събрание през 1946 след призива да се попълни фонда на СБ, изгорял при пожара 1944. Друга част е от служебните библиотеки в Столичната община, като някои от броевете са с надпис за софийския градоначалник. ", "date": "2019.07.22", "title": "22 юли - ден на две знакови годишнини за българската история и просвета"}
{"url": "https://www.actualno.com/literature/otkys-ot-ljatnata-kyshta-djeni-hejl-news_768663.html", "text": "      Летният сезон беше в разгара си и магазините бяха пълни с хора. В момента в града се провеждаше състезание по сърф и развълнувани туристи изпълваха улицата с веселата си глъчка.      -\tИзвинете, господине – разнесе се висок мъжки глас някъде пред нея и мигновено привлече вниманието й като магнит. – Ще направите ли изявление? – Някакъв мъж с айпод и чанта през рамо, навярно репортер, вървеше забързано през тълпата.   Няколко секунди Кали наблюдаваше случващото се и се чудеше какво ли е намислил мъжът. Никога досега не беше виждала такова вълнение в това малко градче. Любопитна да узнае какво се случва, тя забърза напред. Едва изминала няколко крачки, настигна мъжа и разбра, че той гони някого. Последва го сред малката тълпа, която се бе насъбрала край магазините, като в същото време продължи да търси подходящо място за обяд. Кали видя мъжа, когото репортерът преследваше, и го разпозна в мига, в който той тръгна право към нея.\r\n-\tО, ето те и теб! – каза той и я хвана под ръка.  -\tКакво? Аз...\r\nПреди да разбере какво се случва, Люк Съливан, наследникът на богатото семейство Съливан, я поведе със себе си. Беше чела за него в местния вестник. Семейството му се занимаваше със строително предприемачество и беше забогатяло от сделки по крайбрежието на бариерните острови, а след това бизнесът му се бе разраснал из цялата страна. Люк се беше върнал в Аутър Банкс, за да работи по последния проект на фирмата „Блу Уотър Сейлинг“ – една от големите компании, предлагащи водни спортове, – и бе довел със себе си много репортери. „Блу Уотър Сейлинг“ се развиваше добре и се радваше на голяма популярност – точно като яхтената компания във Флорида, която семейството притежаваше. Носеха се слухове, че баща му скоро ще се пенсионира, а Люк, който беше единственият му син, щеше да поеме управлението на тази златна мина. Според статиите, които Кали бе прочела, неговата дъщеря – Джулиет Съливан, имаше съвсем други интереси.       Люк стискаше нежно ръката й и я водеше напред, а циферблатът на ролекса му отразяваше слънцето и я заслепяваше, въпреки че носеше слънчеви очила. Репортерът ги следваше бързо.\r\n-\tСъжалявам – обърна се през рамо Люк. – Имам... уговорка за обяд. Не мога да говоря с вас сега.\r\nРепортерът продължаваше да върви зад тях, но забави крачка. Те обаче не намалиха темпото. Люк гледаше напред, на лицето му беше изписана решителност, докато я водеше надолу по тротоара. Кали забеляза погледите на хората. Накрая той влезе в някакъв магазин. Вратата се затвори зад тях и те се озоваха във входа на малка плажна галерия.\r\nЛюк пусна ръката й, без да сваля поглед от вратата. Кали погледна продавачката. Жената изглеждаше не по-малко изненадана от появата им.\r\nКогато се увери, че никой не ги преследва, той се обърна към Кали.      -\tСъжалявам – каза й и отново хвърли поглед към вратата, преди да насочи цялото си внимание към нея.\r\nТя беше виждала лицето му на снимки в списания, които рекламираха района пред туристите. Но той не живееше като тези туристи. Според статиите, той притежаваше вила, която по-скоро приличаше на замък. Домът му струваше два милиона долара и беше разположен на площ, която навярно се равняваше на една трета от територията на цялото градче. Имотът беше на уединено място на брега край морето и разполагаше с два басейна и тенис корт.\r\nТой беше висок и в отлична форма, с пясъчноруса коса, която падаше по челото му и го караше да изглежда по-млад, отколкото бе в действителност. Кали беше прочела, че е едва година по-голям от нея, но излъчваше някаква опитност, заради която изглеждаше много по-зрял и мъдър. Носеше плажни шорти и небрежна тениска, но изработката им издаваше, че са му стрували цяло състояние. Той пристъпи към нея и тя се почувства неудобно. Как ли изглеждаше в момента? Косата й беше пристегната в опашка, ръцете й бяха мръсни от работата в двора. Люк бе безупречно чист и прекрасен. Гледаше я с морскосините си очи.\r\n-\tЛюк Съливан – подаде й ръка той.\r\nКали Уийвър – отвърна тя, все още леко замаяна от случилото се. ", "date": "2019.07.22", "title": "Откъс от \"Лятната къща\", Джени Хейл "}
{"url": "https://www.actualno.com/crime/mvr-ne-vodi-statistika-dali-ima-rodninska-vryzka-pri-ubijstva-news_770446.html", "text": "      МВР не води статистика относно това дали родител е убил детето си и дали съпруг е убил съпругата си, както и обратното. Това става ясно от на вътрешния министър Младен Маринов на въпрос на депутата от \"Воля\" Андон Дончев.      Маринов дава отговора във връзка с питане на Дончев колко деца са били убити от своите родители за последните 10 години, за последните 4 десетилетия, както и на убийствата, извършени в семейството – между съпрузи. Народният представител се интересува и от броя на самоубийствата по тези критерии. Вътрешният министър признава и, че „извършените самоубийства не попадат в категорията на видовете престъпления според Наказателния кодекс”.   Все пак Маринов дава някаква статистика. Оказва се, че от 2000 година насам са убити 47 деца под 14 години. През 2000, 2005 и 2016 г. не е имало убито дете под 14 години. По-стряскащо е, че за последните 40 години са убити цели 654 новородени! Рекордът е през 1994 година – 38  бебета. От 2011 година насам обаче годишно биват убити по едноцифрен брой бебета. ", "date": "2019.07.22", "title": "МВР не води статистика дали има роднинска връзка при убийства"}
{"url": "https://www.actualno.com/society/prognoza-za-vremeto-22-uli-ponedelnik-news_770380.html", "text": "      Днес ще е слънчево, след обяд ще има временни увеличения на облачността, но ще е почти без валежи. Преди обяд в Източна България ще духа до умерен вятър от юг-югоизток, след пладне ще е почти тихо. Максималните температури ще са предимно между 32° и 37°. Атмосферното налягане слабо ще се понижи, но ще е по-високо от средното за месеца. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ).      По Черноморието ще е слънчево и топло. След обяд ще има временни увеличения на облачността, но ще е без валежи. Ще духа слаб южен вятър. Максималните температури ще са между 28° и 31. Вълнението на морето ще е 1 - 2 бала. Температурата на морската вода е 25° - 26°.\r\nНад планините ще е слънчево. След обяд ще има временни увеличения на облачността, но ще е почти без валежи. Ще духа умерен до силен вятър от северната четвърт. Максималната температура на височина 1200 метра ще е около 23°, на 2000 метра - около 17°.\r\nВъв вторник над източната половина от страната, по-късно и в планините и планинските райони на Западна България, ще се развива купеста и купесто-дъждовна облачност. Ще има превалявания, придружени с гръмотевици и временно усилване на вятъра, възможни са и градушки. В западната половина от страната от северозапад, в източната - от север-североизток, ще проникне сравнително хладен въздух. В сряда преобладаващите максимални температури ще са между 25° и 30°. Краткотрайни превалявания, предимно слаби, ще има на повече места в западната половина от страната. В четвъртък ще е почти без валежи. В Западна България вятърът ще отслабне, в Източна ще остане слаб до умерен, от северна четвърт. Ще започне повишение на температурите.   ", "date": "2019.07.22", "title": "Прогноза за времето - 22 юли (понеделник)"}
{"url": "https://www.actualno.com/crime/35-policai-goniha-bylgari-s-helikopter-i-14-patrulki-kraj-adriaticheski-kurort-news_770381.html", "text": "      Двама български граждани бяха задържани вчера за малко край адриатическия курорт Сенигалия след кратко преследване на автомобила им с полицейски вертолет и няколко патрулки.      Както съобщават медиите в близкия областен град Анкона, арестът на нашенците е станал по време на масирана акция на силите за сигурност за контрол на територията. Акцията е продължила почти половин денонощие и в нея са участвали 14 патрулки, 1 вертолет и 35 униформени полицаи, които са проверили общо 225 автомобила и 135 лица.   Що се отнася до екшъна с нашенците, той се развихря в хода на полицейското мероприятие след обаждане по телефона в оперативната централа на квестурата в Сенигалия, пише в. \" Съвестен гражданин информира дежурния в полицията, че в баровската вилна зона Чезанела, където често стават обири, се движи и спира доста подозрително кола с двама души в нея. Веднага патрулките от района и участващият в акцията вертолет се насочват към посочената зона и след минути въпросният автомобил е открит. Междувременно той набира скорост към центъра на града, явно търсейки начин да стигне до близката автомагистрала и да духне в неизвестна посока. Но първо вертолетът, а след това и патрулките преграждат пътя на колата и когато тя спира, полицаите виждат, че е с българска регистрация. Кара я 30-годишен българин с инициали М. И., а компания му прави сънародникът ни А. М., на 21 години.  Бърза проверка в полицейските архиви установява, че двамата са дребни крадци – рецидивисти, като единият е търсен за обири на вили в съседната област Тоскана. Според медиите в Анкона и Сенигалия след няколкочасов разпит в полицията двамата нашенци са пратени далеч от района. ", "date": "2019.07.22", "title": "35 полицаи гониха българи с хеликоптер и 14 патрулки край адриатически курорт"}
{"url": "https://www.actualno.com/society/zakonovo-predlojenie-registracija-na-koli-da-se-pravi-i-v-chastni-punktove-news_770437.html", "text": "      Техническият преглед на автомобила преди първата му регистрация да е в частен пункт, а не в КАТ, предвижда проект на Закон за пътните превозни средства, който е пуснат за обществено обсъждане, предаде в. \" \".      Това всъщност е третият закон, който трябва да раздели Закона за движение на пътищата, но проектът се бави заради разногласия между КАТ и \"Автомобилна администрация\" (бившата ДАИ). Изненадващото е, че досега транспортното министерство искаше само КАТ да се занимава с този контрол, но изглежда това върви към промяна. Запазва се обаче разпоредбата, според която автобуси, камиони и таксита да се контролират и от инспектори от ДАИ.   Първоначалната регистрация на автомобилите, както и издаването на номерата, остават в КАТ, но първоначалният технически преглед ще се извършва в частни пунктове. С това нововъведение се разчита, освен да се намалят опашките  и първоначалните прегледи да бъдат извършвани по - детайлно.\r\nЗа да получат регистрация, автомобилите трябва да имат технически паспорт, който се издава от тези пунктове, данните от него влизат в регистър, който се води от Изпълнителната агенция “Автомобилна администрация”. Информацията, която ще отива в регистъра, е идентификацията на колата, техническата изправност, маркировките по колата и частите ѝ, показанията на километража, данните за ремонти и дори за минали катастрофи. Когато в пункта се установи подправяне, заличаване или друга интервенция в идентификационния номер (VIN) или манипулация на километража, незабавно се уведомява МВР.  Проектът определя и начина за регистрация на тези нови пунктове, както и изискванията към техническите лица, които работят в тях. Заличават се от регистъра лицата, наети в тези пунктове, когато са допуснали издаване на документ при интервенция на идентификационните номера на колата или километража. Заличените от регистъра могат да се върнат в него след 5 години. А при следните случаи се отнема разрешително да се правят технически прегледи с цел първа регистрация - когато разрешението за дейност е издадено на  база на неистински документ, прегледът е извършен от лица, които не са в  регистъра, когато пунктът не отговаря на изискванията и други.\r\nРегистрацията, спирането от движение, възстановяването продължават да се извършват от МВР. Описани са и случаите, които дават право на служебно прекратяване на  регистрацията, включително при повреда на идентификационния номер, но  след решение на съда, както и ако три месеца след изтичането на срока на  периодичния технически преглед автомобилът не е минал нов.   Един месец е срокът, в който този, който е придобил кола, трябва да я регистрира на свое име.    Талонът, или свидетелството за регистрация на автомобила, си остава в две части. Първата е за идентификация на превозното средство и удостоверява правото на разпореждане на собственика с превозното средство. Втората част е пак за идентификация, но се носи в колата.\r\nЗа първи път се регламентира и търговията с части втора употреба. Сделки с употребявани части за коли се извършват само ако едно от лицата е търговец, който трябва да е вписан в регистър. Той се води от кметовете на общините.\r\nВписани са и изисквания към мястото на съхранение, самите части се продават с търговска гаранция. При сделка с тях в дневници се въвежда информация откъде са придобити, идентификационен номер на автомобила, от който са взети, ако има такъв, описание на частта – вид, модел, марка, година на производство, сериен номер. Тези дневници се съхраняват 3 години.   За първи път се определят правила и за автосервизите - за тях се въвеждат регистрационен режим и изисквания, за да влязат в него. Със закона се правят и редица нови регистри. ", "date": "2019.07.22", "title": "Законово предложение: Регистрация на коли да се прави и в частни пунктове"}
{"url": "https://www.actualno.com/burgas/zam-ministyryt-na-mrrb-denica-nikolova-shte-poseti-burgas-news_770269.html", "text": "      Заместник-министърът на регионалното развитие и благоустройството ще посети Бургас на 22 юли 2019 г. Това съобщиха от пресцентъра на Министерство на регионалното развитие и благоустройството (МРРБ). От 11.00 часа в Областна администрация Бургас тя ще участва в стратегическа консултация във връзка с изпълнение на политиката за регионално развитие и програмирането на новата европейска оперативна програма за подкрепа на регионите в периода 2021-2027 г. с представители на общините от Югоизточен район. Инициативата е съвместна с Международната банка за възстановяване и развитие в рамките на подписаното споразумение за консултантски услуги с МРРБ. Участие в срещата ще вземат представители на министерства и държавни агенции, областни управители, кметове на общини, неправителствени организации, представители на бизнеса и др. Целта е те да се запознаят с новия подход за изпълнение на проекти в следващия програмен период, както и да дадат мнение за ефективно структуриране на Регионалните съвети за развитие, които ще бъдат натоварени с нови, по-широки функции.      По-късно, от 13.30 часа, зам.-министър Деница Николова ще инспектира сградата на учебно-производствен комплекс „Младост“ към Професионална гимназия по туризъм „Проф. Д-р Асен Златаров“ и Професионалната гимназия по транспорт. Двете учебни заведения се обновяват по проект „Подобряване качеството на професионалното образование чрез модернизация на образователната инфраструктура в шест професионални гимназии в гр. Бургас“, финансиран от Оперативна програма „Региони в растеж“ 2014-2020 г.    ", "date": "2019.07.22", "title": "Зам.-министърът на МРРБ Деница Николова ще посети Бургас"}
{"url": "https://www.actualno.com/chronicles/otmeneno-e-voennoto-polojenie-v-polsha-news_770271.html", "text": "      Военно положение в Полша е в сила от 13 декември 1981 г. до 22 юли 1983 г.      През този период авторитарното правителство на Полската народна република, ръководено от генерал Войчех Ярузелски, драстично ограничава нормалния живот чрез въвеждане на военно положение, в опит да смаже политическата си опозиция. Хиляди опозиционери са интернирани без съд и присъда и около 100 души са убити. Въпреки че военното положение е отменено през 1983 г., много от задържаните затворници не са освободени до общата амнистия през 1986 г.   Официален повод за въвеждането на военно положение в Полша е влошаването на стопанското състояние на страната, в т.ч. липсата на стоки в магазините, опасността от енергийна криза и т.н.\r\nНай-важният аргумент за въвеждането му, изтъкнат по-късно от Войчех Ярузелски, е предотвратяването на навлизането на войски на Варшавския договор в Полша за действия срещу политическите опоненти на комунистическия режим, подобно на Пражката пролет през 1968 г.   ", "date": "2019.07.22", "title": "Отменено е военното положение в Полша"}
{"url": "https://www.actualno.com/celebrate/sv-ravnoapostolna-mironosica-marija-magdalena-news_770273.html", "text": "      Личността на св. Мария Магдалена неправилно се обърква с други жени, за които повествуват Евангелията.      Света Мария Магдалина била родом от Мангала, на брега на Галилейското езеро.   Тя не е Мария от Витания (градче на юг от Йерусалим) - сестрата на Марта и Лазар, която помазала главата на Иисус.\r\nТя не е и опростената грешница, която помазала нозете на Иисус и ги изтрила с косите си, за което разказва св. евангелист Лука. Непосредствено след разказа за тази неназована по име грешница (\"...една жена от града, която беше грешница, вж. Лук.7:37) ев. Лука  споменава поименно св. Мария Магдалина с думите \"Мария, наричана Магдалина, от която бяха излезли седем бяса\" (Лук. 8:2). От текста ясно се разбира, че Мария Магдалина била една от многото други жени, които Иисус \"излекувал от зли духове и болести... и които Му услужваха с имотите си\" (Лук. 8:2)  Объркването на св. Mария Магдалина с опростената грешница не е отскоро - то води началото си от края на VI век и се дължи най-вече на погрешно тълкуване на св. Григорий Велики.\r\nСмесването на различни жени с името Мария е особено разпространено на Запад, среща се и в нашумелите филми \"Страстите Христови\" на Мел Гибсън, \"Кодът Да Винчи\" от Дан Браун и други произведения. То се дължи на непознаване на Св. Писание.   На този ден е и пренасянето на мощите на светия свещеномъченик Фока към 404 г. от Понт в Цариград. (Паметта му се празнува на 22 септември.)      ", "date": "2019.07.22", "title": "Св. равноапостолна мироносица Мария Магдалeна"}
{"url": "https://www.actualno.com/asia/shindzo-abe-specheli-v-japonija-no-shte-moje-li-da-postigne-idejata-si-za-sobstvena-armija-news_770433.html", "text": "      Либерално-демократическата партия на премиера Шиндзо Абе спечели мнозинство на парламентарните избори в Япония, предаде БГНЕС.      Либералдемократите, както и техните коалиционни партньори от партията \"Комейто\", получиха 77 места в горната камара на парламента.   Коалицията, водена от Абе, не успя да запази 2/3 от местата в горната камара, което беше необходимо за съхраняването на конституционното мнозинство. Въпреки че в долната камара Абе и неговите привърженици имат достатъчно депутати, провеждането на референдума, за който те настояват, е възможно само в случай, че това бъде подкрепено от конституционното мнозинство в двете камари. Става въпрос за плебисцит относно това дали Япония да има собствена армия - ограничение, което стои след поражението от Втората световна война на Японската империя.\r\nВ Япония Либерално-демократическата партия все по-често е критикувана, но тя лесно успя за победи на изборите заради разпокъсаността в редиците на опозицията.  Шиндзо Абе стана премиер на Япония през 2012 г. Той се обявява за преразглеждането на член 9 от Конституцията, който провъзгласява отказа от създаване на собствена армия и участие във войни. Според Абе, Япония трябва да има армия заради нестабилната ситуацията в региона. В същото време той иска да сключи мирен договор с Русия до края на своя мандат, който трябва да приключи през 2021 година. ", "date": "2019.07.22", "title": "Шиндзо Абе спечели в Япония, но ще може ли да постигне идеята си за собствена армия?"}
{"url": "https://www.actualno.com/america/kup-domakinstva-v-nu-jork-ostanaha-bez-tok-news_770428.html", "text": "      Почти 33 хиляди потребители временно останаха без ток в Ню Йорк, съобщи електрическата компания Con Edison, предаде БГНЕС.      По нейни данни многобройни проблеми с електричеството са регистрирани в Югоизточен Бруклин. Компанията работи за отстраняването на проблема, до утре електрозахранването ще бъде възстановено напълно, обещават от там.   По-рано за прекъсвания на тока бе съобщено в столицата Вашингтон, където в момента е много горещо и масово се използват климатици. ", "date": "2019.07.22", "title": "Куп домакинства в Ню Йорк останаха без ток"}
{"url": "https://www.actualno.com/politics/shte-zakysat-li-bsp-i-obedineni-patrioti-s-vryshtaneto-na-nadvzetite-subsidii-news_770439.html", "text": "      БСП рискува да не върне 3 млн. лева надвзети партийни субсидии до 31 декември, 2020 година, след като субсидията стана 1 лев на глас. Същата опасност грози \"Обединени патриоти (ВМРО, \"Атака\" и НФСБ), но там става въпрос за доста по-малка сума - около границата от 400 000 лева за всяка партия в коалицията, пише в. \" \".      В края на миналата седмица за последен път парламентарно представените партии плюс \"Възраждане\" заради резултатите си от над 1% подкрепа от гласувалите на последните парламентарни избори взеха субсидия, изчислена при старата кота - уж 11 лева на глас, но всъщност 13,23 лева на глас, както . Досега надвзетото върнаха ГЕРБ - 5 613 724 лв., ДПС - 1 625 892 лв., \"Воля\" - 655 938 лв., и \"Възраждане\" - 170 681 лв. А при превеждането на партийните субсидии миналия петък на БСП бяха удържани 716 120 лв., на ВМРО и НФСБ по 86 914, на \"Атака\" - 87 351 лв. - или по 30% от транша.   Така БСП остава да дължи на бюджета 3,5 млн. лв., а трите патриотични формации между 422 и 455 хил. лв. всяка. Следващите четири плащания, от които законът предвижда да се удържат по 50%, обаче ще са по-малки, защото ще са изчислени по 1 лв. на глас. Тоест годишната субсидия на БСП се намалява от 12,6 млн. лв. на 955 хил. лв., а на \"Обединени патриоти\" става общо 318 хил. вместо 4,2 млн. лв. При намалението траншовете към БСП ще са по 238 872 лв. на тримесечие, като от следващите четири ще им се удържат по 119 436 лв., изчисляват в партийната централа. ВМРО, НФСБ и \"Атака\" пък ще получават по 26 542 лв., от които ще им се удържат по 13 271 лв.\r\nПри намалената субсидия обаче от БСП ще бъдат удържани само 477 745 лв. от следващите плащания на субсидията и червените ще останат да дължат на бюджета 3,059 млн. лв. ВМРО ще имат да доплащат 368 хил. лв., НФСБ - 402 хил. лв., а \"Атака\" - 399 хил. лв.  Какво ще прави точно БСП, не е ясно. На \"Позитано\" 20 не са обсъждали  конкретни мерки като законови промени или увеличение на членския внос  например. \"Всички мерки, които управляващите предприеха със субсидията,  са насочени срещу БСП като основна опозиция и малките партии. БСП е  работила и при по-тежки условия и съм сигурен, че и сега ще се справи,  защото членовете ни са в партията заради ценности и идеи, а не заради  постове и власт като при ГЕРБ\", коментира зам.-председателят на  Столетницата Кирил Добрев.\r\nЗасега единствено партията на Красимир Каракачанов е уверена, че няма проблем да си доплати дълговете към бюджета. \"Имаме достатъчна банкова и касова наличност. Може да върнем парите и сега. Оставили сме обаче част от сумата да се връща чрез субсидията. Предстоят местни избори и там също има разходи. В момента, в който парите трябва да се върнат на държавата извън удръжката, ще го направим\", коментира секретарят на ВМРО Юлиан Ангелов.   От \"Атака\" също уверяват, че ще се справят, защото гласували за намаляване на субсидията и подкрепяли тази позиция от години.     ", "date": "2019.07.22", "title": "Ще закъсат ли БСП и \"Обединени патриоти\" с връщането на надвзетите субсидии?"}
{"url": "https://www.actualno.com/society/cnn-razkaza-kak-cjala-nacija-beshe-haknata-dokato-imashe-ataka-i-sreshtu-sajtove-na-letishta-news_770435.html", "text": "      Цяла нация беше хакната - така една от най-големите американски медии CNN представя печалния вече случай с , осъществен в бази данни на НАП, за който се разбра публично точно преди седмица.      Главен герой в материала от българска страна е блогърът Асен Генов, който през последната седмица многократно правеше своя \"Контра коментар\" във Facebook и темата винаги беше една и съща - случилото се с НАП. Ето и какво пише буквално в в следващите редове:\r\n\"Асен Генов е доста бесен. Неговите лични данни бяха публикувани тази седмица, след като записи от повече от 5 милиона българи бяха откраднати от хакери от данъчната служба на страната. В страна с едва 7 милиона души мащабът на такава атака означава, че почти всеки работещ възрастен е бил засегнат.\r\n\"Всички ние трябва да бъдем ядосани. ... Информацията вече е достъпна за всеки. Много, много хора в България вече разполагат с този файл и аз вярвам, че това не е само в България\", каза Генов. Той знае, че данните му са компрометирани, защото, въпреки че не е ИТ специалист, той успя да намери откраднатите файлове онлайн.  Атаката е извънредна, но не е уникална Правителствените бази данни са златни мини за хакери. Те съдържат огромно количество информация, която може да бъде \"полезна\" за години напред, казват експерти.\r\n\"Можете да направите (паролата си) по-дълга и по-сложна, но информацията, която правителството държи, са неща, които няма да се променят\", каза Гай Бънкър, експерт по информационна сигурност и главен технологичен директор в \"Клиърсуифт\", компания за киберсигурност.\r\n\"Датата Ви на раждане няма да се промени, няма да се премести утре. Голяма част от информацията, която е била взета, е валидна вчера, е  валидна и днес и вероятно ще бъде валидна за голям брой хора за пет,  десет, двайсет години\", добави той.     Рай за хакерите Навремето пробивите в базите данни се водеха от висококвалифицирани хакери. Но все повече не е необходима сложна и внимателно планирана операция за проникване в ИТ системи. Хакерски инструменти и зловреден софтуер, които са на разположение в тъмната мрежа, позволяват на хакери-аматьори да причинят огромни щети.\r\nСтрогият закон за защита на данните, който влезе в сила миналата година в целия Европейски съюз (бел. ред. - ), постави нови тежести за всеки, който събира и съхранява лични данни. Той също така въвежда тежки глоби за всеки, който неправилно управлява данните, като потенциално отваря вратата пред българското правителство да се глоби за нарушението. Глобата достига до 4% от годишния оборот на нарушителя.   Въпреки това, атаките срещу правителствените системи се увеличават, казва Адам Левин, основател на \"Сайбърскаут\", друга фирма за киберсигурност. \"Това е война и ще я спечелим, ако превърнем киберсигурността във водещ проблем\", каза той.\r\nИдеята, че правителствата спешно трябва да увеличат усилията си в киберсигурността, не е нова. Експертите алармират за това от години.   Американското министерство по въпросите на ветераните претърпя едно от първите сериозни хакерски атаки на базата данни през 2006 година, когато личните данни на повече от 26 милиона ветерани и военни лица бяха компрометирани. \"И всички казваха: \"О, това е ужасно. Трябва да направим нещо, за да го спрем“. ... И ето ни, 13 години по-късно, и данните на цялата страна са компрометирани, а междувременно има случаи на големи изтичания на данни, компрометирани в различни страни\", заяви Бънкър.\r\nЧесто проблемите са в остарелите системи. Някои правителства може би са използвали частни компании, за да управляват данните, които са събрали, преди вълната от хакерски атаки да привлече вниманието им към киберсигурността.\r\n\"В много случаи нашите данни бяха изпращани на външни фирми, преди години. Начинът, по който разгледахме управлението на данните преди 10 години,  днес изглежда остарял, но все още има институции, които поверяват  данните си на външни контрактори\", посочва Левин.   Инцидентът в България е притеснителен, каза Десислава Кръстева, български адвокат за неприкосновеност на личния живот и защита на данните, която съветва някои от най-големите технологични компании в света как да пазят информацията за своите клиенти.\r\n\"Такива инциденти не бива да се случват в държавна институция. Изглежда, че не се изискват огромни усилия и това вероятно са личните данни на почти всички български граждани\", каза Кръстева, партньор в \"Димитров, Петров и Ко.\" адвокатска кантора в София.\r\nБългарската комисия за защита на личните данни заяви, че ще започне разследване на атаката. Говорителят на Националната агенция за приходите отказа да коментира дали данните са добре защитени. \"Тъй като сме в процес на разследване, не можем да предоставим повече подробности за причините, които стоят зад тази атака\", заяви директорът по комуникациите на НАП Росен Бъчваров. Много срамно за правителството 20-годишен специалист по киберсигурност (Кристиян Бойков) е арестуван от българската полиция във връзка с хакването. Компютърът и софтуерът, използвани при атаката, доведоха полицията до заподозрения, според софийската прокуратура. Човекът е задържан и полицията конфискува оборудването му, включително мобилни телефони, компютри и устройства, съобщи прокуратурата в изявление. Ако бъде осъден, той може да прекара 8 години в затвора. Бойков обаче е на свобода, а .   \"Все още е твърде рано да се каже какво точно се е случило, но от политическа гледна точка, разбира се, е много неудобно за правителството,\" каза Кръстева.\r\nПритеснението е още по-голямо заради факта, че това не беше първият път, когато българското правителство беше атакувано. на страната премина в офлайн режим преди по-малко от година и не работеше 3 седмици.\r\n\"Така че, поне една година, българското общество, политиците, тези, които ръководят страната, знаеха доста добре за сериозните проблеми с киберсигурността в правителствените инфраструктури,\" каза Генов, \"и те не направиха нищо за това.\"\r\nМатериалът на CNN се появи малко преди да стане ясно, че обект на хакерски атаки са станали сайтовете на летищата във Варна и Бургас. В момента те работят нормално, но са били свалени за няколко часа - най-вероятно с атака \"отказ от услуга\" (DDoS). - ! Превод:   ", "date": "2019.07.22", "title": "CNN разказа как цяла нация беше хакната, докато имаше атака и срещу сайтове на летища"}
{"url": "https://www.actualno.com/actualno/da-pomylchim-za-okolnata-sreda-s-nova-televizija-video-news_770490.html", "text": "      Темата за опазване на околната среда е нещо, което много ни вълнува. Нашият екип сам изяви желание да почисти плажа „Листи”, откъдето изнесохме 30 чувала с битови отпадъци. Тук сме не за да унищожим, а за да покажем красивите кътчета на България такива, каквито са. Това заяви Александра Сърчаджиева, водещата на най-новото риалити в българския телевизионен ефир – \"Игри на волята\", което трябва да тръгне наесен.      Откровено казано мислех да не коментирам темата, след като на дневен ред излезе сигнал, който подсказва нещо съвсем различно от казаното – можете да прочетете ! След това вдъхновено обяснение обаче няма как да се сдържа.\r\nСлед като стана ясно, че точно до плаж \"Листи\" вече има прокаран път с булдозер, отправих следните официални въпроси към Нова телевизия:\r\n1. Държи ли Nova Broadcasting Group лицензът на предаването \"Игри на волята\" или то е външна продукция?  2. Има ли Nova Broadcasting Group, ако е лицензодържател на \"Игри на волята\", договор за отдаване под наем на плажа и коя институция го е подписала? Ако не е лицензодържател - знае ли дали лицензодържателят има такъв договор?\r\n3. Позволено ли е съгласно договора да се прокара път през парк Странджа?\r\n4. Пътят, който се вижда на видеа в социалните мрежи (Фейсбук групата \"Да опазим Корал\"), прокаран ли е през защитена местност и с чие разрешение?    5. Ако предаването \"Игри на волята\" е външна продукция, обмисля ли Nova Broadcasting Group санкции заради възможни нарушения на екозаконодателството при заснемането на програмата - дори спиране на договора?\r\nОфициалният отговор на Нова телевизия може да прочете ! Сами можете да си направите извод на колко от въпросите е отговорено, камо ли конкретно. Благодаря обаче за отговора - от Министерството на туризма още чакам отговори, подозирам и, че ще ги дочакам толкова, колкото и в извън това колко много туристи ще ходят на Черноморието.\r\nТочно заради това и точно заради обяснения като това на Александра Сърчаджиева на хората с поне капка мозък отдавна им е писнало от нашенските \"елити\" – медийни, политически, икономически, културни. Защото контактът с тях прекалено често се превръща в обида за интелекта.\r\nМежду другото, управител на \"Олд Скул\" ООД е Нико Тупарев. Вярвам, че и той с чувала е чистил плажа. Но като продуцент как не направи едно видео, за да може неверници като мен да се вдъхновят?      Автор:   ", "date": "2019.07.22", "title": "Да помълчим за околната среда ... с Нова телевизия (ВИДЕО)"}
{"url": "https://www.actualno.com/america/dyrjavnijat-sekretar-na-sasht-blagodari-na-meksiko-za-merkite-sreshtu-migrantite-news_770426.html", "text": "      САЩ съобщиха за намаляване на броя на нелегалните имигранти благодарение на усилията на Мексико. Това стана след срещата между американския държавен секретар Майк Помпео и мексиканския външен министър Марсел Ебрард, предаде БГНЕС.      \"Държавният секретар Помпео благодари на министър Ебрард за мерките, които Мексико предприе в областта на имиграцията. Първоначалните индикатори показват, че това води до намаляване на притока на нелегални мигранти, пристигащи през южната граница на САЩ\", се казва в съобщение на Държавния департамент.   По-рано Вашингтон и Мексико постигнаха споразумение за укрепване на границата. Мексико пое ангажимент да изпрати на границата до 6000 военни от Националната гвардия. Американският президент Доналд Тръмп заплаши Мексико с търговски мита до 25%, ако страната не вземе съответните мерки.\r\nВ САЩ мнозинството политици са съгласни, че ситуацията на американско-мексиканската граница е кризисна. Между републиканци и демократи вървят яростни спорове за това как да бъде решен този проблем.   ", "date": "2019.07.22", "title": "Държавният секретар на САЩ благодари на Мексико за мерките срещу мигрантите"}
{"url": "https://www.actualno.com/health/mojem-li-da-prejiveem-stresa-ot-vryshtaneto-na-rabota-sled-otpuskata-news_770414.html", "text": "      Един чисто технически и изпълним план със задачи е нещото, което може да ни помогне да преживеем стреса от връщането на работа след отпуската. Това каза психологът доц. Маргарита Бакрачева в интервю за Агенция „Фокус“ по повод хормона на щастието през лятото и за съветите за адаптиране към работа след отпуската. Тя посъветва хората, които се връщат на работа след отпуска да не се опитват веднага да бъдат концентрирани и работоспособни в пълния обем.      „Независимо дали е била кратка или дълга почивка, в момента, в който човек се върне в средата, в която живее, автоматично влиза в ежедневната си роля. Добре е да си оставим един два- дни, за да се адаптираме. Да не мислим за всичко това, което се е натрупало в периода, в който ни е нямало“, каза още доц. Бакрачева.   По думите ѝ малкият процент хора, които се чувстват потиснати, могат да повишат нивата си на щастие през лятото. Лятото като цяло със сигурност е благоприятен сезон както от чисто физиологическа, така и от психологическа.\r\n„Слънцето допринася за произвеждането на повече От гледна точка на психическата нагласа, лятото е сезон, който е свързан с повече време, прекарано на открито, планиране на отпуската и срещи с хора. Това е един от факторите, които са най-важни за нивото на изживяване на приятни емоции и психическото благополучие като цяло. Единственият стресов фактор може да е свързан с планирането. Възможни са някои малки разочарования при леки ежедневни неудобства на мястото, където отиваме. Това, което можем да направим, за да изживеем пълноценно всеки един момент, е да се концентрираме основно върху хубавите моменти“, посочи още доц. Бакрачева.  По думите й лятото е най-благоприятният сезон, включително за малкия процент хора, които се чувстват потиснати след раздяла или на които им липсва партньорска или приятелска среда.Необходими са поне един-два дни за адаптация към работа след отпуската.\r\nСпоред нея тези два дни няма как човек да е абсолютно концентриран. „По същия начин, когато отидем на мястото, на което ще почиваме, няма как веднага да се отпуснем. Всяка една промяна изисква известно време за физическо, още повече за психическо настройване и приемане на новата роля. Хората обикновено знаят от предишен опит колко време им трябва да се настроят. Най-добре да следват личния си ритъм и да знаят, че някои малки грешки са напълно допустими в периода на разсейване. Това е една добра основа за развиване на уменията за суперлефлексия. Различните хора, имат различни пропуски. Някои, когато работят с цифри, други, когато гледат по-общата картина. В такива случаи може да поискаме и помощ от колега в този период на адаптация“, обясни психологът. По думите й всяка една почивка е много важна и работоспособността веднага се повишава. „Дори, когато става въпрос за кратките през деня. Много хора се лишават от обедната или някои 15-минутни почивки“, каза тя и подчерта, че всяка дава възможност тялото и мозъкът да се възстановят, така че да бъдат по-ефективни и след това.   „Независимо от възрастта, етапът, в който сме максимално концентрирани не надвишава 15 минути. Нашата работоспособност е в доста ограничен срок, когато говорим за максималната й форма. Колкото повече почивки има, толкова по-голям е ефекта на индивидуално ниво, но и за организацията. Това е нещо, което е важно да бъде усетено от гледна точка на работодателите. Когато хората са си по-отпочинали и са имали време да се разтоварят от ежедневния стрес, дори за по-малко време могат да свършат повече и по-ефективно нещата, които им предстоят“, допълни още доц. Бакрачева.     ", "date": "2019.07.22", "title": "Можем ли да преживеем стреса от връщането на работа след отпуската"}
{"url": "https://www.actualno.com/society/ot-kraja-na-avgust-kupuvame-i-rezervirame-biletite-za-vlak-onlajn-news_770445.html", "text": "       Скоро ще заработи новата система за онлайн резервация и закупуване на за влак. В това увериха от \"Холдинг БДЖ\", след като читатели на алармираха, че сроковете за стартиране на платформата са изтекли отдавна, а резултат все още няма. В момента успоредно работят новата и старата билетоиздаващи системи, посочват от дружеството. А до края на септември тази година е предвидено въвеждане на надградена система допълнително на 40 гари. След пълното внедряване на новата програма, ще бъде активирана и възможността за онлайн издаване на билети за всички влакове.        До края на годината ще бъде пусната и първата тестова машина за самообслужване при закупуването на билети. През 2020 г. подобни устройства ще бъдат закупени и внедрени на няколко различни локации. Обхватът на билетоиздаващата система към настоящия момент обхваща всички параметри, които са включени в заданието на проекта, обявен през 2014 г. Системата започна да се въвежда поетапно от декември 2017 г., стартирайки по задание на 15 гари. Впоследствие на етапи са включвани нови гари и към момента техният брой е 74.   През декември 2018 г. при преглед на възможностите за надграждане на резервационната система така, че да позволява избор на места, беше стартиран проект по надграждане на системата. Той следва стриктно предварително заложения график, като до края на август тази година всички нови функционалности на платформата, свързани с резервиране на място, трябва да заработят, уточниха от дружеството.  Решението да се модернизира системата бе взето с идеята да се предостави на потребителите система с по-добро функциониране и с по-голяма устойчивост и капацитет. За целта беше извършена миграция на данни. Бяха модернизирани и определени функционалности, за да се оптимизира процесът по обмен на информацията.  Допълнителните възможности, насочени към подобряването на обслужването на пътуващите с БДЖ, са във финални тестове. С внедряването на новата система хората ще имат възможност сами да избират местата във влака, включително и в спалните вагони , обясниха от пътническото дружество. Планирано е на определени билетни каси за предварителна продажба да бъдат монтирани нови модерни двуекранни дисплеи, които да визуализират местата във влака и по този начин да улеснят избора на пътуващите.  На въпрос, относно размера на разходваните средства, отделени за реализиране на идеята и начинът, по който ще бъдат осигурени, от БДЖ отговориха, че новите възможности за резервиране и закупуване на билети онлайн се реализират в рамките на гаранционния период за поддръжка на системата . От дружеството са категорични, че към този момент проектът се движи в рамките на заложения график, не са просрочени срокове и след неговото приключване ще бъде направен обстоен анализ за това.   Припомняме, че през 2016 г. за първи път бе съобщено, че ще бъде създадена Централизирана система за издаване на билети и резервации в реално време, която ще замести вече остарялата платформа. А през юни тази година министърът на транспорта Росен Желязков заяви, че до края същия месец ще бъде анонсирана новата платформа. По-късно изказването му породи реакции у пътуващите с националния железопътен превозвач, тъй като до средата на юли то не се превърна в реалност.     ", "date": "2019.07.22", "title": "От края на август купуваме и резервираме билетите за влак онлайн"}
{"url": "https://www.actualno.com/america/pochina-generalnijat-direktor-na-maae-ukija-amano-news_770492.html", "text": "      Генералният директор на Международната агенция за атомна енергия (МААЕ) Юкия Амано почина на 72-годишна възраст, съобщи пресслужбата на организацията.      Той е роден в град Югавара, префектура Канагава, на 9 май 1947 г. Завършва юридическия факултет на Токийския университет, след което постъпва на работа в министерството на външните работи през 1972 г.   Неговата специализация беше разоръжаването и неразпространението на ядреното оръжие. През 1973-1974 г. учи в университета на Франш-Конте, а през 1974-1975 г. - в университета на Ница, съобщи bTV.\r\nЗаема различни постове в японското външно министерство. От 2005 г. е японски посланик в МААЕ, а на 1 декември 2009 г. беше избран за генерален директор на МААЕ, който оглавява до своята неочаквана смърт.   ", "date": "2019.07.22", "title": "Почина генералният директор на МААЕ Юкия Амано "}
{"url": "https://www.actualno.com/pleven/ucheni-shte-razjasnjavat-na-jivotnovydi-v-plevensko-afrikanskata-chuma-po-svinete-news_770524.html", "text": "      Учени и преподаватели от Лесотехническия университет ще разясняват на животновъди в Плевенско всичко за болестта Африканска чума по свинете. Срещата им ще бъде в зала „Плевен“ в сряда, 24 юли, от 11,00 ч. - по време на заседание на областната епизоотична комисия. Поканени са стопани, които отглеждат свине в обекти от типа „заден двор“ в селища от региона, съобщи днес областната управа в Плевен.      Лекторите от Лесотехническия университет ще са трима - д-р Роман Пепович, д-р Георги Стоименов и доц. д-р Чавдар Филипов. Те ще бъдат на разположение на стопаните и ще отговарят на въпроси, свързани със заболяването .\r\nРазпространението на опасната зараза през последните седмици тръгна от никополското село Жернов в началото на юли. Въпреки взетите мерки от ветеринарните власти, за броени дни заболяването обхвана 15 села в района. ", "date": "2019.07.22", "title": "Учени ще разясняват на животновъди в Плевенско Африканската чума по свинете"}
{"url": "https://www.actualno.com/politics/hristo-ivanov-geshev-e-absolutno-nedopustim-kandidat-za-glaven-prokuror-news_770589.html", "text": "      Категорично против кандидатурата за обвинител №1 на настоящия зам.-главен прокурор Иван Гешев се обявиха от Демократична България. \"Това е един абсолютно недопустим кандидат и понеже виждаме, че това ще бъде водещ кандидат на статуквото, искам да кажа, че ние решително ще се съпротивляваме със всички средства на подобен избор\", заяви лидерът на \"Движение Да България\" Христо Иванов.      По думите му \"няма съмнение, че в рамките на законово предвидените широки времеви граници за избора на главен прокурор, Цацаров и подчиненото му мнозинство в прокурорската колегия избраха максимално удобния за техните цели  график за  провеждане на избора - не случайно се концентрират номинациите в края на юли, т.е.  използва се началото на мъртвия политически и медиен сезон точно преди местните избори. Това не е случайно съвпадение, убеден е Иванов и поясни защо - заради голямата неизвестност, особено за ГЕРБ – какво ще се случи с ГЕРБ минус Цветанов.   \"Тази формула Борисов трябва да реши на местните избори и това уравнение е доста сложно за него. Очевидно е, че г-н Цацаров се надява да използва тази несигурност и неопределеност, която ще съществува точно преди изборите, за да консолидира една коалиция зад желания от него кандидат, а това очевидно е прокурорът Гешев\", коментира Иванов.\r\n\"Г-н Цацаров си представя, че по този начин ще назначи човек, който е още по-верен слуга на олигархията, още по-безскрупулен и даже предполагам, че търси контраст, надява се да чуе, че ще съжалим за Цацаров\", добави лидерът на \"Да България\".  Той е категоричен, че ако бъде избран Гешев, \"това ще бъде значимо влошаване на положението по всички показатели – липса на каквото и да било съзнание за публична мисия на прокуратурата, за необходимостта на реформа\".\r\nТой определи Гешев като \"човек, който е готов да влиза в публични коментари и атаки, да унижава хора пред камери, да използва репресивна власт и медийна власт комбинирано, за да служи на това, което наричаме олигархия в България\".    ", "date": "2019.07.22", "title": "Христо Иванов: Гешев е абсолютно недопустим кандидат за главен прокурор"}
{"url": "https://www.actualno.com/cosmos/amerikanski-astronavti-shte-ostanat-na-lunata-news_770424.html", "text": "      През 2024 г. САЩ ще изпратят астронавти на Луната и „ще ги оставят там“ за определено време. Това заяви американският вицепрезидент Майк Пенс в интервю за телевизия Си Би Ес.      „Този път, когато полетим на , ние няма да направим обикновена визита – ние ще останем на нея“, каза той.   Вашингтон на 100% се стреми да осъществи този замисъл, а полученият от това опит в бъдеще ще помогне за пътуването на човек до Марс. Освен това, администрацията на президента Доналд Тръмп напълно подкрепя програмата на НАСА „Артемида“, посочи Пенс, предаде БГНЕС.\r\n„Ние разбираме, че когато настъпи времето да полетим на Марс, а американците ще летят на Марс – ние трябва да разработим нови технологии, ново оборудване и да придобием нов опит, който можем да получим само на Луната. И президентът напълно подкрепя мисията „Артемида“. Това е една от причините, поради която ние сме си поставили за цел да върнем американските астронавти на Луната след 5 години и след това да полетят на Марс“, уточни вицепрезидентът.  Пенс също така се надява, че САЩ ще кацнат на Марс, докато е още жив.\r\n„Не трябва да има никакви съмнения, че ние ще кацнем на Марс още по време нашето поколение. Но фундаментът за това ще бъде завръщането ни на , разработването на нови технологии и методи за дългосрочен престой на човека на друга планета“, заяви той.   По-рано стана известно, че САЩ са приключили работата над транспортния космически кораб за многократно използване „Орион“ и възнамеряват да го изпратят до Луната в рамките на мисията „Артемида“. Тя е кръстена в чест на гръцката богиня на Луната и сестра на Аполон, чието име беше използвано за предходната американска лунна програма. Като част от тази програма беше извършено първото кацане на човек на Луната.     ", "date": "2019.07.22", "title": "Американски астронавти ще останат на Луната "}
{"url": "https://www.actualno.com/society/zaplatite-rastat-no-bavno-a-bylgarija-vse-taka-opustjava-news_770388.html", "text": "      България е страната с най-ниски заплати в ЕС. В нея има между 600 хиляди и 800 хиляди „работещи бедни\", 400 хиляди получават минимална работна заплата. Ниското заплащане прогонва хората да си търсят късмета в чужбина. Това пише в репортаж на Клеменс Ференкоте за АРД, представен от Ето какво гласи още той:      \"Минималната работна заплата в България се определя еднолично от правителството. Просто защото синдикатите и организациите на работодателите вече от години не могат да се споразумеят за конкретните параметри на минималната работна заплата. Димитър Банков, заместник-председател на Българската стопанската камара, обяснява:   „Месечната стойност на производителността е около 1020 евро. От тази сума работодателят изплаща трудовото възнаграждение, част от осигуровките, а също така отчисления за амортизация и инвестиции. Имаме средна работна заплата от около 615 евро и минимална работна заплата от 286 евро. Тоест, минималната работна заплата представлява повече от 25% от производителността на труда. В селското стопанство обаче през тази година производителността възлиза на 256 евро, а и там работодателите са длъжни да плащат минималната работна заплата от 286 евро – това е реалността.\"\r\nБългария е страната с най-ниски заплати в ЕС. При това след приемането на страната в ЕС през 2007 година трудовото възнаграждение значително се покачи. Според Пламен Димитров, президент на КНСБ, проблемът е в това, че пропастта между високите и ниските заплати е станала много дълбока.   Две трети от работещите изкарват възнаграждение под средното „За последните 7-8 години всъщност средната работна заплата се повиши почти двойно – с 90%. Проблемът на България обаче е в неравенството между работещите хора. Две трети от всички работещи изкарват възнаграждение под средното. В този смисъл е добре, когато средната работна заплата се покачва, само дето ниските заплати не растат толкова бързо, колкото високите. В България има между 600 хиляди и 800 хиляди „работещи бедни\", а минимална работна заплата получават около 400 хиляди души. Ето защо от няколко години насам ние настояваме за увеличение на всички заплати с поне 10%.\" Както стана дума, средната работна заплата тази година възлиза на 286 евро бруто. В България ДОД е нисък и възлиза на 10% за всички категории заплати. След неговото приспадане и след отчисляването на вноските за социално и здравно осигуряване, за работника накрая остават 222 евро чисти. Димитър Манолов, президент на синдиката „Подкрепа\", казва:   „Ниското заплащане няма да доведе до нищо друго, освен че прогонва българските работници да си търсят късмета в чужбина. Квалифицирани кадри, които работят за малко пари – това го има само при диктатурите или в условията на затворени граници. Когато се работи в условията на отворена пазарна икономика, винаги се случва едно и също: квалифицираните хора бягат натам, където са високите заплати.\"    Най-високата минимална работна заплата през 2019 година се изплаща на квалифицираните мениджъри в отрасъла „Производство на продукти от рафиниран петрол и от кокс\". Тя възлиза на около 900 евро пред удръжките. - !   ", "date": "2019.07.22", "title": "Заплатите растат, но бавно. А България все така опустява"}
{"url": "https://www.actualno.com/america/sasht-ochakva-velikobritanija-vse-pak-da-im-predade-asandj-news_770413.html", "text": "      Американският държавен секретар Майк Помпео е убеден, че властите във Великобритания ще екстрадират създателят на WikiLeaks Джулиан Асандж, предаде БГНЕС.      \"Ние вече изпратихме искане и очакваме той да ни бъде предаден\", каза Помпео пред еквадорското издание \"Ел Универсо\". Само преди седмица Великобритания съобщи, че в страна, в която го грози смъртно наказание. Това каза заместник-министъра на външните работи Алан Дънкан на съвместна пресконференция с външния министър на Еквадор Хосе Валенсия в Кито.   Решението дали някой да бъде екстрадиран от Великобритания се взима от министъра на вътрешните работи. При взимането на такова решение, обаче, министърът трябва да се съобрази с редица условия и забрани в британското и европейското право.\r\nНа сайта на британското правителство са публикувани правила, според които вътрешният министър не може да екстрадира лице, което е заплашено от смъртна присъда, както и без да е получил писмени гаранции, че най-тежкото наказание е невъзможно в дадения случай.  Джулиан Асанж беше обвинен в изнасилване в Швеция, след което се укри в посолството на Еквадор в Лондон и остана там 7 години. В момента Асанж е в британски затвор, защото се укри от правосъдието във Великобритания, което му беше определило условия по освобождаването му под гаранция.\r\nСъединените щати искат Лондон да им предаде основателят на WikiLeaks. В САЩ той е обвинен в 17 престъпления, повечето свързани с публикуването на секретна информация. Ако бъде изпратен в Съединените щати, Асандж е заплашен от дългогодишна присъда. ", "date": "2019.07.22", "title": "САЩ очаква Великобритания все пак да им предаде Асандж"}
{"url": "https://www.actualno.com/asia/iran-objavi-che-e-arestuval-17-shpioni-na-cru-news_770533.html", "text": "       съобщиха, че службите за сигурност на страната са арестували 17 заподозрени, някои от които са осъдени на смърт, след като са обезвредили шпионска мрежа на ЦРУ, предава AFP.      Службите „са обезвредили успешно шпионска мрежа (на ЦРУ)“, заяви началникът на контраразузнаването в Иранското разузнавателно министерство, чиято самоличност не се разкрива.   „Тези, които умишлено са предали страната, са предадени на съда... някои са осъдени на смърт или дълго лишаване от свобода“.\r\nОбявлението идва на фона на сериозното след като САЩ излязоха едностранно от иранската ядрена сделка и отново наложиха икономически санкции на Ислямската република.  Заподозрените са „вербувани в чувствителни и важни центрове, както и в частния сектор, свързан с тях, работейки като контрагенти или консултанти“, заявиха от Техеран.\r\nИдентифицирани са 17 заподозрени, всички иранци, които са действали независимо един от друг, се казва още в съобщението на иранското контраразузнаване.   Някои от тях са вербувани, хванати във „визовия капан“, заложен от ЦРУ за иранци, искащи да пътуват в САЩ.    \"Към тях се обърнаха, когато кандидатстваха за виза, а други имаха визи от преди и бяха подложени на натиск от ЦРУ, за да ги подновят\", каза шефът на контраразузнаването.\r\nИран заяви миналия месец, че е разбил шпионска мрежа, свързана с ЦРУ.\r\n\"Следвайки улики в американските разузнавателни служби, наскоро открихме новобранците, които американците бяха наели и разбихме новата мрежа\", съобщи тогава агенция ИРНА, цитирайки служител на разузнавателното ведомство.   ИРНА съобщи, че Ислямската република е извършила операцията в сътрудничество с \"чуждестранни съюзници\", без да посочи някоя държава. ", "date": "2019.07.22", "title": "Иран обяви, че е арестувал 17 шпиони на ЦРУ"}
{"url": "https://www.actualno.com/politics/kup-otlichno-pecheleshti-vlastovi-kadri-imat-i-chujdi-jilishta-news_770443.html", "text": "      Освен финансовият министър Владислав Горанов, още два висши чиновници живеят в чужди жилища, макар доходите им да подсказват, че спокойно могат да имат свои.      Съгласно , т.е. за 2018 година, той продължава да живее в дареното от кръстника му Иван Сариев жилище в комплекса \"Есте\". Само че, освен Горанов, в подобно положение са още земеделският министър Десислава Танева, ръководителят на Българската банка за развитие (ББР) Стоян Мавродиев и нашумелият с като за два-три апартамента зам.-председател на КПКОНПИ Антон Славчев, обобщава в. \" \" най-впечатляващите имена.   По декларация, Танева обитава къща с двор с разгъната застроена площ от 527 кв. метра, като ползва една пета идеална част от имота. Безвъзмездно ползва 174 квадрата апартамент с 2 гаража и 2 мазета и Стоян Мавродиев. След като се разгоря скандалът с жилището на Горанов, Мавродиев обясни за своето, че живее в апартамент, който е купил лично, но впоследствие е дарил на сина си. А колко печели Мавродиев годишно според декларацията му, отразяваща положението през миналата година - припомнете си в !\r\nЩо се отнася до Славчев, той има апартамент от 63 кадрата с 244 квадрата тераса, като всичко това му струва 18 639 лева. За миналата година обаче Славчев е записал, че ползва чуждо жилище от 52 квадрата, като обявената цена по договор е 1750 лв. Този апартамент досега го нямаше в декларациите на Славчев. А по въпроса с терасата дотук Славчев не търпи някакви законови санкции.  Депутатът на ГЕРБ Делян Добрев също е декларирал, че ползва чуждо жилище, но и този факт излезе покрай имотните скандали през пролетта. Добрев попадна в тях със сделки на роднини и се защити, че той лично няма имот. \"Живея под наем в имота на майка ми и плащам по 1200 лева всеки месец. Това се налага, защото апартаментът е на фирмата на майка ми и е собственост на юридическо лице\", обясни тогава депутатът. Апартаментът в \"Манастирски ливади\" е с площ 250 квадрата, става видно от декларацията му.\r\nЕлена Йончева от БСП също обитава чужд имот - къща с двор в Драгалевци, като е обявила, че плаща 3400 лв. наем. Сред групата управленци, които живеят под наем, . Той ползва 5 имота и 4 автомобила под наем, като сметката за всички тях е над половин милион лева годишно.   Същевременно бившият генерален директор на БНТ Константин Каменаров е получил през 2018 година заем от 150 000 евро от физическо или юридическо лице срещу \"устен договор\", личи от имуществената му декларация пред КПКОНПИ. В нея изрично е посочено, че парите не идват от финансова институция, макар да са посочени като кредит. Не се дават други подробности за въпросния договор, както и с кого е сключен той. Във втората декларация на Каменаров пред КПКОНПИ, подадена през април  при напускането на БНТ, кредитът срещу \"устен договор\" вече липсва. Каменаров и съпругата му Радина Червенова са сред новодомците във властта - през 2018 година са купили срещу 352 000 лв. апартамент в София от 101 кв. метра с гараж 19 кв. метра. Като произход на средствата те са посочили заеми и лични средства. Освен това двамата са придобили и парцел в ихтиманското село Поповци срещу 14 000 лв.     ", "date": "2019.07.22", "title": "Куп отлично печелещи властови кадри имат и чужди жилища"}
{"url": "https://www.actualno.com/crime/avtobus-s-deca-katastrofira-na-pytja-sofija-varna-news_770600.html", "text": "      Три деца са и една жена откарани в болница след катастрофата между автобус и товарен автомобил в село Пробуда. Това съобщиха от ОДМВР - Търговище. Сигналът за катастрофата е подаден около 13.11 часа на тел. 112. В оперативната дежурна част на ОД МВР - Търговище е получено съобщение за пътнотранспортно произшествие на път I-4 София - Варна в с. Пробуда.      Веднага към мястото на инцидента са изпратени екипи на сектор „Пътна полиция“ и на РУ - Търговище, както и линейки на Центъра за спешна медицинска помощ към МБАЛ - Търговище. По първоначални данни автобус, превозващ деца, се е блъснал с предна дясна част в намиращ се в същата лента за движение аварирал товарен автомобил с полуремарке. По предварителна информация в инцидента няма тежко пострадали хора.    За преглед в МБАЛ - Търговище са откарани три деца и една жена. Временно движението на МПС в участъка е преустановено, като на пътуващите в посока София МПС се предлага обходен маршрут с. Буховци – с. Мировец – гр. Лозница – гр. Търговище, а на пътуващите в посока Варна – през същите места в обратен ред. В момента се извършва оглед на местопроизшествието. ", "date": "2019.07.22", "title": "Автобус с деца катастрофира на пътя София-Варна"}
{"url": "https://www.actualno.com/pernik/avarija-ostavi-polovin-pernik-bez-voda-news_770574.html", "text": "      Заради теч на главен водопровод е спряно водоподаването в три от най-големите квартали в Перник - „Изток”, „Мошино” и „Тева”. Без вода са и селата Люлин и Големо Бучино, съобщиха от „ВиК”, съобщи БНР.      Аварията е в района на квартал „Мошино”. От сутринта екипи на дружеството работят по отстраняването ѝ. С горещините зачестиха и авариите по водопроводната мрежа. По 30-35 повреди се отстраняват на ден на територията на област Перник.   „Заради многото течове преминахме на 12- часов режим на работа“, каза управителят на „ВиК” Иван Витанов. ", "date": "2019.07.22", "title": "Авария остави половин Перник без вода "}
{"url": "https://www.actualno.com/asia/signal-za-desetki-civilni-jertvi-sled-ruski-vyzdushen-udar-kremyl-otricha-news_770592.html", "text": "      Руски въздушни удари по пазар в Северозападна Сирия днес (22 юли) са довели до смъртта на 23 души, съобщи Сирийска обсерватория за човешки права (СОЧП). Москва отрича твърденията като \"фалшиви\", предаде БГНЕС.      Става въпрос за района на Идлиб, който все още не е под контрола на Башар Асад и е населен от около 3 млн. души. Той би трябвало да се намира под защитата на сключеното  преди месеци международно споразумение за прекратяване на огъня. Само че от края на април  районът  е подложен на засилен обстрел и въздушни удари от сирийската армия и нейните руски съюзници. До момента са загинали около 650 цивилни и са нанесени щети или са разрушени близо двадесет медицински пунктове.   През последните три месеца около 300 000 души са напуснали района заради нарасналото насилие, съобщават от ООН.\r\nПри ударите сега са убити 23 души, а ранените са 45, твърди СОЧП. Броят на загиналите може да нарасне, тъй като някои от ранените са в тежко състояние, добавят от организацията.  В неделя бяха убити 18 души, сред които и журналист, който беше член на \"Белите каски\",  припомня АФП.\r\nРусия и Турция сключиха през септември споразумение, което да предотврати пълномащабна офанзива на сирийската армия срещу Идлиб, но сделката така и никога не беше приложена напълно.   И Ватикана изрази загриженост от обстановката в Идлиб. В понеделник сирийският президент Башар Асад прие двама пратеници на папа Франциск в Дамаск. Те му предадоха писмо от светия отец, в което той \"изразява дълбоката си загриженост за хуманитарната ситуация в Сирия, особено драматичните условия на цивилното население в Идлиб\".     ", "date": "2019.07.22", "title": "Сигнал за десетки цивилни жертви след руски въздушен удар, Кремъл отрича"}
