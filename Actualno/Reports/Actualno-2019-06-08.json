{"url": "https://www.actualno.com/society/novinite-naj-vajnoto-za-denja-8-uni-news_756995.html", "text": "    Редакционният екип на ви представя най-важните новини за изминалия ден, 8 юни.        МВР, прокуратурата и ДАНС са извършили съвместна операция, с която са арестували 16 годишен ученик в Пловдив. Момчето е българин, а по-късно Момчето било    Националният съвет на БСП прие позиция ПГ на \"БСП за България\" да не подкрепя предложението на ГЕРБ за 1 лев на действителен глас партийна субсидия.     Електронното издание на скопския вестник \"Вечер\", цитирано от агенция \"Фокус\", публикува статия, в която обяснява защо канцлерът на Федерална Република Германия Ангела Меркел се противопоставя на започването на преговори за македонското членство в Европейския съюз. а територията на сирийската провинция Идлиб, контролирана от опозицията, живеят около три милиона души. Сред тях, по данни на ООН, около един милион са деца и още толкова хора, избягали от други региони на страната. В продължение на няколко седмици руските и сирийските ВВС всеки ден бомбардират тази провинция, разположена в северо-западната част на Сирия.Това пише в своя статия германското издание Der Spiegel. Петима са пострадалите при катастрофата на два леки автомобила в тунел „Витиня”. Инцидентът стана преди обяд и доведе до огромно задръстване на АМ „Хемус”.   Ремонт на сградата на Върховния касационен съд е планиран с прогнозна стойност над 2,6 млн. лв. с ДДС, сочи обявление на заместник-председателя му Светла Димитрова. Гърция отмени планове да принуждава хората да плащат повече данъци върху доходите си от следващата година, по-малко от месец преди парламентарните избори. ", "date": "2019.06.08", "title": "Новините: Най-важното за деня, 8 юни"}
{"url": "https://www.actualno.com/society/petima-sa-postradalite-pri-katastrofata-v-tunel-vitinja-news_756909.html", "text": "    Петима са пострадалите при катастрофата на два леки автомобила в тунел „Витиня”. Инцидентът стана преди обяд и доведе до огромно задръстване на АМ „Хемус”.      Движението в посока София се осъществяваше по обходен маршрут по път I-1 Ботевград - София.   При друга тежка катастрофа край Костенец моторист е загинал на място, съобщи Канал 3. ", "date": "2019.06.08", "title": "Петима са пострадалите при катастрофата в тунел „Витиня” "}
{"url": "https://www.actualno.com/curious/dneven-horoskop-za-9-uni-news_756900.html", "text": "     Овен       Тази неделя ви очаква ценно запознанство. То дори може да приключи в една доста интимна обстановка. Не се обвинявайте, особено ако не сте обвързани, но не хранете големи надежди за бъдещето на връзката. Телец Днес не попадайте в плен на битовизмите. Ако изпитвате непреодолимо желание за покупки, преди всичко надникнете в портфейла си. Направете списък на най-важните неща и не се отклонявайте от него.   Близнаци  Посветете деня може да се отдадете на планиране на лятната почивка. Съобразете се с наличните си средства и с реалността, а не с мечтите си. Рак     Тази неделя е подходящ за подбиране на подходящи мебели за интериора. Имате нужда от промяна и това е един добър начин за разведряването на всекидневието ви. Лъв  Тази неделя ще имате възможността да се изявите пред приятелите си. Не е нужно, обаче да правите чудеса, за да им се докажете. Съществува опасност действията ви да се изтълкуват като един вид „подкуп”. Дева Това не е подходящ ден за пътуване, особено ако вие сте шофьора. Ако все пак ви се налага, проверете добре дали колата е изправна или ползвайте друг транспорт.   Везни Тази неделя ще трябва да поработите, за да довършите нещо, важното е да не стоите със скръстени ръце. Пуснете си музика, дори си облечете любимата дреха, за да се чувствате комфортно. Когато се мобилизирате може да направите чудеса. Скорпион Тази неделя е добър ден да отидете до любимите си магазини за дрехи и да обновите есенния си гардероб.  Изберете нежните тонове на светло зеления цвят. Той ще ви даде спокойствие и увереност. Стрелец Днес се опитайте да не мислите за пари. Ако имате финансов проблем, именно отдалечаването от него ще ви помогне да откриете начина за решаването му. Бъдете оптимисти и отпуснете душата си. Козирог  Тази неделя добър ден за прочистване на организма.  Опитайте се да прекарате деня на вода с лимон, но само ако състоянието на организма ви го позволява.  Плодовете ще ви дадат необходимата енергия. Може да си останете у дома с книжка в леглото. Водолей Тази неделя ваш близък може да ви изненада с подарък или просто ще си намерите нещо на улицата, както се разхождате. Това ще е важен за вас знак, тъй като се двоумите по някакъв въпрос.  Риби Тази неделя бъдете поощрителни към близките ви. Думите ви ще имат особена ценност и въздействие, така че не пестете похвалите.  ", "date": "2019.06.08", "title": "Дневен хороскоп за 9 юни"}
{"url": "https://www.actualno.com/starazagora/starozagorski-hotelieri-i-restorantiori-gotovi-i-da-protestirat-sreshtu-ceha-za-olovo-news_756910.html", "text": "     в старозагорския кв. АПК категорично се обявиха и от . Те се присъединяват и към в защита на здравето и правото на населението да живее в , която за няколко дни е подписана от над 1500 души.      Сдружението обединява В декларацията си срещу инвестиционното предложение на \"РЕСАЙКЪЛ КОМПАНИ\" ЕООД хотелиерите и ресторантьорите заявяват, че подкрепят и се присъединяват към становището на община Стара Загора, в което се настоява към Регионалната инспекция по околната среда и водите В декларацията им се заявява, че са . \"Ще огласим нашата позиция чрез медиите и ще създадем собствена работна група, която да подкрепя община Стара Загора, представлявана от кмета Живко Тодоров, и да отнесе проблема до съответните министерства и Народното събрание чрез нашите депутати“, се казва в становището им и .    ", "date": "2019.06.08", "title": "Старозагорски хотелиери и ресторантьори готови и да протестират срещу цеха за олово"}
{"url": "https://www.actualno.com/crime/kadri-ot-arsenala-na-momcheto-terorist-materiali-za-bombi-kniga-za-isljamska-dyrjava-i-nein-flag-video-news_756951.html", "text": "    МВР разпространи снимки и кадри от арсенала на . Екип на прокуратурата, ДАНС и МВР са претърсили два адреса на 16 годишния ученик. Намерени са много самоделни взривни устройства в различен етап на подготвяне, вещества и компоненти, предаде бТВ.      Момчето е било обект на \"обработка\" от \"Ислямска държава\" - това е класически случай на вербоване и радикализиране през интернет, поясниха от МВР. Вещеставта, които е използвало, са общодостъпни, заяви зам.-главният прокурор Иван Гешев. Той подчерта, че взаимодействието и координацията на отделните служби, ангажирани с противодействието на тероризма е било перфектно. Длъжни сме да помогнем на вербуваното от „Ислямска държава“ момче и да го изведем от средата, в която е попаднало. Това каза директорът на ОДМВР – Пловдив ст. комисар Атанас Илков, предаде  „Фокус“.  „Съвсем накратко ще кажа няколко думи. В деня, в който постъпи информацията, бяхме на място. Започнахме комуникация с детето. Казвам ние, имам предвид инспекторите от Детска педагогическа стая. Смея да твърдя, че имаме много добри инспектори, които са с много дългогодишен опит като педагози, психолози и психиатри.\r\nНие се включихме непосредствено след получаване на сигнала с работата с детето“, каза още ст. комисар Илков. „В понеделник започваме активна работа с него. Колегите ще бъдат в непрекъснат контакт с него и с родителите. Те ще бъдат един изключително добър наш партньор с работата с това дете.\r\nНие сме длъжни да положим всички усилия да помогнем на това дете и да го изведем от тази среда“, допълни още ст. комисар Илков. Той допълни, че детето ще си ходи на училище.     ", "date": "2019.06.08", "title": "Кадри от арсенала на момчето-терорист: Материали за бомби, книга за ислямска държава и неин флаг (ВИДЕО)"}
{"url": "https://www.actualno.com/crime/momcheto-terorist-ot-plovdiv-bilo-verbuvano-ot-isljamska-dyrjava-news_756923.html", "text": "    16 годишното момче, което е , било вербувано от \"Ислямска държава\". Това заяви зам.главният прокурор Иван Гешев, предаде \"Фокус\".      Той допълни, че на него трябва да бъде оказана психологическа помощ.   „Затова внесохме през вчерашния ден мярка, не с цел наказателна отговорност, а да бъде поставено в специализирано заведение и да му бъде оказана помощ и с него да бъде работено от специалисти, психолози и психатри. Съдът през вчерашния ден е преценил, следва да бъде взета мярка за неотклонение под наздора на Детска педагогическа стая, която според мен е в някаква степен грешка“, каза той и посочи, че прокуратурата ще внесе протест. „В случай, че съдът не възрпиеме нашето виждане, което може да не е най-правилното, ще трябва отговорността да бъде поета от семейството, училището и в крайна сметка колегите от ОДМВР – Пловдив в Детска педагогическа стая“, допълни още Гешев.\r\n\"В случая с момчето от Пловдив не говорим за мрежа, а за отделен случай. На въпрос дали има други подобни случаи в страната, Гешев отговори: „Няма да коментираме, случаи, по които се работи“, каза още той. По думите му от социалната мрежа ученикът е прехвърлен на чат, на „Телеграм“. „Най-масовият чат, който използва ИДИЛ“, каза още Гешев.  \"Родителите трябва да общуват с децата си, защото има реална опасност в мрежата да попаднат на радикализация. Трябва коректно да се каже, че този тип проблеми са вече реалност в България“, каза Гешев. По думите му недопускането на такива процеси е обект на работа на семейството, училището и на много други органи. „Взаимодействието в среда между всички служби, които бяха организирани беше перфектно, разви се в рамките на 5-6 часа. Българските граждани могат да се гордеят със своите служби за сигурност, прокуратурата и следователите“, допълни Гешев. „Има една нова реална опасност, която се нарича модерно казано – радикализация или промиване на мозъци“, каза още той.\r\nПрокурор Гешев уточни, че при претърсванията са намерени формули за създаване на взривни вещества. Гешев допълни, че в началото детето е твърдяло, че има интереси към химията. Според него това в някаква степен е едно объркано дете. На въпрос дали то е било задържано в училище, Гешев каза, че това е станало със съдействието на бащата, но не в училище и по нормален начин.   „В този случай за прокуратурата и за колегите, които работиха, става въпрос на първо място за едно дете и за жертва, а не за един евентуален извършител на евентуално доста сериозно престъпление. Става въпрос на първо място за лична трагедия в някаква степен, която за щастие не е развита до някакви мащабни размери, а не толкова за едно досъдебно производство“, допълни той.    Според него обществото трябва да знае и да бъде запознато в едни разумни граници с това, че някои проблеми са съществуващи и за България. „Тези проблеми касаят всеки от нас като родител в тази страна. Тези проблеми трябва да започнат да бъдат решавани и на тях да им бъде противодействано от обществото и цялата държава“, допълни още Гешев.\r\nЗам.главният прокурор заяви, че под егидата на главния прокурор се подготвя проект за създаване на антитерористични центрове. \r\n„Тези центрове би трябвало да комулират в реално време цялата информация и в реално време почти всички служби да имат представители. Ако има разбиране от премиера, нещата могат да се случат в кратък период. Относно наказателно-правния аспект, ще кажа, че основният проблем, който трябва да бъде решен в кратък срок е взаимодействитео между отделните служби, които са ангажирани в противодействието срещу тероризма“, каза още Гешев. Според него конкретната реакция се е дължала на това, че всички ангажирани ръководители на служби се познават и имат добри отношения. ", "date": "2019.06.08", "title": "Момчето-терорист от Пловдив било вербувано от \"Ислямска държава\""}
{"url": "https://www.actualno.com/tips/5-super-futbolni-prognozi-za-kvalifikaciite-za-evro-2020-news_756962.html", "text": "    Клубният сезон завърши – медалите са разпределни, купите са раздадени. Преди две от континенталните надпревари (Копа Америка и Купата на африканските нации) дойде време феновете на футбола в Европа да станат свидетели на нова порация квалификации по пътя на селекциите за UEFA EURO 2020. Всички сме в неведение ще видим ли отново някоя голяма страна да претърпи крах в опита си за класиране на европейския шампионат или по-скоро всички претенденти ще се впуснат поне в груповата фаза на надпреварата.      Тук, нашият екип, ще опита да анализира всичко най-интересно по терените на Стария континент, предлагайки ви няколко за мачовете в събота: Сигурна прогноза: Русия и Сан Марино няма да си вкарат един на друг голове\r\nРусия среща Сан Марино в пореден квалификационен мач по пътя на двата тима към UEFA EURO 2020. Изминаха десет поредни мача, откак Сан Марино отбеляза последния си гол, в Азербайджан. Русия е класи, класи над малката страна в Италия, а също така това е чудесен шанс за Сборная да пооправи головата си разлика преди двете домакинства на Швеция и Турция.   Русия и Сан Марино – БЕЗ гол/гол – 1,20 коефициент.   Рискова прогноза : Равенство между Армения и Лихтенщайн    Армения посреща Лихтенщайн в пореден мач от евроквалификациите на Стария континент. И двата отбора стартираха своите кампании с две загуби, а мачът в Еверан се очертава да бъде тежък с оглед психическото състояние на селекциите. Очакванията ми са за равенство, което донякъде е изненадващо, след като по-добрият отбор в случая е домакин, но въпреки това арменците не убеждават по никакъв начин с футболни аргументи. Прогноза : Равенство – 7,50 коефициент. Рискова прогноза : Равенство между Шотландия и Кипър\r\nШотландия ще посрещне на Острова Кипър в поредна среща от квалификационния цикъл на Европа. Двата тима се намират в „златната среда” на националните отбори, ала нито един не е комфортен с поражение в тази среща. По всяка вероятност двата тима ще се надхитрят, като именно надхитрянето в Шотландия ще доведе до това, че срещата ще завърши при равенство.    Прогноза : Хикс – 4,40 коефициент.    Хендикап за Белгия Белгия посреща Казахстан в пореден мач от евроквалификациите. „Червените дяволи” са един от най-добрите отбори в света в този момент и играят срещу един от най-слабите отбори в Европа. Именно стилът, който белгийците практикуват е такъв, че казахстанците ще имат много проблеми в Брюксел, а прогнозата ми за -3,50 азиатски хендикап за домакините е обоснована от факта, че Белгия е един от най-резултатните отбори на планетата. Прогноза : -3,50 азиатски хендикап за Белгия 2,00 коефициент.    Германия ще удари Беларус Германия гостува на Беларус във важен мач за Маншафта по пътя за UEFA EURO 2020. Германия отива на Изток с цялата си мощ и надежда, че срещата ще бъде спечелена. Вярвам, че Германия е напълно способен да разбие Беларус по време на гостуването в Минск. : -2,00 азиатски хендикап за Германия 2,10 коефициент Турция приема Франция в група Н от евроквалификациите. Двата отбора водят уверено парада в групата, като са с по шест точки след два изиграни мача. Въпреки това световният шампион ще сложи точка на спора за първото място сред шестте тима, а победа в Коня ще направи така, че „петлите” ще държат до самия край нещата в свои ръце. В трите си мача досега французите неизменно взимат успеха, като в събота Франция ще вземе победата на „Буюкшехир Беледие Стадиум”. Прогноза : Франция ще победи Турция – 1,55 коефициент.  ", "date": "2019.06.08", "title": "5 супер футболни прогнози за квалификациите за Евро 2020"}
{"url": "https://www.actualno.com/america/trymp-se-otkaza-ot-mitata-v-meksiko-news_756959.html", "text": "    Президентът на САЩ Доналд Тръмп заяви, че се отказва от идеята за въвеждане на мита по отношение на Мексико, тъй като е постигнал споразумение с тази страна, за борба с нелегалната имиграция.      „Приятно ми е да ви съобщя, че САЩ подписаха писмено споразумение с Мексико. Митата по отношение на Мексико, въвеждането на които беше планирано за понеделник, сега се отлага за неопределен срок“, написа Тръмп в Twitter.   Президентът на САЩ поясни, че в замяна на това Мексико „се съгласи да предприеме решителни мерки, за да обуздае вълната имигранти, минаващи през мексиканска територия към нашите южни граници“.\r\nПо думите на Тръмп, тези мерки ще позволят съществено да се намали или напълно да се прекрати, потока от нелегални имигранти към САЩ.   ", "date": "2019.06.08", "title": "Тръмп се отказа от митата в Мексико"}
{"url": "https://www.actualno.com/politics/bsp-ne-podkrepja-subsidii-ot-1-lev-na-glas-vytreshnata-opozicija-napadna-ninova-news_756966.html", "text": "    Националният съвет на БСП прие позиция ПГ на \"БСП за България\" да не подкрепя предложението на ГЕРБ за 1 лев на действителен глас Отчитайки и силните обществени настроения срещу партийното финансиране, Националният съвет на БСП възлага на парламентарната група да започне експертен и политически дебат за намаляване на субсидията, което да отговаря на гражданските очаквания, без да застрашава функционирането на политическите партии, предаде Нова телевизия. Това означава че социалистите са съгласни субсидията да са намали, но не и само до 1 лев.      Още преди 11 часа на влизане в централата на БСП се откроиха двете точки на напрежение между социалистите. Първата беше изборът на Петър Витанов като водач на евродепутатите на БСП в Европарламента. Чуха се изключително силни думи като \"патологичност\" и \"жалки политически действия\" по отношение на лидера в оставка в БСП  Корнелия Нинова.\r\nВтората конфликтна точка се оказа циркулиращата хипотеза, че оставката на Корнелия Нинова няма да бъде потвърдена от Конгреса.\r\n\"В крайна сметка, Коцето Pаскалев го каза: \"Оставка, за да остана\". Избор, в който Петър Витанов, аз нямам нищо против момчето, но той е избран за ръководител на групата в Европарламента. Нали разбирате, че това е смешно и парадоксално? Този човек не знае къде е Страсбург и Брюксел, а ще води групата. Безтегловност. Тази група е група на парашутистите. Човекът за мен там е Станишев. Как си го виждате заседания на ПЕС и Петър Витанов да докладва становищата, но тази хиперактивност и патология ни води до загуби.Бойко Борисов си дава оставките, но ни би 12 пъти\", каза Георги Гергов от БСП.  \"Това е продължение на тенденциозност, поредица от нелогични политически действия, които бяха наложени от Корнелия Нинова. Всичко останало е един театър, аз очаквам той да продължи и на конгреса с емоционални изказвания. Той сценарият вече е написан. Очаквате ли да не се констатира оставката от Конгреса - това е воля на конгреса аз очаквам такива усилия\", каза още Сергей Станишев от БСП.\r\n\"Какво значи да натовари това малко момче - Петьо, което не познава коридорите да води групата. Просто едно жалко, примитивно поведение на инат\", заяви Георги Божинов от БСП. ", "date": "2019.06.08", "title": "БСП не подкрепя субсидии от 1 лев на глас, вътрешната опозиция нападна Нинова"}
{"url": "https://www.actualno.com/balkani/otkriha-nov-masov-grob-v-bosna-news_756921.html", "text": "    Тленните останки на 12 мюсюлмани, убити по време на бруталната гражданска война в Босна между 1992-1995 година са били открити в масов гроб в планина край Сараево, съобщи агенция ФЕНА, цитирани от БГНЕС.      Смята се, че по време на войната са загинали повече от 100 000 души, а повече от 7000 все още се водят за изчезнали.   „Съгласно събраните доказателства, те са били ликвидирани докато се опитвали да отидат в Свободните територии“ – райони, контролирани от босненската армия, заяви Емза Фазлич, говорител на босненския Институт за изчезнали хора.\r\nТелата са били извадени от масовия гроб западно от Сараево и преместени в столицата за ДНК тестове. Резултатите от тях ще бъдат готови до 8 седмици, обявиха от Института.  Когато конфликтът приключи, 31 500 души се водеха за изчезнали. Телата на 25 000 от тях бяха ексхумирани от масови гробове, а през последните години бяха намерени още няколко такива.\r\nПовече от 8000 мюсюлмани – момчета и мъже – бяха убити от силите на босненските сърби през юли 1995 година по време на клането в Сребреница – най-жестокото зверство в Европа от края на Втората световна война, което беше определено като геноцид от международното правосъдие. ", "date": "2019.06.08", "title": "Откриха нов масов гроб в Босна "}
{"url": "https://www.actualno.com/asia/45-000-evakuirani-v-kitaj-zaradi-porojni-valeji-i-navodnenija-news_756972.html", "text": "    Около 45 000 местни жители са били евакуирани в източната китайска провинция Дзянси поради продължаващите силни дъждове и наводнения. Няма данни за убити или пострадали хора, съобщи предаде местното министерство за извънредни ситуации, цитирано от РИА Новости, предаде БГНЕС.      Дъждът не е спирал в региона от четвъртък. Лошото време е засегнало повече от половин милион души в 23 области на провинцията. Преките икономически щети вече са оценени от местните власти на 670 милиона юана (около 94 милиона долара).\r\nСпасителите се придвижват по улиците на някои места с лодки. Повече от 50 сгради са потопени под вода. Близо 90 сгради са сериозно повредени, а 1,2 хиляди местни жители се нуждаят от спешна помощ.\r\nНаводнението причини значителни щети на земеделските земи. Наводнени са повече от 37 хиляди хектара обработваема земя.  Според прогнозите, валежите ще продължат до вторник. ", "date": "2019.06.08", "title": "45 000 евакуирани в Китай заради поройни валежи и наводнения "}
{"url": "https://www.actualno.com/curious/prodadoha-kartina-na-vasilij-kandinski-za-rekordnite-25-miliona-evro-news_756907.html", "text": "    Картина на руския художник Василий Кандински беше продадена на търг в Германия за рекордните 2,5 милиона евро.      \"Ярката картина на Василий Кандински \"Стълбището към замъка\", рисувана през 1909 година е великолепен екземпляр на ранното му творчество. От септември 1916 година картината не е била достъпна за широката общественост,\" се казва в съобщението на аукционната къща, предаде БГНЕС.   На картината художникът е изобразил замък в община Мурнау в Бавария.\r\nПървоначално маслената живопис е оценена на 1,5 милиона евро. Според таблоида Bild, само за пет минути цената се е повишила с един милион и творбата е била подадена за 2,5 милиона евро.   ", "date": "2019.06.08", "title": "Продадоха картина на Василий Кандински за рекордните 2.5 милиона евро "}
{"url": "https://www.actualno.com/europe/izbraha-jena-za-premier-na-moldova-news_756986.html", "text": "    Мая Санду, съпредседател на блока АКУМ, беше определена за министър-председател на Молдова, след като парламентът гласува в нейна подкрепа, предаде БГНЕС.      По-рано беше съобщено, че президентът на Молдова, Игор Додон, след консултации с парламентарни фракции, реши да номинира съпредседателя на блока АКУМ, Мая Санду, като кандидат за премиер.   \"Депутатите единодушно подкрепиха кандидата за премиера Мая Санду, поздравления за назначаването й\", каза председателят на парламента след гласуването. ", "date": "2019.06.08", "title": "Избраха жена за премиер на Молдова "}
{"url": "https://www.actualno.com/balkani/gyrcija-otmeni-po-visokija-danyk-obsht-dohod-news_756888.html", "text": "    Гърция отмени планове да принуждава хората да плащат повече данъци върху доходите си от следващата година, по-малко от месец преди парламентарните избори.      Отиващият си парламент прие мярка, предложена от лявото правителство на Сириза. С това беше отменена промяната на данъчното законодателство, което трябваше да влезе в сила през януари.\r\nТази мярка е сред ангажиментите, изискани от международните кредитори в замяна на спасителните мерки. Тя щеше да намали необлагаемия минимум, което щеше да доведе до това, че повече хора щяха да плащат данъци.\r\nФинансовото министерство заяви, че по-доброто от очакваното изпълнение на бюджета е направило мярката ненужна.  \"Ние не намалихме пенсиите и няма да намалим данъчния праг\", каза финансовият министър Евклид Цакалотос пред депутатите на последното официално заседание на парламента преди изборите на 7 юли, предаде БГНЕС.   В доклад от тази седмица Европейската комисия заяви, че разширяването на данъчната основа би имало малко въздействие върху общия фискален баланс, но би могло да създаде пространство за реформи в данъчната система, насърчаващи растежа.\r\nКонсервативната партия \"Нова демокрация\", която отбеляза ясна победа в изборите за Европейски парламент миналия месец, се въздържа при гласуването, като заяви, че това е последно усилие на правителството да увеличи популярността си.    Гърция е подписала три спасителни плана на стойност над 280 милиарда евро от 2010 година  насам, в замяна на непопулярни мерки за строги икономии и реформи.\r\nСтраната приключи последната си програма за икономическа адаптация миналата година, но остава под финансовия надзор, за да гарантира, че отговаря на фискалните  цели. ", "date": "2019.06.08", "title": "Гърция отмени по-високия данък общ доход "}
{"url": "https://www.actualno.com/asia/naj-malko-15-ubiti-ot-talibani-v-afganistan-news_756954.html", "text": "    Най-малко 15 души, сред които и цивилни граждани, са били убити в резултат на нападение на талибаните в Афганистан, предаде РИА Новости, цитирани от \"Фокус\".      Властите съобщиха, че талибаните са нападнали военен пост в селището Пошта Нур, в западната провинция Гор.   Подробностите около нападението се изясняват.\r\nВ района са били изпратени правителствени военни части.   ", "date": "2019.06.08", "title": "Най-малко 15 убити от талибани в Афганистан"}
{"url": "https://www.actualno.com/starazagora/raznoobrazni-bezplatni-zanimanija-za-starozagorskite-deca-prez-vakancijata-news_756920.html", "text": "    Цяло лято старозагорските деца ще могат с разнообразни занимания и прояви областта на науката, изкуството, спорта да се забавляват през цялата лятна ваканция. В програмата на община Стара Загора „Лято 2019“ със свои събития се включват Местната комисия за борба с противообществените прояви на малолетните и непълнолетните (МКБППМН), Центърът за подкрепа за личностно развитие (ЦПЛР) , Международният младежки център, Превантивно-информационният център по зависимости, детският отдел на библиотека „Родина“, Регионалният исторически музей, Къща музей „Гео Милев“.      Децата ще могат да участват в беседи на различни теми, в състезания и дискусии. Ще има занимания по живопис и моделиране, театрално майсторство, упражнения по кариерно ориентиране, решаване на ребуси и кръстословици, игри на открит. За малчуганите, изкушени от спорта, безплатни занимания предлагат клубовете по лека атлетика, скокове на батут, спортна и художествена гимнастика, бадминтон и тенис на корт, баскетбол , волейбол, стрелба, плуване и карате. Децата могат да се свържат с треньора, посочен като лице за контакт, за да се включат в спортните занимания. От тях могат да разберат и какви са подходящото облекло и обувки за съответния спорт.   От 17 юни до 31 юли ще протекат събитията, организирани от МКБППМ. Първото събитие е информационна среща и разговор с обществения посредник на община Стара Загора, на които деца и родители ще имат възможност да се запознаят с правата на децата. Срещата е на 17 юни от 10 часа в Зала 1 на община Стара Загора.\r\nВижте тук    ", "date": "2019.06.08", "title": "Разнообразни безплатни занимания за старозагорските деца през ваканцията"}
{"url": "https://www.actualno.com/europe/chehija-na-planira-da-prieme-evroto-news_756958.html", "text": "    Чешкият премиер Андрей Бабиш заяви, че Прага свързва своя икономически ръст със запазването на националната си валута и не планира да приеме еврото, предаде ТАСС, цитирани от \"Фокус\".      „Чехия, за разлика от Словакия, не планира да приема еврото“, заяви Бабиш, който се намира на работно посещение в Словакия.   По неговите думи, отказа на Чехия от преминаване към еврото, е свързан „със сериозните проблеми, които изживява еврозоната“. Според Бабиш, тези проблеми могат да бъдат преодолени, само в случай, че еврозоната бъде напусната от Италия и Гърция, които не реализират болезнените за населението, но необходими за оздравяване на собствените им икономики реформи.\r\nБабиш разкритикува плана за увеличаване на бюджета на ЕС, с които излезе Европейската комисия. Според чешкият премиер, това не трябва да се прави в момент, когато Великобритания напуска ЕС, в резултат на което съюза ще се лиши от значителна част от бюджетните си приходи. Премиерът на Чехия смята, че финансовото бреме, което Брюксел иска да възложи на оставащите 27 страни-членки на ЕС, може да се отрази негативно на социално-икономическата ситуация в тях.   ", "date": "2019.06.08", "title": "Чехия на планира да приеме еврото"}
{"url": "https://www.actualno.com/europe/ogromen-pojar-izpepeli-novostrojasht-se-nebostyrgach-v-centyra-na-varshava-news_756955.html", "text": "    Огромен пожар изпепели новостроящ се небостъргач в центъра на Варшава, съобщи полицията в полската столицa, предаде БГНЕС.      Огънят е избухнал в петък вечерта, а полицията незабавно е блокирала целия район, за да предотврати наранявания, тъй като от горящата сграда падаха отломки от височина 130 метра. В момента на избухването на огъня сградата е била празна. Няма пострадали хора.   Повече от 120 пожарникари взеха участие в операцията за овладяване на пожара, пишат полските медии.\r\nВ небостъргача, който трябваше да бъде построен до 2020 г., ще бъдат разположени луксозен хотел и офиси.   ", "date": "2019.06.08", "title": "Огромен пожар изпепели новостроящ се небостъргач в центъра на Варшава "}
{"url": "https://www.actualno.com/europe/sasht-postaviha-na-turcija-ultimatum-zaradi-ruskite-sistemi-s-400-news_756993.html", "text": "    Турция получи краен срок до края на юли, за да избере между закупуването на американски изтребители F-35 и руски противоракетни ракетни системи С-400.      Действащият министър на отбраната на САЩ Патрик Шанахан е дал ултиматума в писмо до турския си колега Хулуси Акар.   „Турция не може да има едновременно съвременни американски изтребители F-35 и руски противоракетни системи S-400“, се казва в писмото, цитирано от ВВС, предаде БГНЕС.\r\nДвете държави, които са съюзници в НАТО, водят спора за С-400 в продължение на месеци.  Вашингтон твърди, че руските системи са несъвместими с отбранителните системи на НАТО и представляват заплаха за сигурността и иска Турция да закупи противовъздушни системи Patriot.\r\nТурция, която се стреми към все по-независима отбранителна политика, е подписала договор за закупуване на 100 изтребителя F-35 и е инвестирала сериозно в програмата за тях, като турски фирми произвеждат 937 части от самолета.\r\nВ писмото си Шанахан казва, че САЩ са \"разочаровани\" да разберат, че турски военни са били изпратени в Русия, за да се обучава на С-400.       \"Турция няма да получи F-35, ако приеме С-400\", пише той. “Все още имате възможност да промените курса“. Писмото на Шанахан включва график за прекратяване на участието на Турция в обучението на пилоти F-35.\r\nПървите четири F-35, които трябва да бъдат доставени в Турция, все още не са напуснали САЩ.  А турският президент Реджеп Тайип Ердоган каза във вторник, че страната му е \"решена\" да продължи сделката за С-400.\r\n\"За съжаление не сме получили положително предложение от американската страна по въпроса за системите Patriot, подобно на това за С-400 от Русия\", каза той.\r\nТурция има втората по големина армия в НАТО, 29-членният военен съюз, създаден да защитава от това, което беше по онова време Съветския съюз.\r\nРъководителят на руския държавен отбранителен конгломерат заяви в петък, че Русия ще започне да доставя С-400 на Турция след \"около два месеца\".    ", "date": "2019.06.08", "title": "САЩ поставиха на Турция ултиматум заради руските системи С-400 "}
{"url": "https://www.actualno.com/europe/vulkan-v-dalechnija-iztok-na-rusija-moje-bi-otnovo-se-probujda-news_756833.html", "text": "    Вулкан в Далечния изток на Русия, смятан за отдавна угаснал, може би отново се пробужда и изригването му ще има катастрофални последствия, съобщава Си Ен Ен, цитирани от БГНЕС.      Кратерът Болшая Удина, който е част от разположената на полуостров Камчатка Ключевска група вулкани, беше смятан за отдавна угаснал, когато през 2017 година в района беше забелязана повишаваща се сеизмична активност.\r\nСпоред Иван Кулаков, геофизик от руския Институт за петролна геология и геофизика „А. А. Трофимук“, твърди, че  статусът на вулкана трябва да бъде променен на активен. „Мощно изригване може да се случи във всеки момент“, категоричен е той.   Между 1999 и септември 2017 година около 100 слаби сеизмични труса са регистрирани под вулкана, който се издига на 9590 метра над морското равнище. Анормална сеизмична активност започва да бъде отчитана през октомври 2017 година. До февруари 2019 година за записани около 2400 сеизмични събития.  През февруари тази година в района на Удина удари земетресение с магнитуд от 4,3 по Рихтер, най-силното регистрирано в района.\r\nУчени от Русия, Египет и Саудитска Арабия извършиха проучване на вулкана между май и юли миналата година. Според резултатите около кратера се е образувал елипсовиден клъстър от сеизмична активност, която се натрупва на по-малко от три мили под повърхността на вулкана. Според експертите вулканът е свързан с така наречената зона Толуд, разположена южно от кратера – регион, в който се съхранява магмата на Земята. Заради нов процеп в земната кора,  формиран през 2018 година, сега магмата от зоната Толуд се натрупва в  Болшая Удина.\r\nКратерът има същите структурни характеристики като друг, преди смятан за угаснал вулкан в района – Безименни, който изригна мощно през 1956 година.     ", "date": "2019.06.08", "title": "Вулкан в Далечния изток на Русия може би отново се пробужда "}
{"url": "https://www.actualno.com/society/sedmichna-prognoza-za-vremeto-za-10-16-uni-news_756729.html", "text": "    Новата седмица започва с променлива облачност. В ще има условия за валежи, придружени с гръмотевици. Максималните температури ще бъдат между 21 и 28 градуса.      Във времето ще остане без промяна. Температурите ще се повишат и в Ямбол се очакват максимални стойности от 30 градуса.\r\nВ над Западна България валежите ще спрат. Облачността остава променлива. В източната и централната част на страната са възможни превалявания, придружени с гръмотевици. Максималните температури ще бъдат между 22 и 31 градуса.\r\nВ над Западна България и по Черноморието ще бъде предимно слънчево. Слаби превалявания от дъжд се очакват в централната част от страната.  В над цялата страна се очакват слаби превалявания от дъжд. ", "date": "2019.06.08", "title": "Седмична прогноза за времето за 10-16 юни"}
{"url": "https://www.actualno.com/society/voenni-izzeha-snarjad-v-klisura-news_756832.html", "text": "    Модулно формирование за овладяване и преодоляване на последиците от бедствия от поделението в Горна Баня иззе тази вечер, 7 юни, корозирал 76,2 мм осколъчен снаряд с взривател, намерен в частен двор в село Клисура, област София. Това съобщиха от пресцентъра на Министерството на отбраната.      Боеприпасът е бил открит при изкопни дейности в частен имот на ул. „Балканска“ в селото. Модулът, в състав четирима военнослужещи с два броя техника, е разузнал и транспортирал снаряда до поделението. Той ще бъде унищожен в понеделник на полигона в Сливница. До пристигането на модулното формирование, мястото, на което е открит боеприпасът, е било охранявано от органите на МВР.    ", "date": "2019.06.08", "title": "Военни иззеха снаряд в Клисура"}
{"url": "https://www.actualno.com/asia/iranskata-policija-zatvori-poveche-ot-500-zavedenija-zaradi-nespazvane-na-isljamskite-principi-news_756980.html", "text": "    Иранската полиция е затворила 547 ресторанта и кафенета в Техеран, защото не са спазвали \"ислямските принципи\".      \"Собствениците на ресторанти и кафенета, в които не се спазват ислямските принципи, бяха цел на тази операция, в рамките на която бяха затворени 547 заведения и бяха арестувани 11 нарушители\", каза Хосейн Рахими, цитиран на уебсайта на полицията, предаде БГНЕС. \r\nСпоред агенция ФАРС, операцията е извършена през последните 10 дни.\r\nПрестъпленията включват \"неконвенционална реклама в киберпространството, слушане на нелегална музика и разврат\", съобщава ФАРС.  \"Спазването на ислямските принципи е ... една от основните мисии и отговорности на полицията\", каза шефът на полицията.\r\nСъщо в събота ръководителят на ръководния съд на Техеран, който се занимава с \"културни престъпления и социална и морална корупция\", призова гражданите на Техеран да съобщават за случаи на \"неморално поведение\", като изпращат текстови съобщения.\r\n\"Хората биха искали да съобщят за тези, които нарушават нормите, но не знаят как ... Решихме да ускорим справянето със случаи на обществени неморални действия\", казаха източници от съда.    Гражданите могат да съобщават за случаи на премахване на \"хиджаб в коли\", \"смесени танцови партии\" или публикуване на \"неморално съдържание в Instagram\", каза същият източник.\r\nСпоред ислямския дрес-код на Иран, където алкохолът е забранен, жените могат да показват само лицето, ръцете и краката си и трябва да носят скромни цветове. ", "date": "2019.06.08", "title": "Иранската полиция затвори повече от 500 заведения заради неспазване на ислямските принципи "}
{"url": "https://www.actualno.com/crime/predotvratiha-teroristichen-akt-v-plovdiv-uchenik-gotvel-vzriv-news_756877.html", "text": "    МВР, прокуратурата и ДАНС са извършили съвместна операция, с която са арестували 16 годишен ученик в Пловдив.      Момчето е българин, а в дома му са били открити компоненти на бомба, която е сглобявал. Според информация на \"Фокус\" е на 16 години.   Очаква се прокуратурата да даде пресконференция днес, за да оповести подробности по случая. \r\nВ петък специализираният съд е решавал каква мярка за неотклонение да му наложи. Те обаче отказаха да разкрият неговата самоличност.  Той е българин от семейство, за което досега не е имало съмнения за връзка с радикализирани формирования.\r\nОчаквайте подробности! ", "date": "2019.06.08", "title": "Предотвратиха терористичен акт в Пловдив - ученик готвел взрив"}
{"url": "https://www.actualno.com/curious/4-te-zodii-koito-vlizat-v-jivota-ti-i-ostavat-tam-zavinagi-news_756623.html", "text": "     Овен       Това са едни от най-сериозните партньори, влюбят ли се истински. Те имат бурен живот, много връзки, но никога не се оставали за дълго при тези, към които нямат истински чувства. Когато обаче намерят човека, с когото искат да прекарат целия си живот, Овните приемат това като своя мисия. Те са изключително отговорни и искат да осигурят всичко необходимо за своето семейство. Обичат и бранят половинката си така, както никой друг не би могъл. Славата им на лъжци е преувеличена. Овните са осъзнати и отговорни хора, а това се случва с възрастта. Минат ли 30, осъзнават, че вече не са малки и трябва да поемат живота си в свои ръце. Рак    Най-отговорната зодия в Зодиака. Раците живеят за своята половинка и правят всичко по силите си да направят човека до тях щастлив. Те са работохолици, които освен че се наслаждават на работата си, осъзнават и че тя е ключът към добрия и охолен живот. Те събират всяка стотинка за дома си, за да бъде човекът до тях щастлив и подсигурен. Раците са може би най-верните сред зодиите. Те не могат да си помислят да предадат своя човек и да го наранят по този ужасен начин. Отговнорността им стига до там, че дори някога в живота си да хлътнат по друг човек, спират всякакъв контакт с тях и нищо не може да ги накара да изневерят на половинката си. Везни Няма по-спокойна и уверена в себе си зодия. Везните са много примерни и обичат животът да си тече по своя ред. Искат да създадат семейство по-рано, за да могат да осмислят живота си. Те се влюбват рядко, дават сърцето си трудно, но направят ли го - няма сила на света, която да разруши щастието им. Представителите на тази зодия добре осъзнават каква отговорност е брака и за да се решат на тази стъпка, то те са 100% сигурни, че го искат и че това е точния за тях човек. Характерът им е благ и са лесни за съжителство. При тях липсват безсмислените битови спорове, които са разрушавали не една и две връзки. Стрелец   Любовта на Стрелците понякога е безумно силна. При тях т.нар. \"драми\" не липсват и ако обичат, ще обичат докрай. Те често са в позицията на завоеватели и трябва да се борят за сърцето на другия. Не се отказват, каквото и да се случи, а когато най-накрая успеят, никога не биха стъпкали щастието си и всички хвърлени усилия. Те смятат, че това, за което си се борил е това, което остава за цял живот. Стрелците са много примерни и рядко изневеряват на характеристиката на зодията си. За тях е важно да имат сплотено семейство и нищо да не им липсва у дома. Дават всичко от себе си, за да запазят хармонията вкъщи и това е ключът към това да останат там завинаги. ", "date": "2019.06.08", "title": "4-те зодии, които влизат в живота ти и... остават там завинаги "}
{"url": "https://www.actualno.com/politics/goranov-njama-nishto-losho-da-se-doverim-na-slavi-news_756868.html", "text": "    Някои от партиите се опитват да извлекат политически дивиденти от темата за субсидиите. Всеки път, когато внесем Закона за бюджета, колегите от левицата искат да обсъдим и субсидиите. Това заяви финансовият министър Владислав Горанов пред бТВ.      Ако колегите от БСП смятат, че 1 лев е малко, да кажат колко им трябват. Аналогията за 1 лев е свързана с отговорите, които получихме от въпросния референдум. Какво лошо има ако хората смятат така, правителството да се съобрази с него. Няма нищо лошо да се доверим и на Слави, референдумът, макар и иницииран от него - в него Слави има само един глас, каза още финансовият министър. Законът казва, че за всеки глас се дават по 11 лева, в следващи норми обаче се казва, че субсидии от общата маса се дават само на партиите, които имат над 1 процент или имат вкаран народен представител. Затова се получава едно преразпределение, коментира той.   Разговорът за оставката ми беше между мен и премиера, преценихме, че не се налага да подавам оставка. Колегите от БСП са чели закона по същия начин. Няма как един финансов министър да понесе цялата отговорност за нещо, което е от 2001 - 2002 година, да не говорим, че въпросът е по-скоро технически, отколкото политически, коментира Владислав Горанов. ", "date": "2019.06.08", "title": "Горанов: Няма нищо лошо да се доверим на Слави"}
{"url": "https://www.actualno.com/vraza/zapochva-detski-praznik-usmivka-vyv-vraca-news_756873.html", "text": "    Започва за най-малките врачанчета. За трета поредна година Община Враца кани деца и техните родители  пред сградата на общината. Там ги очакват творчески работилници, куклен театър на открито, спортни игри и забавления, зумба с Малина, както и томбола с много награди.      В арт ателиетата всички малки творци ще могат да оцветяват гипсови фигурки и картинки, да правят декупаж, картички с техниката „Квилинг”, стъклопис, подреждане на пъзели и направа на магнити с природни и исторически забележителности от Враца. Традиционните ателиета за прически и макиаж, както и детска къщичка с играчки за най-малките, също са част от програмата.    Новите изненади в тазгодишното издание на детския празник са грънчарското колело, на което децата, с помощта на опитен грънчар, ще изработват различни изделия, вълшебната стая за рисунки на Моно Петра и приятели, както и    Красивите моменти от празника ще бъдат запечатани в спомени от фотографа Тони Дуковски.\r\nОрганизаторите уточняват, че всички ателиета и забавления и са финансирани от Община Враца.    ", "date": "2019.06.08", "title": "Започва детски празник „Усмивка“ във Враца"}
{"url": "https://www.actualno.com/curious/3-te-zodii-sys-zlatni-syrca-news_756626.html", "text": "    В живота ни има хора, които вечно ще помним с добротата им. Те дават всичко от себе си, за да правят другите щастливи, и винаги са готови да подадат ръка на всеки. Това са 3-те , които имат златни сърца:       Овен    Истински противоречива зодия, за която сме чели какво ли не. Истината е, че има златни представители на тази зодия, които са истинските екземпляри, представляващи зодия Овен. Те имат големи сърца и са отворени към всички хора. Не делят другите на добри и лоши, а смятат, е всеки човек има нещо добро у себе си и не бива да се съди по грешките, които правят в живота си. Ако някой им помогне с нещо, никога не забравят добротата им и са готови цял живот да им помагат, когато имат нужда. Ако някой им даде нещо, връщат два пъти в замяна. Овните са широкоскроени и умеят да общуват успешно с всеки Рак   Раците са хората, които сякаш имат не едно, а две златни сърца. През целия си живот те се поставят на второ място и винаги има поне един човек, за когото се грижат, преди дори да помислят за себе си. Те са добри към всички, не таят лоши мисли и чувства и много рядко влизат в каквито и да било конфликти. Раците са родени да правят добро, без да искат нищо в замяна. Тяхната мисия в живота е винаги да държат на принципите си и никога да не ги нарушават, независимо какво се случва с тях. Добротата им е принцип номер едно, на който никога не изневеряват. Стрелец    Невероятно интересни личности, които понякога остават неразбрани, но само от хората, които са далеч от същността им. Стрелците дават всичко от себе си във всяко едно начинание, с което се заемат. Тяхната същност е изтъкана от отговорност, преданост и доброта. Най-голямата им сила се крие в способността им да превръщат всяка цел в реалност, колкото и време да им отнеме това. Освен това качество, представителите на тази зодия са хората, които умеят да отсяват стойностното в живота, да гледат позитивно на нещата и да обичат живота с цялата си същност. Те са оптимистите, които виждат надеждата, вярват в любовта и търсят добротата у хората. Стрелците са златни хора.     ", "date": "2019.06.08", "title": "3-те зодии със златни сърца   "}
{"url": "https://www.actualno.com/society/s-26-mln-lv-remontirat-sgradata-na-vks-news_756875.html", "text": "    Ремонт на сградата на Върховния касационен съд е планиран с прогнозна стойност над 2,6 млн. лв. с ДДС, сочи обявление на заместник-председателя му Светла Димитрова.      Предвиден е ремонт на фасадите към вътрешните дворове, покрива (над 10 500 кв. м), настилки на вътрешни дворове и проходи. Ще се обнови също вторият етаж на сградата, откъм ул. „Лавеле“, четири стаи на първия сутерен. Два гаража ще бъдат преустроени в работни помещения.   Сградата на Съдебната палата е архитектурно-строителна и художествена недвижима културна ценност, с категория от „национално” значение. Застроена е върху площ от около 10 324 кв.м. и обхваща седем нива. Има един подземен етаж, един приземен, висок партер и 4 етажа над него, с обща разгърната застроена площ от 55 480 кв. м.\r\nТя е една от най-монументалните и представителни обществени сгради в нашата страна, забележителен паметник на българската архитектура и строително изкуство. Строежът е реализиран в периода 1929-1940 г.  Финансирането на проекта е осигурено от Висшия съдебен съвет, съгласно одобрена инвестиционна програма. ", "date": "2019.06.08", "title": "С 2,6 млн. лв. ремонтират сградата на ВКС"}
{"url": "https://www.actualno.com/analysis/zashto-merkel-spyva-pregovorite-za-makedonskoto-chlenstvo-v-es-news_756575.html", "text": "           Дебатите в Бундестага бяха проведени в четвъртък и като цяло депутатите в германския парламент подкрепиха членството на в НАТО, но влязоха в открит конфликт относно преговорите на страната с ЕС. Въпреки че фокус на заседанието трябваше да бъде ратификацията на Протокола за членство на югозападната ни съседка в НАТО, дискусиите се изместиха към възможното членство на страната в Общността.\r\nАтмосферата бе нажежена от депутата на „Зелените“ Юрген Тритин, който подчерта, че в самото правителство в Берлин има конфликт по отношение на започването на преговорите между Скопие и Брюксел. Меркел се противопоставя на стартирането им, докато Министерството на външните работи ги подкрепя. Партиите от голямата коалиция нямат съгласие по въпроса, подчерта Тритин. А желанието на гражданите на е да бъдат част не само от НАТО, но и от Обединена Европа, подчерта „зеленият“ депутат.  Според Тритин гръцкият премиер Алексис Ципрас е пожертвал политическата си кариера, за да постигне споразумение със Скопие. То ще коства загубата на властта на предстоящите предсрочни избори в Гърция. „Подозирам, че канцлерът и ХДС искат да отложат разискванията по този въпрос, докато в Гърция не дойде „Нова демокрация“ на власт, за да блокира влизането на Северна Македония в ЕС“, заяви Тритин, напомняйки, че Европейската комисия е дала ясна препоръка относно началото на преговорите.\r\nКритикувайки подобна политика, Тритин попита дали някой иска гражданите на Северна да бъдат третирани като „европейци от втора класа\". „Зеленият“ депутат напомни, че Германското външно министерство информира Бундестага още на 8 май, че е необходимо да се обяви началото на преговорите със Северна Македония.\r\n„Ако е така, каква причина правителството и коалицията да не поставят този въпрос пред Бундестага? Досега вече щяхме да сме обсъдили въпроса и щяхме да получим съгласие в Съвета на ЕС“, увери опозиционният политик.       Двама членове на ХДС, Кристиан Шмит и Петър Байер, отговориха на забележките на Тритин.\r\nСпоред първия, изявлението на Тритин няма „връзка с реалността\". Той добави, че „членството на Северна Македония в НАТО е готова работа, без значение кой е на власт в Гърция\". Той похвали ролята на Северна Македония на Балканите, наричайки я „крепост на мира\", която винаги е помагала в най-трудните моменти.\r\nСпоред Шмит стратегическият интерес на Германия е западните балкански страни да станат част от ЕС. Той увери, че преговорите за членството им ще започнат „скоро\". Същевременно той подчерта, че и Албания трябва да започнат преговори в пакет, макар Тирана да е изправена пред „определени проблеми\", които изискват дълго проучване на доклада на ЕК.\r\nНа свой ред Петър Байер приветства споразуменията, които Македония постигна с Гърция и България, но критикува нуждата на страната от по-нататъшни усилия в борбата с организираната престъпност, корупцията, съдебната система и публичната администрация.      Депутатите от ХДС на канцлера Ангела Меркел обявиха миналата седмица, че до началото на лятната ваканция в края на юни няма да има време за разглеждане и гласуване на доклада на ЕК за Северна Македония. Ето защо югозападната ни съседка има възможност да получи желаната дата за започване на преговори с ЕС това лято.\r\nНо двама членове на ХДС, Гюнтер Крихбаум и Йохан Вадефул, на свой ред заявиха миналата седмица, че началото на преговорите за присъединяване със Северна Македония и Албания ще бъдат обсъдени в края на септември. „Не може да действаме прибързано. Подобно нещо не е оправдано пред германските граждани, нито пък е подходящо за двете страни“, коментира Вадефул.\r\nСоциалдемократът Карл-Хайнц Брунер похвали компромиса между Скопие и Атина и посочи, че влизането си в НАТО на „Северна Македония не трябва да взима моркова\", т.е. започването на преговорите за членство в Общността. Страната е в сърцето на Европа и е изпълнила всички условия за започване на преговорите, каза Брунер.\r\nНеговият колега от ГСПД, Йосип Юратович, предупреди, че „ако на Северна Македония скоро не се даде искрена перспектива за членство в ЕС, демократите в страната ще бъдат под натиск и в същото време - нашата собствена стратегическа сигурност в Европа\".\r\nНа ратифицирането на Протокола за членството на Северна Македония в НАТО се противопоставиха популистката „Алтернатива за Германия“ и партията „Левица“, отбелязва в заключение скопското издание. ", "date": "2019.06.08", "title": "Защо Меркел спъва преговорите за македонското членство в ЕС?"}
{"url": "https://www.actualno.com/vraza/poveche-ot-700-sa-se-zapisali-za-iv-toto-izdanie-na-folkloren-sybor-ledenika-news_756871.html", "text": "    За четвърта поредна година във Врачанския Балкан ще се проведе Национален фолклорен събор „Леденика“. За два дни - 22-ри и 23-ти юни, организаторите на събитието от Община Враца и Регионален исторически музей са подготвили много нови изненади на хилядите любители на българските традиции и обичаи. Целта на Национален фолклорен събор „Леденика“ е да се съхранят хилядолетните традиции на българския народ и запазят културните ценности.      Нов акцент в програматаще бъде демонстрацията на народни борби, в които участие ще вземат национални и европейски шампиони. Най-красивите автентични народни носии ще участват в конкурс.\r\nТанцови групи и певческите състави, изпълнители за автентичен и обработен фолклор от различни етнографски области на България – Русе, Велико Търново, Пазарджик, Радомир, Самоков, София, Червен бряг, Монтана, Видин и др. ще участват на Националния събор „Леденика“. За първи път ще се включат състави от Варна и Разград.\r\nСпециални гости на четвъртото издание са народните певици Калина и Невена,  Янко Неделчев и оркестър „Виво Монтана“.  Колоритност и уникалност на фестивала ще придадат тазгодишните победители от Международен фестивал „Сурва“ в Перник - „Мечкарска група“ при Народно читалище „Паисий Хилендарски - 1927“ от село Кралев дол. Участието на атрактивните гости ще започне с факелно шествие, което ще се проведе на 22-ри юни, а след това ще бъде представена възстановка на традиционен обичай за селото.   И тази година гостите на Събора ще се потопят в магията на нестинарските танци, в изпълнение на Иван Георгиев и Елена Костадинова. Атрактивен акцент в програмата ще бъде надиграването между 9 фолклорни клуба, с над 200 участници от Враца, София, Козлодуй и Мездра.\r\nКулминацията на Националния фолклорен събор „Леденика“ ще бъде пресъздаването на автентична Северняшка сватба. Ритуалът ще се състои на 23-ти юни от 12:00 ч. Неговото начало ще бъде дадено с грандиозното изпълнение на Националната гайдарска асоциация, неповторимата Валя Балканска и Петър Янев.    Младоженците, които избраха да се венчаят сред красивата природа на Врачанския Балкан са Петя и Калин. Младоженецът е от Враца и работи в Европейския парламент, в сферата на регионалното развитие и европейския бюджет. Петя е от Самоков и се занимава с проекти на Европейската комисия, в областта на климатичните промени. И двамата в момента работят в Брюксел.\r\nРешават да сключат брак, след като узнават за автентичното пресъздаване на Северняшката сватба по време на фолклорния събор „Леденика“. И двамата обичат планините и прекарват свободното си време сред природата. Затова и идеята да се оженят в сърцето на Врачанския Балкан, под открито небе и сред любимите скали, ги привлича веднага. За тях връзката с родните места и българските традиции изглеждат много по-ценни и по-нужни, именно защото са на повече от 2 хил. км от България.\r\nНад 700 са желаещите, които са се записали и са подали заявка да се включат в автентичния ритуал. Те ще бъдат настанени на дълги редица с месали. Изискване към гостите на сватбата е всички да бъдат облечени в народни носии.   И тази година десетки майстори и занаятчии ще представят свои уникални творби и изделия. Към момента има подадени над 60 заявления от занаятчии отпочти всички градове в страната.   Ще се предлагат ръчно изработени сувенири от вълна, чанти, торби, тъкани килими и черги, национални носии, ризи с фолклорни мотиви, реплики на стари български накити – нагръдници, пафти, битова керамика. По време на фестивала всеки ще има възможност да изработи съд на грънчарско колело.\r\nЩе бъде обособен Хайдушки кът, съобщават организаторите, където гостите ще могат да се докоснат до старинно и възрожденско оръжие на българските войводи и комити. Най-малките посетители на фестивала ще могат се запознаят с българската история, идеали, бит и култура. Основателят на четата „Тимошки хайдути“ – Ивайло Иванов от град Брегово е подготвил атрактивна изненада, чрез която децата ще могат да сформират чети и да участват в занимателни и образователни игри.   За най-малките гости на Събора са предвидени още много изненади и забавления. И тази година студентите от специалност „Трудотерапия\" към филиал „Проф. д-р Иван Митев\" към Медицинския университет-София ще се включат в програмата на Събора. Те ще очакват всички малчугани на обособения детски кът, където заедно ще измайсторят маски, цветни венчета, гривни и още много красиви сувенири.\r\nЗа любителите на къмпингуването ще има обособен терен, в близост до Атракционен парк „Леденика“, а собствениците на кемпери ще могат да паркират на Горна лифтова станция.\r\nОще с първото издание фолклорният събор получи широк отзвук сред обществеността, това  му донесе редица престижни награди. Фестивалът спечели първа награда в категория „Духът на България“ в обявения от Министерство на туризма конкурс, както и приз за „Фестивален туризъм“ на „Балканските награди за туристическа индустрия“. ", "date": "2019.06.08", "title": "Повече от 700 са се записали за  IV-тото издание на фолклорен събор „Леденика“"}
{"url": "https://www.actualno.com/crime/kustendil-zabrani-sybitija-za-vyzhvala-na-nacist-news_756890.html", "text": "    Две странни събития белязаха обществения живот в две области на страната ни през седмицата. В Кюстендил забраниха събитие за възхваляване на нацист, а срещу прокурор в Бургас започна проверка, защото отказал да провери сигнал за разлепени из града плакати с изображения на Адолф Хитлер и свастики.      От 6-ти юни Районната прокуратура на Кюстендил разследва досъдебно производство за проповядване и подбуждане към дискриминация и омраза, основани на раса, народност или етническа принадлежност.\r\nПричината е ден по-рано подаден в полицията сигнал от гражданин, че на различни места в областния град са разлепени плакати, съдържащи изображение на немски генерал от Втората световна война – Фердинанд Шьорнер във военна униформа с нацистки символи под надписи: „Героите от Втората световна война 1941-1945“ и „Покорителят на линията Метаксас“.\r\nВ тях читалище „Зора“ приканва за среща на 06.06.2019 г. в гр. Кюстендил, ул. „Търговска“ №13. Прокурор от Районна прокуратура – гр. Кюстендил, е започнал досъдебно производство при условията на неотложност.   В рамките на разследването са извършени 4 огледа, при които са иззети веществени доказателства, в това число и разлепените плакати.\r\nСъс заповед на кмета на община Кюстендил провеждането на обявеното мероприятие на читалище „Зора“ е забранено.    Районна прокуратура – Кюстендил е получила съдебно разрешение за претърсване на жилището на председателя на читалището. Прокуратурата има доказателства за извършване подобни деяния и в минал период.\r\nВ кратки срокове се очаква прокуратурата да извърши анализ на доказателствата и да прецени дали деянието осъществява признаците на престъпление против Републиката – за проповядване на фашистка или друга антидемократична идеология или насилствено изменяне на установения от Конституцията обществен и държавен строй. Ако това се установи, материалите ще бъдат изпратени по компетентност на Специализираната прокуратура. \r\nСправка в профила на читалището сочи, че плакатът още не е премахнат от там.\r\nА т. нар. линия „Метаксас“ е от Втората световна война и носи името на гръцкия диктатор Йоанис Метаксас. Веригата укрепления с 22 независими разклонения, състояща се от фортове и тунели, е построена по линията на българо-гръцката граница с цел защита на Гърция в случай на нападение.По време на Втората световна война германците обграждат линията „Метаксас“ и с използване на сълзотворен газ принуждават защитниците да излязат от укрепленията.      На 7-ми юни пък Апелативната прокуратура в Бургас сигнализира Окръжната прокуратура в града за извършването на незабавна служебна проверка на акт на Районна прокуратура – Бургас, с който е отказано провеждането на наказателно производство по повод разлепени плакати с нацистки символи.\r\nПреписката по случая е образувана по повод постъпил сигнал от Община Бургас, че на 21.04.2019 г. в гр. Бургас са установени залепени цветни плакати с лика на „Хитлер“ и свастики.\r\nСлед извършена полицейска проверка по случая наблюдаващият прокурор е отказал провеждането на наказателно производство и е разпоредил налагане на административни наказания на установените лица по реда на Указа за борба с дребното хулиганство.\r\nПредстои повторен анализ на събраните при проверката данни от Окръжна прокуратура – Бургас и ревизия на акта на Районна прокуратура – Бургас, с оглед преценка за извършено умишлено престъпление от общ характер. ", "date": "2019.06.08", "title": "Кюстендил забрани събития за възхвала на нацист"}
{"url": "https://www.actualno.com/society/filip-kirkorov-samo-az-smenjam-po-10-kostuma-na-koncert-news_756905.html", "text": "    Независимо дали хората знаят руски език или не, няма значение, защото аз пея за любов. Това каза при кацането си на българска земя руската звезда Филип Киркоров, която след няколко часа ще изнесе грандиозен концерт в Зала 1 на НДК, предаде БГНЕС.      Киркоров обеща шоу, каквото досега не е правено у нас. За целта пристига с 10 ТИР-а техника, декори и костюми.   \"Само аз сменям 10 костюма по време на шоуто\", разкри руската звезда с български корен. ", "date": "2019.06.08", "title": "Филип Киркоров: Само аз сменям по 10 костюма на концерт"}
{"url": "https://www.actualno.com/analysis/predstoi-naj-goljamata-humanitarna-kriza-za-xxi-vek-news_756654.html", "text": "    На територията на сирийската , контролирана от опозицията, живеят около три милиона души. Сред тях, по данни на ООН, около един милион са деца и още толкова хора, избягали от други региони на страната.  В продължение на няколко седмици руските и сирийските ВВС всеки ден бомбардират тази провинция, разположена в северо-западната част на Сирия.Това пише в своя статия германското издание Der Spiegel.      Докато в Европа мнозина са уверени, че войната в Сирия е към края си, ръководителят на хуманитарното управление на ООН Марк Лоукок очаква влошаване на положението в страната. \"В Идлиб може да се развие най-страшната хуманитарна катастрофа на века\", казва той, като сравнява последиците ѝ с цунамито от 2004 година в Азия и сушата в Сомалия от 2011 година. В двата случая около 250 хил. души загубиха живота си.   Три милиона души в Идлиб са в капан и нямат възможност да избягат, тъй като Турция е блокирала границата си. Ако сирийската армия и нейните съюзници продължат настъплението в , то броят на жертвите може да превиши този от предишни хуманитарни катастрофи, случили се през XXI век, предупреждава Лоукок. Според 56-годишният британец проблемът не може да бъде решен приемането на още бежанци от страна на Турция. Решението е да спрат бомбардировките.\r\nВ момента ситуацията е ужасяваща. Над 300 хил. души са се преместили в пределите на провинцията на север. На територията на Идлиб са разрушени около 50 болници и други здравни учреждения. Част от тях са затворили доброволно от страх да не бъдат обект на обстрел. Хуманитарното управление на ООН, възглавявано от Лоукок  съобщи на страните в конфликта координатите на много от тези болници. Самият Лоукок изпитва \"много, много голяма загриженост\" по повод бомбардировките.  По думите му само онези, които са издавали заповеди могат да кажат дали болниците са били обект на бомбардировки. В момента се провеждат консултации със собствениците на болници за това има ли смисъл в бъдеще да се съобщават GPS-координатите на гражданските обекти на сирийското и руското ръководство.\r\nРежимът на диктатора Башар Асад оправдава действията си с присъствието на ислямски терористи в Идлиб. В същото време не може да има оправдание за масови бомбардировки на цялата провинция. \"На един терорист се падат сто цивилни граждани\", уточнява Лоукок.   По думите му Европа ще се отрезви, когато от Идлиб тръгна стотици хиляди нови бежанци. \"През 2015 година в Европа дойдоха милион сирийци. А какво, според ЕС, трябва да направят три милиона души в Идлиб? Трябва да решим проблема там, където той започва\", смята още Лоукок.     ", "date": "2019.06.08", "title": "Предстои най-голямата хуманитарна криза за XXI век"}
{"url": "https://www.actualno.com/balkani/zaev-nie-njamame-vynshni-problemi-goljama-chast-ot-neshtata-zavisjat-ot-nas-news_756899.html", "text": "    Ако ЕС не посочи дата за започване на преговорите за присъединяване, ще демотивира други страни и може също да насърчи връщането на националистически структури, които всъщност не са ни нужни. Европа носи отговорност, тя трябва да се приема сериозно, заяви премиерът на Северна Македония Зоран Заев в открито студио на Македонската радио и телевизия, цитиран от БГНЕС.      ЕС трябва да е наясно, че страната няма намерение да стане член през юни или юли, но иска да започне преговори. Това ще бъде допълнителна мотивация и стимул за работа, още по-ярка, по-добра и по-успешна, каза премиерът, като обяви още по-интензивни реформи.   „Ние сме на прав път. Нямаме външни проблеми и спирачки, голяма част от работата зависи от нас, особено от институциите в и извън изпълнителната власт. Този период е ценен и не бива да го пропускаме. При такива обстоятелства постигнатите резултати трябва да бъдат допълнително мотивирани да преследват целта - модерно общество с отговорна съдебна власт и администрация, добри заплати и висок стандарт“, бяха думите на Заев.\r\nЩо се отнася до забележките, че администрацията е твърде раздута, премиерът каза, че от човешка гледна точка никой не е готов, нито иска да уволнява хора, без да им осигури бъдеще. По отношение на наемането на деца на длъжностни лица не трябва да има възражения, ако процедурата е редовна. И те трябва да имат възможност да се конкурират и работят, но процесът и цялата процедура трябва да бъдат прозрачни, така че обществеността да знае, че те отговарят на необходимите критерии и заемат подходящо работно място. Те не трябва да бъдат третирани като „втора ръка“.   ", "date": "2019.06.08", "title": "Заев: Ние нямаме външни проблеми, голяма част от нещата зависят от нас "}
{"url": "https://www.actualno.com/chronicles/homoseksualnostta-e-priznata-za-zakonna-v-avstralijskija-shtat-novi-ujen-uels-news_756826.html", "text": "    Думата хомосексуалност е формирана от гръцката представка homo („еднакъв“) и латинския корен sex („секс“ или „пол“). Думата е изкована от австро-унгарския журналист и борец за човешки права Карл Мария Кертбени през 1868. „Хомосексуален“ пък е прилагателно, а „хомосексуалист“ – съществително.      Като термин хомосексуалност може да се използва за описание на сексуална ориентация, сексуален опит или самоопределяне. Някои отхвърлят термина като твърде сух, дълъг за произнасяне, на английски дори за клиничен и дехуманизираш, като една от причините е, че според тях той свежда хомосексуалните отношения ограничаващо до секса, но не отразява чисто романтичните чувства, емоционалността и т.н. Така в английски език се налагат термините гей и лесбийка, което е валидно в някаква степен и в България (специално в ЛГБТ общността), в случая заради тяхната конкретика. Първите им букви съответно присъстват в акронима ЛГБТ (още – ГЛБТ, където Б и Т се отнасят съответно до бисексуалните и транссексуалните). Други пък предпочитат вместо гей или лесбийка термина хомосексуален или дори пансексуален, предвид че биват възприемани от тях като категоризация на специфичната им сексуална ориентация повече, отколкото като маркер за принадлежност към ЛГБТ общността, като определена културна или социо-политическа група, с която те не се идентифицират, както е при предходните.\r\nВ българския език думата гей е съществително от мъжки род (един гей, гейове), но може да се използва и със синтактичната функция на определение (гей хора, гей мъже, гей жени, гей общност). Като синтактично определение гей обхваща не само хомосексуалните мъже, но твърде често и хомосексуалните жени, а в някои случаи се употребява и генерално за всички нехетеросексуални. В този смисъл, вместо прилагателното лесбийски (например лесбийска двойка) може да се използва „гей“ (гей двойка).\r\nВъпреки че в миналото терминът хомосексуален е употребяван и в несексуален смисъл (например по отношение на девическите училища, тоест тук има значение на учащи от един (homo) пол (sex) ), поради включването с времето на значения за сексуалност в английски (иначе думата е с много стара употреба), днес думата се използва изключително за сексуално привличане и дори предните значения имат намалена употреба, тоест те са се архаизирали. Терминът „хомосоциален“ се използва за прояви, които не са специфично сексуални.     В повечето демократични общества днес не съществуват възбрани върху хомосексуалните практики, над възрастта, която предполага взаимно съгласие за сексуалните актове. Все пак обществените настройки спрямо хомосексуалността варират през вековете от пълно отричане, през негласно толериране, към пълно приемане, с всички възможни степени между тях.\r\nСъотношението между моралното осъждане на хомосексуалността и нейния легален статус е усложнено. Например, в Англия мъжеложството се счита за престъпление според средновековното каноническо право, поради позицията на Църквата. Въпреки това, преследването на това провинение постепенно отмира. Хомосексуализмът е официално забранен от Английския парламент през 19 век.\r\nПреследването на неприкритите хомосексуални се среща в различни култури и идеологии. Въпреки че претендира за религиозна обосновка, избиването на хомосексуални в Нацистка Германия е един от съвременните примери за геноцид и гонения от система с расистка (а не религиозна) доктрина. В нацистките лагери и затвори са убити десетки хиляди хомосексуални (или набедени за такива) германци. Отделен, и вероятно много по-голям, е броят на загиналите хомосексуални евреи, цигани, поляци, инвалиди и други.    В прединдустриалните западни общества, хомосексуализмът се възприема от долната и горната класа, по-слабо от буржоата, за „неморален“. Със засилването на урбанизацията и обособяването на нуклеарното семейство, тези сексуални връзки биват осъждани и, в някои случаи, обявявани за незаконни.\r\nКъм 19 век, законодателствата позоваващи се на Френското гражданско право не съдържат забрани срещу хомосексуализма, докато онези, базирани на Британското право, имат „анти-содомитски“ закони. Екзекуциите по тях биват осъществявани до края на века.   В началото на 20 век се заражда движението за гей-права, като едно от проявленията на движението за граждански права. То довежда до промени в общественото възприемане и медийното представяне на хомосексуалността.\r\nЛегализацията и законовата равнопоставеност на хомосексуалните отношения, наред с признаването на еднополовите бракове и гражданските съюзи, са едни от основните цели на гей-активизма.\r\nВ последните години, голям брой законодателства олекотяват или премахват разпоредби срещу хомосексуалното поведение, включително содомитски закони и закони забраняващи службата на хомосексуални хора в армията.   В България хомосексуалните отношения по взаимно съгласие между пълнолетни (18 г.) са декриминализирани през 1968 г. с приемането на нов Наказателен кодекс, в Унгария и Чехословакия – през 1961 г. В Англия и Уелс хомосексуализмът между пълнолетни лица (над 21 години) е разрешен през 1967 г., в Шотландия – през 1980 г., а в Северна Ирландия – през 1982 г.\r\nВ САЩ анти-содомитските закони са отменени с решение на Върховния съд през 2003 г.   През ноември 2008 щатът Калифорния обявява за незаконно сключването на хомосексуални бракове.  Впоследствие, през 2012 г. решението е счетено за противоконституционно.\r\nВ Китай няма специален закон срещу хомосексуализма, но хомосексуалните мъже често биват осъждани за хулиганство и наказвани със затвор.\r\nВ Индия, през 2009 г. Съдът на Ню Делхи отменя законовата разпоредба от 1861 г. (член 377 от Наказателния кодекс на Индия), който криминализира хомосексуалните отношения и наказва практикуващите ги с до 10 години затвор и глоба. През декември 2013 г., Върховният съд на Индия отменя това решение, с мотива, че въпросът трябва да бъде уреден от законодателната власт, а не от съда. След излизането на решението на съда, множество политически фигури, сред които Соня Ганди, председател на Индийския национален конгрес, изразяват разочарование от решението на съда и заявават готовност да инициират законодателна инициатива за отмяна на член 377.\r\nВ Япония няма закони срещу хомосексуалното поведение.\r\nСмята се, че личности като Александър Велики, Платон, император Адриан, Вергилий, Леонардо да Винчи, Микеланджело и др. са поддържали еднополови връзки и/или сексуални контакти. ", "date": "2019.06.08", "title": "Хомосексуалността е призната за законна в австралийския щат Нови Южен Уелс"}
{"url": "https://www.actualno.com/society/prognoza-za-vremeto-8-uni-sybota-news_756823.html", "text": "    В следобедните часове отново ще се развие купеста облачност и на места, главно в североизточните райони, ще превали и прегърми. Ще духа слаб северозападен вятър. Максималните температури ще бъдат между 29° и 34°, малко по-ниски по морския бряг, в София около 29°.      През нощта срещу неделя по-значителни валежи с гръмотевици ще има в Централна България. Ще превали и на места в Източна България. Атмосферното налягане ще остане по-високо от средното за месеца. През деня ще се задържи почти без промяна. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ).\r\nНад Черноморието ще бъде предимно слънчево, в следобедните часове с развитие на купеста и купесто-дъждовна облачност. На места, главно по северното крайбрежие ще превали и прегърми. Ще духа бриз. Максималните температури ще са между 26° и 28°. Температурата на морската вода е 21° - 23°. Вълнението на морето ще бъде 1 - 2 бала.\r\nВ планините също ще бъде предимно слънчево, но след обяд ще се развива купесто-дъждовна облачност и ще има краткотрайни валежи с гръмотевици. Ще духа умерен, по най-високите части силен северозападен вятър. Максималната температура на височина 1200 метра ще е около 23°, на 2000 метра 15-16°.  В неделя и в началото на следващата седмица вятърът ще бъде предимно от север-североизток, слаб до умерен. Отново на много места из цялата страна ще има превалявания, придружени с гръмотевици и временно усилване вятъра, възможни са и градушки. Най-интензивни ще са явленията в неделя и във вторник, когато на места в Централна България отново ще има значителни количества дъжд. Температурите ще се понижат и максималните ще остават под 30°. ", "date": "2019.06.08", "title": "Прогноза за времето - 8 юни (събота)"}
{"url": "https://www.actualno.com/balkani/zavyrshi-stroitelstvoto-na-pyrvata-oficialna-djamija-v-atina-news_756842.html", "text": "    Завърши строителството на първата официална джамия в гръцката столица Атина след десетилетия на спорове между правителството и консервативни групи, съобщава в. „Катимерини“, цитиран от БГНЕС.      „Атина най-накрая има своя молитвен дом за мюсюлманите“, заяви гръцкият министър на образованието и вероизповеданията Костас Гавроглу, в реч след посещението на новата джамия.   Молитвеният храм беше изграден с финансовата помощ на гръцката държава. Проектът среща  съпротивата на Православната църква и консервативни организации от 1979 г. насам. Джамията вече има управителен съвет, назначен от правителството, но все още не е избран имам.\r\nОчаква се първата молитва в джамията да се състои през септември. Молитвите ще бъдат четени на арабски език, но проповедта ще бъде само на гръцки, съобщи гръцкото министерство на образованието и вероизповеданията.   ", "date": "2019.06.08", "title": "Завърши строителството на първата официална джамия в Атина "}
{"url": "https://www.actualno.com/curious/sofi-tyrnyr-vzela-samo-ednochasov-urok-po-aktiorsko-majstorstvo-predi-roljata-na-sansa-stark-news_756838.html", "text": "    Софи Търнър взела само едночасов урок по актьорско майсторство и то в деня преди да се яви на прослушването за една от главните роли в „Игра на тронове“, съобщава „Контакт мюзик\", цитирани от БГНЕС.      23-годишната актриса  е едва на 14, когато е избрана да играе  Санса Старк в хитовия сериал на HBO, нямала голям опит в актьорското изкуство, когато убедила продуцентите да й поверят ролята.   Звездата беше категорична, че е доволна, че не е инвестирала време и пари в уроците по актьорско майсторство, тъй като „научила всичко необходимо в „Игра на тронове“.\r\n„След края на „Играна тронове“ преминаването ми е екипа на „Ексмен – Мрачният феникс“ беше все едно да завърша едно училище и да отида в друго“, обяснява холивудската актриса. „Игра на тронове“ беше най-добрият курс по актьорско майсторство, който можеш да си пожелаеш. Той ме научи на всичко, което трябва да знам“, категорична е Софи.  Хитовият сериал приключи миналия месец след 8 сезона и почти цяло десетилетие на малкия екран и актрисата сподели, че се е почувствала удовлетворена, че нейната героиня е намерила подходящ завършек във фантастичния сериал на HBO тъй като било „време да се освободи от тази роля“. ", "date": "2019.06.08", "title": "Софи Търнър взела само едночасов урок по актьорско майсторство преди ролята на Санса Старк "}
{"url": "https://www.actualno.com/help/da-pomognem-na-aleks-nujna-mu-e-operacija-v-germanija-news_756895.html", "text": "    Децата от 112 СУ в София помагат на свой съученик в битката с левкемията. Кампанията „ВСИЧКИ ЗА АЛЕКС” цели да събере пари, за да спаси детето. 12-годишният Алекс е диагностициран с остра прекурсорна в лимфобластна левкемия. За съжаление, детето не се повлиява от химиотерапия и е необходимо извършването на скъпоструваща операция в Германия.      „Искаме да върнем усмивката на Алекс. Искаме да го върнем отново на училище. Искаме да му дадем шанс отново да е на терена с любимия си футболен отбор и да играе с нас в парка. Надяваме се парите да се съберат бързо, за да помогнем на Алекс”, каза майка на съученик на Алекс.   Всички негови съученици носят фланелка с надпис „Алекс, ние сме с теб”. За да изразят подкрепата си, децата са написали послания към него в тетрадка, която ще му подарят.\r\nНачалният учител на Алекс призова всички да помогнат на момчето: „Искам да му кажа, че той е в моите мисли и там го виждам като един голям и силен мъж, вдигнал Купата на България по футбол. Призовавам хората в цяла България и извън нея да му пожелаят здраве, да го подкрепят с добра дума, със средства, така че това заболяване да остане в миналото”.  „Алекс, ти си едно умно момче със силен характер и аз съм сигурен, че ти ще се пребориш с това предизвикателство в твоя живот. Всички сме с теб, много те обичаме и те чакаме отново сред нас”, каза класният ръководител на детето Тони Вълчев.\r\nКак можете да дарите средства за Алекс  ", "date": "2019.06.08", "title": "Да помогнем на Алекс - нужна му е операция в Германия"}
{"url": "https://www.actualno.com/asia/novite-sankcii-pokazvat-praznite-dumi-na-trymp-objavi-iran-news_756879.html", "text": "    Иран обяви, че новите санкции, наложени от САЩ върху нефтохимичната индустрия показват празните думи на президента Тръмп, че е готов на нови преговори с Техеран, съобщи АФП, цитирани от БГНЕС.      „Само една седмица беше необходима думите на американския президент Доналд Тръмп, че е готов да преговаря, да се окажат празни“, заяви говорителят на външното министерство на Иран Абас Мусави в изявление.   То беше направено след като американското министерство на финансите обяви нови санкции срещу най-голямата и най-печелившата нефтохимична група в Иран PGPIC. ", "date": "2019.06.08", "title": "Новите санкции показват празните думи на Тръмп, обяви Иран "}
{"url": "https://www.actualno.com/america/prijateli-na-djon-snou-krajat-na-igra-na-tronove-mu-se-otrazi-naistina-zle-news_756837.html", "text": "    Кит Харингтън спрял да пие преди да влезе в клиника миналия месец, съобщава „Контакт мюзик“, цитирани от БГНЕС. Звездата от култовата поредица „Игра на тронове“ отказвала всяка глътка алкохол преди участието си в шоуто „Събота вечер на живо“, в което се появи само седмица преди да влезе в частния рехабилитационен център в Кънектикът по собствено желание.      Официално 32-годишният актьор е приет, за да се справи с „някои лични проблеми“. Представител на холивудската звезда заяви, че Кит ще се възползва от дупката в графика си след края на снимките на сериала, за да се пребори със стреса.   Според приятели на Харингтън той имал нужда от помощ след края на „Игра на тронове“, където играеше една от главните роли – на Джон Сноу, защото приключването на сагата за Вестерос „наистина му се отразило зле“. ", "date": "2019.06.08", "title": "Приятели на Джон Сноу: Краят на \"Игра на тронове\" му се отрази наистина зле"}
{"url": "https://www.actualno.com/europe/zadyrjaha-razsledvasht-korupcionni-shemi-jurnalist-v-moskva-news_756821.html", "text": "    Руски журналист, разследващ корупционни схеми по високите етажи на властта беше арестуван в Москва, съобщава Би Би Си. Иван Голунов, 36-годишен репортер от базирания в Латвия новинарски сайт „Медуза“ е бил задържан в четвъртък по обвинения в търговия с наркотици.      Адвокатите на журналиста заявиха, че той е бил бит в ареста и дрогата му е била подхвърлена. Според сайта „Медуза“ Голунов е задържан заради журналистическата си дейност.   В разследванията си той редовно е разкривал корупцията сред политическия и бизнес елит в страната, както и добре прикрити финансови схеми за източване на държавния средства в Москва.\r\nКолеги на Голунов заявиха, че той е получавал заплахи през последните месеци, свързани с все още непубликувана история, по която работел напоследък.  Арестът му предизвика протести в Москва и Санкт Петербург, след които поне дузина журналисти, приятели на Голунов, са били задържани, а по-късно освободени, предаде БГНЕС. ", "date": "2019.06.08", "title": "Задържаха разследващ корупционни схеми журналист в Москва "}
{"url": "https://www.actualno.com/celebrate/sveti-velikomychenik-teodor-stratilat-news_756896.html", "text": "    Св. Теодор Стратилат, стенопис от 1290 г. от Мануил Панселинос, Протата, Света Гора Великомъченик Теодор, родом от град Евхаита, живял в началото на ІV век през времето на императорите Константин и Линикий и се славел в страната със своите добродетели, мъдрост, красота и храброст. Той бил назначен за стратилат (воевода) в град Ираклия, близо до Черно море. Теодор мъдро управлявал поверения му град и мнозина, като виждали добродетелите му, приемали християнската вяра.      Това станало известно на император Линикий, който управлявал източната част на Римската империя, където се намирал град Ираклия. Макар в първите години на царуването си Линикий да издал заедно с Константин няколко указа в полза на християните, в душата си той мразел християните и по-късно строго ги преследвал. Като чул, че Теодор привлича мнозина към Христа, императорът изпратил да го доведат при него в Никодимия. Скривайки своя гняв, Линикий поръчал на пратениците да се отнесат ласкаво с Теодор. Те казали на воеводата: \"Дойди в Никодимия при царя. Той те обича, защото много е слушал за твоята храброст и мъдрост и много желае да те види, за да те награди с дарове и почести\".\r\nТеодор лесно разбрал коварството и какво го очаква. Той не се страхувал да умре за своята вяра, но искал да приеме мъченичество в своя град, за да може с примера си да утвърди във вярата новопокръстените. Затова той написал писмо на царя и го помолил сам да дойде в Ираклия. Линикий се съгласил. Придружен от дворцови сановници и много войници, той тръгнал за Ираклия, като заповядал да вземат и златните му и сребърни идоли.\r\nСъщата тая нощ чудно видение предсказало на Теодор, че е близко времето на неговия подвиг. Във време на молитва изведнъж небесна светлина го осияла и той чул глас да му говори: \"Дерзай, Теодоре, Аз съм с тебе!\" Теодор разбрал, че скоро ще трябва да страда за името Христово и сърцето му се изпълнило с радост.  Между това царят наближавал до града. Теодор влязъл в стаята си и усърдно се молел на Бога така:\r\n\"Господи Боже истинний, Който не лишаваш от Твоята помощ онези, които се уповават на Тебе. Покажи ми Твоята милост и ме запази от изкушенията на врага. Укрепи ме и дай ми сила мъжествено да стоя за Твоето име и, ако е нужно, да положа живота си за Тебе, Който се умрял за нашето спасение\".\r\nУкрепен чрез молитва, Теодор се облякъл в хубава премяна, качил се на кон и излязъл с граждани и войници да посрещне царя, комуто се поклонил. Линикий при звука на музика от тръби и литаври влязъл тържествено в града.       На другия ден царят седнал на престол, приготвен за него на площада сред града. Оръженосци и велможи го окръжили. Той се обърнал към Теодор с похвала за мъжеството му, за мъдростта на неговите разпореждания и за реда, който намерил в града. След това той го поканил да принесе жертва на боговете пред народа. Теодор помолил царя да отложи това жертвоприношение с два дни и през туй време да му позволи да вземе идолите при себе си в къщи. Линикий се съгласил: отнесли златните и сребърните истукани в дома на воеводата Теодор, който в същата нощ ги раздробил на части и ги раздал на сиромаси.\r\nСлед два дена царят събрал отново народа на площада и казал на Теодор: \"Мъдри Теодоре, любими наш воеводо, ето настана денят за празненство и жертвоприношение. И тъй, принеси жертва на боговете, та целия народ, като види твоето благочестие, да им служи с по-голямо усърдие!\"\r\nПреди Теодор да успее да отговори на царя, един от войниците се приближил до Линикий и му казал:\r\n- Господарю, лъже те воеводата. Аз вчера видях златна глава на един от идолите у един бедняк, който ми каза, че я получил от Теодор.\r\nЦарят бил тъй поразен от това известие, че дълго в недоумение мълчал.      - Тоя войник говори истината – казал Теодор. – Аз действително строших твоите богове и добре сторих. Как могат те да ти помогнат, когато сами не можаха да се спасят от разрушение?\r\nДълго Линикий не могъл от гняв да произнесе ни една дума. Но най-после избухнал със страшни заплахи срещу Стратилата. Линикий заповядал жестоко да бият Теодора с волски жили и присмивайки се над неговите страдания, казвал му: \"Е, какво, Теодоре, избави ли те твоят Бог?\"\r\nТеодор спокойно отговорил: \"Прави каквото искаш. Ни скръб, ни страдания, ни самата смърт няма да ме разлъчат от Христовата любов\".\r\nЛиникий не могъл да разбере, че Бог невидимо, но с всемогъща сила помагал на страдащия за Неговото име. В яростта си царят заповядал да бият Теодора с оловени пръчки, да го обгарят с огън, с остри керемиди да трият раните му. След дълги изтезания затворили го в тъмница за пет дни без хляб и вода.\r\nМежду това Линикий заповядал да приготвят кръст и след пет дни завел мъченика от тъмницата, за да бъде разпнат. Приковали ръцете и нозете му на кръста и войниците, по повеля на Линикий, стреляли в лицето му и му изболи очите.   При страданията на Теодор присъствал верният му служител Авгар, който записвал всичко, що ставало. Виждайки господаря си как изнемогва, той с плач паднал при нозете му, молейки го да му даде благослов и да му каже последна дума. \"Авгаре – казал му мъченикът – запиши всички мои страдания и деня на моята смърт!\" След това той се обърнал с молитва към Господа и излял пред Него скръбта на душата си, която изнемогвала от страдания.\r\n\"Господи – казвал той, - с рани покриха тялото ми, избодоха очите ми, цялата ми плът е раздробена и само кости висят на тоя кръст... Помени ме, Господи, който страдам за Твоето име, и приеми моя дух\".\r\nТеодор свършил мъченичеството си чрез посичане с меч.\r\nСтраданията на светия великомъченик и неговата твърда вяра станали причина да приемат християнската вяра много жители на града и много войници.  ", "date": "2019.06.08", "title": "Свети великомъченик Теодор Стратилат"}
