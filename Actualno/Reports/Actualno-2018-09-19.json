{"url": "https://www.actualno.com/asia/izvesten-kitajski-miliarder-tyrgovskata-vojna-sys-sasht-shte-prodylji-20-g-news_695639.html", "text": "        Според Джак Ма, който е основател и доскорошен ръководител на огромната компания за електронна търговия Alibaba Group, търговската война ще продължи \"Това ще трае дълго време и ще бъде пълна бъркотия\", предупреди Ма, цитиран от БНР.   Един от най-добре познатите китайски бизнесмени направи тези коментари в Шанхай на ежегодно събитие на акционерите на Alibaba само часове, след като Тръмп обяви въвеждането на нови тарифи върху вноса на китайския стоки за около 200 милиарда долара. Митата в размер на 10% ще влязат в сила 24-ти септември и ще бъдат повишение до 25% в края на годината. Китайското правителство отговори с контрамерки, обявявайки, че в полунощ на 24-ти септември въвежда мита в размер между 5% и 10% за вноса на американски стоки за 60 млрд. долара.\r\nДжак Ма отбеляза, че Ма планира да се завърне в образованието, като той беше учител, преди да създаде Alibaba през 1999-а година в апартамента си. В същото време той желае да се отдаде повече на филантропията. След негово пенсиониране, той беше заменен от Даниел Джан на поста главен изпълнителен директор на световно известния портал за онлайн търговия.  Alibaba се превърна в най-голямата технологична компания в Китай с пазарна капитализация от около 406 млрд. долара. Компанията стана публично достояние през 2014-а година, като тогава успя да набере рекорден първоначален (IPO) капитал от 25 млрд. долара.   Джак Ма също така каза на акционерите на Alibaba, че търговската война е \"против Китай\", но призова и собственото си правителство да \"надгради\" и да отвори китайския пазар за чуждестранните инвеститори.", "date": "2018.09.19", "title": "Известен китайски милиардер: Търговската война със САЩ ще продължи 20 г."}
{"url": "https://www.actualno.com/europe/mig-31-se-e-razbil-kraj-nijni-novgorod-news_695636.html", "text": "   съобщава руското Министерство на отбраната, цитирано от \"Фокус\".     „Полетът се е изпълнявал без боекомплект, самолетът е паднал на безлюдно място и по земята няма разрушения. По предварителни данни, причина за аварията е техническа неизправност“, отбелязват от военното ведомство.   Самолетът е изпълнявал планово-тренировъчен полет. Пилотите са евакуирано оперативно от специалисти от службата за издирване и спасяване, техният живот е вън от опасност.\r\nПодчертава се, че за установяване на причините за аварията на мястото на падането работи комисия от МО.  Както е съобщил пред РИА Новости източник от силовите структури, самолетът е паднал в близост до населеното място Кулебаки. Той уточни, че след падането изтребителят се е взривил и е изгорял напълно.   През юни списание Military Watch определи МиГ-31 за „най-бързия съвременен боен самолет на света“.\r\nНа въоръжение в руската армия има общо повече от 250 такива изтребители в различни модификации.    ", "date": "2018.09.19", "title": "МиГ-31 се е разбил край Нижни Новгород"}
{"url": "https://www.actualno.com/shumen/manolova-horata-se-symnjavat-che-v-hitrino-se-otchitat-nedejstvitelni-dejnosti-news_695641.html", "text": "   , обясни омбудсманът Мая Манолова.      , обясни Манолова по повод решението си    „Не мога да позволя да има съмнение как са изразходвани парите, които бяха събрани от хората, както и петте милиона, които правителството гласува и бяха предоставени чрез социалния фонд”, каза още Манолова пред bTV.\r\nС председателя на БЧК ще представим всички документи от работата на Обществения съвет на главния прокурор и ще поискаме проверка, обясни Мая Манолова.  „Ще настояваме и за пълна проверка на парите отпуснати от кабинета. Трябва всяка стотинка да бъде проверена от прокуратурата, ако тя се ангажира”, обясни още омбудсманът.   Където трябва съм дал отчет, има качена информация на сайта на общината, твърденията, че няма отчетност не са сериозни, отговори кметът на Хитрино По повод Мая Манолова заяви, че     „В случая няма задържане за установяване на самоличност, тъй като те са предоставили личните си карти и журналистическите си карти. Нищо не оправдава 6-часово задържане за установяване на самоличност, освен това, неправомерно са използвани белезници и е било осуетено тяхното право на телефонен разговор. Препоръката ни е да се възложи проверка на действията на служителите на МВР\", каза още Мая Манолова.   ", "date": "2018.09.19", "title": "Манолова: Хората се съмняват, че в Хитрино се отчитат недействителни дейности"}
{"url": "https://www.actualno.com/showbusiness/benedikt-kymbyrbach-shte-stava-tatko-za-treti-pyt-news_695638.html", "text": "   съобщи Mirror.     На церемонията за връчването на наградите \"Еми\", за които Къмбърбач бе номиниран, Софи бе с широка жълта рокля, която обаче не успя съвсем да прикрие бременността ѝ.   Двойката има две други момчета - през 2015 г. се роди Кристофър, а през 2017 г. - Хал.\r\nКъмбърбач бе номиниран за \"Еми\" за най-добър актьор в минисериал за \"Патрик Мелроуз\", но загуби надпреварата, след като призът отиде при Дарън Крис за \"Убийството на Джани Версаче\".  Британецът стана изключително популярен с ролята си на Шерлок Холмс в сериала \"Шерлок\". Номиниран бе за \"Оскар\" за филма The Imitation Game, а стана и любимец на феновете на Marvel, след като изигра д-р Стрейндж в едноименния филм и в \"Отмъстителите: Война без край\".   ", "date": "2018.09.19", "title": "Бенедикт Къмбърбач ще става татко за трети път "}
{"url": "https://www.actualno.com/crime/zalovenata-prestypna-grupa-prodala-dyrvesina-za-250-000-lv-news_695637.html", "text": "   Това каза наблюдаващият  прокурор Ангел Кънев на брифинг по повод неутрализирането на  организирана престъпна група от длъжностни лица, извършваща незаконен  добив и търговия с дървен материал, предаде БГНЕС.        „Смятам, че е разбираем  отпорът, който се среща във всякакви среди, включително и в медии срещу  съществуването на специализираните структури. Той е обясним, всеки може  да си го обясни. Факт е обаче, че тези структури почват да вършат  работата, за която са създадени и работа, която отдавна е трябвало да  бъде свършена в тази страна”, каза заместникът на главния прокурор Иван  Гешев. Според него тази съпротива ще нараства и ще се направи всичко  възможно тези структури да престанат да съществуват или да се затрудни  максимално работата им, включително и с непопълването им кадрово и  включително и с непредприемане действия своевременни за решаване на  социално-битовите условия най-вече на съда.  Неговата прогноза е, че ако  не се решат битовите и кадрови условия на съда, специализираният съд ще  блокира до края на годината. Не може да се очаква нормално правосъдие  без съд, който е попълнен кадрово и материално, смята той.   ", "date": "2018.09.19", "title": "Заловената престъпна група продала дървесина за 250 000 лв."}
{"url": "https://www.actualno.com/society/novinite-naj-vajnoto-za-denja-19-septemvri-news_695624.html", "text": "  Редакционният екип на ви представя най-важните новини за изминалия ден, 19 септември.      Увеличение от 20-30 стотинки на хляба за мен е нереалистично, защото поскъпването на пшеницата не се пренася изцяло кумулативно в цената на хляба. Това заяви земеделският министър Румен Порожанов.   Пловдивски бизнесмен, който е адаш на собственика на хотел \"Маринела\" Ветко Арабаджиев, е бил източникът на информацията, довела до зрелищната акция срещу собственика на \"Винпром Карнобат\" Миню Стайков. Бизнесменът е проговорил пред държавните силови структури заради сигнал, пратен от британските служби в началото на тази година. На 17 септември руски военен самолет Ил-20 бе свален от ПВО на сирийската армия. По-късно руските власти обявиха, че израелски изтребители F-16 са \"ползвали\" руския самолет, като прикритие. \"Прикривайки се с руския самолет, израелските летци са го подложили на огъня на ПВО на Сирия\", заявиха от министерство на отбраната на Русия.     \"Супер тъпа и лъжовна е опорката за ЕС=СССР (може би хваща дикиш сред младите, които не са виждали СССР, както и на Запад от Шопрон)\", заяви Радан Кънев с публикация в социалните мрежи. Българското правителство поема ангажимент да изготви позиция в защита на Унгария. Това съобщиха от партията на военния министър Красимир Каракачанов - ВМРО.    Правителството на Виктор Орбан започна медийна кампания срещу резолюцията на Европейския парламент, в която се изразява безпокойство за проблемите със системното нарушаване на върховенството на закона в Унгария. „В края на оперативното заседание колегите Симеонов и Каракачанов поставиха на обсъждане ако един ден, според мен това ще стане след около 2 години, се стигне до решение срещу Унгария, ние като правителство, както казаха и в парламента нашите парламентарни групи, да се обявим срещу наказанието срещу Унгария в частта за отнемане на право на глас”, обясни пред журналисти премиерът. 4.7% е делът на контрабандните цигари за второто тримесечие на тази година. Данните бяха съобщени от инициативата \"Срещу незаконната търговия\", която обединява големите тютюнопроизводители и вносители на цигари у нас. Проучване е проведено чрез събиране и анализ на празни кутии. \"Беше излишно това упорство на президента\", заяви лидерът на „Атака“ и председател на ПГ на „Обединени патриоти“ Волен Сидеров. Сидеров коментира подписания от президента Румен Радев указ за освобождаването на Младен Маринов като главен секретар на МВР, което позволява оставките на тримата министри и изборът на техни заместници да влязат за гласуване в пленарна зала, предаде БГНЕС. Телефонните повиквания отдавна са заменили епистоларната форма на общуване между законодателната и съдебната власт. Това каза председателят на Върховния касационен съд (ВКС) Лозан Панов. Президентът Румен Радев е подписал указа за освобождаване на Младен Маринов от поста главен секретар на МВР. Това съобщава БНР, като цитира източници от правителството и администрацията на държавния глава.", "date": "2018.09.19", "title": "Новините: Най-важното за деня, 19 септември"}
{"url": "https://www.actualno.com/europe/orban-zapochva-kampanija-sreshtu-vota-na-evroparlamenta-news_695622.html", "text": "        Първото видео, създадено като част от кампанията и публикувано на правителствената страница във Facebook, твърди, че \"проимигрантското мнозинство в Европейския парламент иска да ни заглуши, защото ние защитаваме родината си и Европа с ограда\". Клипът, в който е включен призив \"Защитете Унгария!\", показва комбинирани снимки на холандския евродепутат Джудит Сарджентини, която поведе разследването, заедно с бизнесмена от унгарско-американски произход и лидера на либералите в европарламента Ги Верхофстат.    Кампанията е в отговор на одобрената от парламента резолюция, призоваваща Европейския съвет да приеме санкции срещу унгарското правителство заради системни проблеми с независимостта на съдебната система, свободата на медиите и правата на бежанците и малцинствата.  По-рано тази седмица унгарското правителство обяви, че ще оспорва решението в Съда на ЕС, твърдейки, че вотът не е валиден, защото не са били взети предвид гласовете на въздържалите се. Говорител на съда заяви в сряда, че все още не е получена официална жалба от унгарското правителство.   ", "date": "2018.09.19", "title": "Орбан започва кампания срещу вота на европарламента"}
{"url": "https://www.actualno.com/interest/bylgarski-uchen-himik-poluchi-svetovno-priznanie-news_695657.html", "text": "        Международният съюз по чиста и приложна химия отличи доцент  Мария Спасова от института по „Полимери” към БАН като й отреди мястото на химичния елемент „антимон” под номер 51 в таблицата, предава bTV.   Това е поредното отличие за младия доцент. Дисертацията й е сред първите шест най-добри в света.\r\nНай-голямото й постижение досега е създаването на апарат за нано – влакна, които се използват в областта на съвременната в медицина, включително и за лечение на рак.  Иновациите на доцент Спасова са съвместна работа с научния и ръководител Илия Рашков.   ", "date": "2018.09.19", "title": "Български учен химик получи световно признание"}
{"url": "https://www.actualno.com/balkani/nova-demokracija-objavi-bojkot-na-gryckata-dyrjavna-televizija-news_695642.html", "text": "  Поради коментар на репортер от  гръцката държавна телевизия ЕРТ, в който той нарича лидерът на  опозиционната \"Нова демокрация\" Кириакос Мицотакис \"теоретик на фашизма\",  партията обяви бойкот на телевизията. Нейни членове и  депутати няма да участват в информационните емисии. От Националният съвет за радио  и телевизия на Гърция пък решиха да започнат мониторинг на всички  информационни и дискусионни емисии на частните радиа и телевизии, както и  на тези от обществения сектор до края на месеца. Както съобщи МИА, в понеделник в информационна емисия на ЕРТ един от журналистите е  коментирал мнението на Мицотакис по време на Международния панаир в  Солун, като е отбелязал, че му е звучал като \"теоретик на фашизма от  времето на Мусолини\". „По време на речта в събота  имаше моменти, в които си мислех, че слушам теоретика на фашизма Серджо  Панучо, който въвеждаше елементи на национализъм в Италия по времето на  Мусолини“, са точните думи на журналиста Сотирис Капсохас, коментирайки   речта на Мицотакис, предава БГНЕС. На това реагираха от  опозиционната Нова демокрация с декларация, озаглавена \"Оттегляне на НД  от СИРИЗЕРТ\", в която твърдят, че \"заради коментара на журналиста, който  сравнява лидера на опозицията с диктатора Мусолини\", започват бойкот на  държавната телевизия. „Повече от очевидно е, че  хората, които вече три години и половина информират обществото, нямат ни  най-малка представа за ролята си, особено за тяхната конституционна  отговорност. Следователно диалогът с тях вече няма смисъл. Нова  демокрация изтегля от участие всички нейни депутати и членове от всички  честоти на ЕРТ докато Никос Папас и неговите послушници не осъзначт, че  ЕРТ принадлежи на гръцките граждани, които плащат за излъчването й, а не  на СИРИЗА“, съобщи Нова демокрация. В края на юли тази година, два  дни след катастрофалните пожари, които бяха основна тема в гръцките  медии, управляващата партия СИРИЗА обяви бойкот на частната телевизия  Скай, обвинявайки я в разпространение на пропаганда и оттогава членове и  депутати на СИРИЗА не е гостуват в нейните предавания.     ", "date": "2018.09.19", "title": "\"Нова демокрация\" обяви бойкот на гръцката държавна телевизия"}
{"url": "https://www.actualno.com/society/radev-obshtestvo-koeto-ne-syznava-smisyla-ot-edinenieto-e-obrecheno-news_695643.html", "text": "   на среща на „Дондуков“ 2 с представителите на Инициативния комитет  за единение, чиито председател е изтъкнатият историк акад. Георги  Марков.     Под инициативата стоят подписите на 32-ма интелектуалци и  общественици, съобщиха от прессекретариата на държавния глава.    „Светотатство е костите на  жертвите да бъдат употребявани в злободневната политика. Аз ще подкрепя  вашата инициатива и ще заема публично позиция в този смисъл“, подчерта  още на срещата държавният глава.", "date": "2018.09.19", "title": "Радев: Общество, което не съзнава смисъла от единението, е обречено"}
{"url": "https://www.actualno.com/politics/bsp-shte-iska-aktualizirane-na-dohodite-v-budjeta-za-2019-g-news_695645.html", "text": "   Това заяви във Велико Търново лидерът на БСП Корнелия Нинова, която е в града за представянето на проекта „Визия за България“, предаде \"Фокус\".     „Разбира се, за доходите ще имаме специална част в бюджета с предложение за тяхното актуализиране. От години наред настояваме да се намери начин да се преизчислят старите пенсии, тъй като са много ниски. Цените хвърчат нагоре. От 1 октомври ще се вдигне и газ, и парно, и топла вода. Хората с 200-300 лева не могат да оцелеят. Така че политиката по доходите трябва да е много сериозно преосмислена от следващата година“, допълни Корнелия Нинова.   Тя подчерта, че тази година проектът на опозицията за разпределение на държавните средства през 2019 година ще съответства на идеите, заложени във „Визия за България“. \"5% диференцирана ставка на ДДС за храни ще предложи БСП в своя проект за държавен бюджет за 2019 година\", каза Нинова и допълни, че в момента се обсъжда дали предложеният от оглавяваната от нея партия бюджет да включва и намалени ставки на лекарствата и бебешките храни.\r\nНинова поясни, че се предвижда в проектобюджета на БСП да бъде включено и създаването на фонд, който да подпомага българското производство и българските предприятия. По отношение на частта \"Земеделие“, Нинова заяви, че от БСП ще предложат да се сложи таван на субсидиите, както и преразпределянето им към производството на плодове и зеленчуци. „Както знаете 10 фамилии в България получават 75% от субсидиите в земеделието и то в зърнените храни, което ощетява другите. Ние имаме плодородна земя за отглеждане на плодове и зеленчуци, а внасяме всичко отвън“, допълни лидерът на левицата.  Тя съобщи, че БСП ще има предложение и по отношение на общинските бюджети. „Средствата за общините не се бюджетират правилно от правителствата на Борисов. Приема се един бюджет, а след това с постановление на Министерски съвет се отпускат в едно решение 110 млн. лева допълнително за определени общини на ГЕРБ и ДПС“, посочи лидерът на БСП.   ", "date": "2018.09.19", "title": "БСП ще иска актуализиране на доходите в бюджета за 2019 г."}
{"url": "https://www.actualno.com/crime/zadyrjaha-petima-za-obira-v-rojenskija-manastir-news_695649.html", "text": "  Петима са задържани за  посегателството в Роженския манастир. Работата по случая и изясняването  на мотивите за посегателството продължават, заяви директорът на ГДНП  главен комисар Христо Терзийски, цитиран от пресцентъра на МВР. Около 20:47 часа на 18  септември полицейски служител от РУ-Сандански получил обаждане от  Роженския манастир с информация за извършено престъпление на територията  на обителта. Според съобщеното, след като  неколцина влезли на  територията на манастира, насилствено привели в безпомощно състояние  свещенослужител и отнели различни лични вещи и собственост на манастира. След сигнала незабавно е  сформирана група за оглед и под ръководството на РП-Сандански са  започнати процесуално-следствени и оперативно-издирвателни действия по  случая, като за по-малко от 24 часа са извършени три огледа, четири  претърсвания, приобщени са множество материали, включително и документи,  намерени са вещи и са събрани множество доказателства. Със заповед за  задържане до 24 часа са задържани петима жители на различни населени  места на територията на община Сандански, като работата по  установяването на тяхната съпричастност съм случая продължава. Част от  тях са криминално проявени. Установява се и местонахождението на още  двама души. Продължава работата за изясняване на причините и целите на извършеното престъпление. Главен комисар Христо  Терзийски даде много добра оценка за извършената от полицейските  служители на ОДМВР-Благоевград на брифинг, в който участва и директорът  на ОДМВР старши,и комисар Николай Хаджиев, съобщиха от МВР.     ", "date": "2018.09.19", "title": "Задържаха петима за обира в Роженския манастир"}
{"url": "https://www.actualno.com/politics/radan-kynev-lyjat-mladite-che-essssr-news_695571.html", "text": "  \"Супер тъпа и лъжовна е опорката за ЕС=СССР (може би хваща дикиш сред младите, които не са виждали СССР, както и на Запад от Шопрон)\", Радан Кънев с публикация в социалните мрежи. Ето какви аргументи изреди бившият лидер на Реформаторският блок.     1. СССР беше свръхцентрализирана държава, с цялата власт в ръцете практически на един човек - 'Генсек'-а на КПСС и евентуално - най-близкото му обкръжение\r\n- ЕС е напълно децентрализирана структура, нещо между лабава конфедерация и митнически съюз, без отделен суверенитет и без ясен ръководител. Общите решения се вземат чрез сложно съгласуване между няколко колективни органа\r\n2. СССР беше еднопартийна диктатура, формално обединяваща марионетни федерални единици, също еднопартийни диктатури, при пълна вертикализация на вземането на решения  - ЕС е съюз на многопартийни демокрации, без вертикални взаимоотношения в различните партийни семейства, наднационалният парламент също е многопартиен и демократично избран\r\n3. СССР беше държава без местно самоуправление под каквато и да било форма\r\n- ЕС е съюз на държави с изключително силно местно самоуправление и фискална децентрализация (като се изключат бившите соцстрани, и то не всичките)    4. СССР беше свръхмилитаризирана държава, с най-голямата конвенционална армия в света, пряко подчинена на еднолична диктатура\r\n- ЕС няма собствени въоръжени сили, нито общо командване на отделните армии. Членките на ЕС са в общи линии сред най-демилитаризираните държави в света, с отделни изключения   5. В СССР реалните лостове на властта се държаха от всевластна политическа полиция и подчинени на Партията секретни служби\r\n- ЕС не разполага с общи служби за сигурност\r\n6. В СССР централизирана съдебна система и прокуратура бяха на пряко подчинение на централната изпълнителна власт и реално - на партийната върхушка   - ЕС почти няма наднационални юрисдикции. Както на наднационално, така и на национално ниво, съдебната система и прокуратурата са деполитизирани и независими от изпълнителната власт (отново - като се изключат някои от бившите соцстрани, което поражда и огромно напрежение...)   7. СССР е продукт на Гражданска война, възстановила със сила приблизително старите граници на Руската империя, завладявайки чрез войни и преврати десетки суверенни нации и държави в периода 1918-1940г.\r\n- ЕС е общност, в която исторически мнозина искат да влязат, а никой - да излезе. По мирен път.(Изключението с Великобритания е интересен феномен в развитие, още от влизането ...)\r\nВ заключение: Между СССР и ЕС няма абсолютно нищо общо. Нищичко. Те се намират практически на двата края на представите за власт, управление и взаимодействие между различни нации. По средата се намират множество държави и квазидържавни образувания от конфедерален или федерален тип, всичките - безкрайно по-централизирани от ЕС.\r\nПридвижването на ЕС към по-тясна конфедерация или федерация не го доближава до СССР, а до различни демократични стандарти на обща защита на политически, стратегически и икономически интереси.\"", "date": "2018.09.19", "title": "Радан Кънев: Лъжат младите, че ЕС=СССР"}
{"url": "https://www.actualno.com/politics/borisov-podkrepata-za-orban-shte-e-za-sled-2-godini-news_695647.html", "text": "   – така премиерът Бойко Борисов коментира в Залцбург инициативата на „Обединени патриоти” България да се обяви против заради нарушения на правовия ред, на независимостта на съда и на разпоредбите за усвояване на европейски фондове.     „На оперативните заседания се поставят точки, които да разгледаме, те нямат правна стойност”, подчерта Борисов.   Той подчерта, че темата няма да се обсъжда днес или утре. , обясни пред журналисти премиерът, цитиран от bTV.  Той призна, че не приема напълно начина, по който „Фидес” управлява в Будапеща: „Аз съм категорично против затварянето на университети (става дума за Централноевропейския университет, с който Виктор Орбан води битка - бел.ред), дали им харесва на колегите в Унгария, или не,    Борисов заяви, че „по отношение на мигрантите България води най-твърдата политика” и даже щяло да има питане в ЕП защо връщаме хора на Турция. Министър-председателят обаче беше категоричен, че нарушаване на правата на търсещите убежище не трябва да се допуска.\r\nСпоред него няма причина Орбан да се противи на идеята служители на „Фронтекс” да бъдат изпратени на границата на държавата му.    ", "date": "2018.09.19", "title": "Борисов: Подкрепата за Орбан ще е за след 2 години"}
{"url": "https://www.actualno.com/analysis/kakvi-sa-polzite-na-rusija-ot-makedonija-news_695627.html", "text": "   За това предупреждават от редакцията на германския национален ежедневник Die Frankfurter Allgemeine Zeitung в кратък материал, посветен на темата за Македония и руското влияние в страната.     „Русия няма да се спре от предупреждението на американския министър на отбраната (Джеймс) Матис да не се меси в Македония. Точно там Москва може да получи много. Ако в края на месеца гражданите на Македония отхвърлят компромиса в спора за името с Гърция, тогава по-нататъшното сближаване на страната с НАТО и ЕС ще бъде блокирано за дълго време.   С това руското ръководство в Македония ще постигне онова, в което се провали по грандиозен начин в Черна гора – предотвратяването на разширяването на НАТО на Балканите. Москва ще продължи в същия дух, който се усещаше преди смяната на авторитарно-националистическо ръководство в Скопие миналата година. То водеше политика против Запада и тласна страната към изолация.\r\nДействията на Москва трябва да се наричат с истинското им име. Още по-важно е това, което водещите политици на ЕС, сред тях и канцлерът Ангела Меркел, направиха със своите посещения през последните седмици: да покажат колко много може да се получи с решаването на спора за името\", се казва в текста на статията.  ", "date": "2018.09.19", "title": "Какви са ползите на Русия от Македония?"}
{"url": "https://www.actualno.com/society/hristo-terzijski-rano-e-da-se-kaje-dali-bih-priel-posta-glaven-sekretar-news_695650.html", "text": "   , директор на ГД “Национална полиция”, предаде \"Фокус\".     По думите му първо трябва да бъде назначен министър на вътрешните работи и едва след това може да се говори за поста на главен секретар.   \"Първо трябва да има министър и след това преценката е на политическото и държавното ръководство - кой ще вземе поста на главен секретар. В момента длъжността се изпълнява от зам.-главния секретар, който от днес има заповед за тази длъжност, така че министерството работи\", каза още Терзийски.\r\nТой подчерта, че в МВР има много професионалисти.  \"Ние работим без значение кой е главен секретар\", коментира Терзийски.   ", "date": "2018.09.19", "title": "Христо Терзийски: Рано е да се каже дали бих приел поста главен секретар"}
{"url": "https://www.actualno.com/balkani/kipyr-i-egipet-se-dogovoriha-za-stroeja-na-podvoden-gazoprovod-news_695652.html", "text": "   Това пише електронното издание на вестник Kathimerini, цитирано от \"Фокус\".     В изявлението се посочва, че договорът е подписан от министъра на енергетиката, търговията, индустрията и туризма на Кипър Йоргос Лакоптрис и министъра на петрола на Египет Тарек ел Молла.   Условията на търговското споразумение за построяването на газопровода ще бъдат обсъдени между компаниите, участващи в проекта, обединени в консорциума Noble Energy, както и операторите на съоръжението за втечняване в Идку, Египет.\r\nЛакотрипис заяви, че договорът цели да осигури навременно и безопасно развитие, изграждане и функциониране на подводна тръба директно до Египет през ексклузивните икономически зони на двете страни. В рамките на следващите 30 дни ще бъде формиран съвместен комитет, който да надзирава проекта.  Газопроводът трябва да свърже кипърското находище на природен газ Афродита със съоръжението за втечняване в Идку.   ", "date": "2018.09.19", "title": "Кипър и Египет се договориха за строежа на подводен газопровод"}
{"url": "https://www.actualno.com/society/spasiha-popadnali-vyv-voden-kapan-kravi-i-teleta-news_695655.html", "text": "   , съобщиха от МВР.     Сигнал за случилото се бил получен днес по обед в дежурния център на пожарната в Пазарджик. По първоначални данни, стадо животни попаднали във водите на водоем - изравнител на територията на беловското село Момина Клисура.   Незабавно към мястото потеглил екип от трима огнеборци от РСПБЗН-Белово. Пристигайки, те установили, че общо 12 животни са във водите на хидросъоръжението. По това време дълбочината му била между 4-5 метра. Преди това кравите и телетата успели да напуснат местообитанието си заради неизправност на електронния пастир.\r\nПривлечени от водата заради високите температури, те се спуснали по стръмните и хлъзгави бетонни стени на изравнителя и попаднали във водата. На помощ на колегите си от Белово пристигнали и пожарникари от Пазарджик, оборудвани с лодка и въжета.  Междувременно било уведомено териториалното подразделение на „Напоителни системи” за изпускане на водата за намаляване на нивото й. Двата екипа огнеборци, съвместно с местните хора започнали спасителнатаоперация. Те успели да извадят едно по едно общо 11 животни. Само едно малко теле е било открито удавило се в централната част на съоръжението.   ", "date": "2018.09.19", "title": "Спасиха попаднали във воден капан крави и телета"}
{"url": "https://www.actualno.com/europe/tusk-liderite-na-es-da-ne-izpolzvat-migracijata-za-politicheski-celi-news_695659.html", "text": "  „Дойде време да намерим решение за  европейското главоболие с миграцията“, заяви днес председателят на  Европейския съвет Доналд Туск, обръщайки се към лидерите на  страните-членки на ЕС да спрат да използват въпроса с миграцията за  политически облаги, предаде БГНЕС. „Тази вечер ще призова  лидерите да престанат с играта на обвинения във връзка с миграцията.  Повече не можем да се делим на тези, които искат да се реши проблема с  нелегалния мигрантски поток и на тези, които искат да използват този  въпрос за получаване на политически дивиденти“, заяви Туск на срещата на  върха на ЕС, която днес и утре се провежда в австрийския град Залцбург. Според DPA Туск е заявил на лидерите на страните-членки на ЕС, че най-сетне ще се заеме с въпроса за миграцията. Въпреки че през тази година  броят на мигрантите, пристигнали в страните от Южна Европа, е по-малък в  сравнение с предишните няколко години, през последните месеци въпросът с  миграцията отново се изкатери на върха на дневния ред в ЕС. Италия, Австрия и още няколко  страни от Централна Европа смятат, че единственият начин за спиране на  нелегалната миграция е засилване на контрола на външните граници на ЕС,  но в същото време част от тях се противопоставят да приемат търсещи  убежище на своя територия. По-рано днес австрийският  канцлер Себастиан Курц, чиято страна е ротационен председател на ЕС,  заяви, че няколко държави-членки на ЕС, сред които Гърция, Италия и  Испания, са скептично настроени към идеята за разширяване мандата на  Европейската агенция за контрол на границите - Фронтекс. Европейската комисия предложи  числеността на Фронтекс до 2020 г. да се увеличи до 10 000, при което те  биха имали по-големи правомощия в контрола на външните граници на ЕС, с  цел да се предотврати притока на мигранти. Основните инициатори на  реформите във Фронтекс са Германия и Франция, които на срещата на върха в  Залцбург ще се опитат да убедят другите членове на Съюза да се  споразумеят за предложенията.     ", "date": "2018.09.19", "title": "Туск: Лидерите на ЕС да не използват миграцията за политически цели"}
{"url": "https://www.actualno.com/analysis/ruski-voenni-eksperti-nedoumjavat-kak-taka-beshe-svalen-tehen-il-20-news_695541.html", "text": "  На 17 септември руски военен самолет Ил-20 бе свален от ПВО на сирийската армия. По-късно руските власти обявиха, че израелски изтребители F-16 са \"ползвали\" руския самолет, като прикритие. \"Прикривайки се с руския самолет, израелските летци са го подложили на огъня на ПВО на Сирия\", заявиха от министерство на отбраната на Русия.     \"Израелските средства за управление на авиацията и пилотите на F-16 не са могли да не видят руския самолет, тъй като той се е приготвял за кацане от височина 5 км. Още повече те преднамерено са започнали провокацията\", каза на 18 септември представителят на министерството на отбраната на Русия генерал-майор Игор Конашенков. Ето какви са коментарите на руски военни експерти за създалата се ситуация.   \"Трудно е да се каже как може да се случи това\", коментира генерал-лейтенант Александр Горков , началник на зенитните ракетни войски на ВВС на руската федерация от 2000 по 2008 година.\r\n\"Тези изтребители са се пристроили към Ил-20, а после са се разпръснали, като са го оставили сам? Не си представям как може да стане това. Но трябва да се направят съответните изводи и да се забранят самостоятелните полети. Сега трябва да се лети с прикритие от изтребители\", допълва още Горков за руското издание \"Взгляд\".  Бившият заместник началник на ВВС на Русия по въпросите на Обединената система на ПВО на страните от бившия съветски съюз Айтеч Бижев смята, че ситуацията се е  развила по следния начин:   \"Технически зенитно-ракетните комплекси са така устроени, че главата на самонасочване на ракетата хваща по-силния сигнал. При Ил-20 отразяващата повърхност е повече, отколкото при изтребителя. Ракетата улавя по-силния сигнал и отива към него.\"\r\nЩо се отнася до системата за разпознаване „свой-чужд” експертът допълва пред Интерфакс:    \"Ако ВВС на Израел са извършвали опасни маневри край руския Ил-20, израелските самолети са отговаряли на сигнала „чужд” и средствата на ПВО са получавали сигнал за чужд. За ПВО на Сирия това е нарушаване на границата и дава право за откриване на огън.\"   Бившият началник на израелската специална служба „Натив” Яков Кедми нарече действията на израелските военни необмислени и непрофесионални:\r\n\"Умните хора не попадат в ситуации, от които после трябва да се измъкват. Самият факт на обстрела на обекти, намиращи се в близост до руски войски или бази  е безотговорно и необмислено поведение, според мен. Каквито и цели да е имало там, те не оправдават този невнимателен обстрел.\"", "date": "2018.09.19", "title": "Руски военни експерти недоумяват как така беше свален техен Ил-20"}
{"url": "https://www.actualno.com/kustendil/tri-godini-po-kysno-otnovo-bruceloza-po-ovcete-v-kustendilsko-news_695604.html", "text": "   Това съобщиха от БАБХ.     Животното ще бъде умъртвено по хуманен начин, а всички останали овце и кози ще бъдат изследвани за болестта. Млякото и млечните продукти, произведени в стопанството, от което е болната овца ще бъдат унищожени.   Агенцията по храните забрани движението на дребни преживни животни от и към населеното място.\r\nПрипомняме, че бруцелозата върлуваше в страната ни преди три години. Стотици животни бяха умъртвени, а много хора бяха заразени с нея.  ", "date": "2018.09.19", "title": "Три години по-късно: Отново бруцелоза по овцете в Кюстендилско"}
{"url": "https://www.actualno.com/asia/indija-zabrani-isljamskija-nezabaven-razvod-news_695599.html", "text": "  Индийското правителство издаде декрет, превръщащ ислямската практика на „незабавен развод“ в престъпление, наказуемо със затвор до три години, предаде БГНЕС.     Действията на кабинета са още една стъпка към пълната забрана на т. нар. троен талаг, когато мюсюлманин прекратява брака си с изричането три пъти едно след друго „талаг“ („ти си разведен“ на арабски).\r\nЖени мюсюлманки казват, че мъжете им се развеждат с тях чрез съобщаване на „мюсюлманското заклинание“ със съобщения през УотсЪп или с писма, което ги оставя без никаква правна защита.\r\nДолната камара на индийския парламент, контролирана от хиндуистката партия Бхаратия Джаната на премиера Нарендра Моди, одобри през декември законопроект, забраняващ тази практика. Но законът заседна в горната камара, което принуди правителството да издаде днес декрет. Сега остава само мярката да бъде одобрена от президента, за да стане закон.  През август 2017 г. индийският върховен съд обяви „тройния талаг“ за противоконституционен и нареди на правителството на легализира забраната му.\r\nВъпреки забраната на висшите магистрати от страната са дошли съобщения за прилагането на мюсюлманската практика при 201 случая.   Партията Бхаратия Джаната отдавна настоява за единен граждански кодекс за брак, развод и имущество. Конституцията на Индия позволява на последователите на всяка вяра да използват своите религиозни закони, за да управляват такива неща.    Но 180-милионната мюсюлманска общност в Индия исторически се противопостави на такава стъпка, заявявайки, че тя ще разруши тяхната религиозна идентичност и ще наруши конституцията.\r\nКритиците отдавна обвиняват Моди, който е подкрепян от твърдите хиндуистки националисти и който се кандидатира за преизбиране през 2019 г., за демонизиране на мюсюлманите за политически цели.", "date": "2018.09.19", "title": "Индия забрани ислямския „незабавен развод“"}
{"url": "https://www.actualno.com/cars/ford-specheli-konkursa-kamion-na-godinata-news_695605.html", "text": "  Ford F-Max спечели престижната награда „Камион на годината”, която се връчва всяка година по време на изложението за търговски транспорт (IAA) в Хановер (Германия). Решението на журито е до голяма степен изненада, тъй като марката не принадлежи към „голяма седморка” на производители на камиони в Европа - Mercedes-Benz, MAN, DAF, Iveco, Scania, Volvo и Renault.     Камионът F-Max се задвижва от 12,7-литров турбодизелов двигател с мощност 500 к.с. и 2500 Нмвъртящ момент. Моторът се съчетава с 12-степенна скоростна кутия ZF TraXon. Любопитното е, че машината ще се произвежда в Турция, като цените предстои да бъдат обявени. Според представител на Ford, те ще бъдат на нивото на тези на конкурентите.   Наградата „Камион на годината” се присъжда от група автомобини журналисти от Европа, като те трябва да избират между модели, произведени до 12 месеца преди конкурса. През миланата година първото място спечели DAF XF/CF. Компанията Ford получава за последно приза през 1982 г. за модела си Cargo.", "date": "2018.09.19", "title": "Ford спечели конкурса „Камион на годината”"}
{"url": "https://www.actualno.com/europe/iniciativata-za-sydebno-prekratjavane-na-referenduma-v-makedonija-beshe-othvyrlena-news_695601.html", "text": "  Конституционният съд отхвърли искането за оценка на конституционността и законността на решението за свикване на референдум, прието от Парламента на Република Македония на 30 юли 2018 година.     За отхвърляне на инициативата гласуваха седем конституционни съдии, а против гласуваха двама - Елена Гошева и Йован Йосифовски.\r\nСъдията ищец Елена Гошева предложи да се започне процедура за преразглеждане на решението за свикване на референдум и да се наложи временна мярка и спиране на всички дейности за определен период от време, предаде БГНЕС.   Според нея решението съдържа няколко правни недостатъка. Въпросът за референдума, както каза тя, е манипулативен, вида на референдум не е ясен, а не е посочено и пълното наименование на договора от Преспа. Гошева смята, че решението за референдума не съдържа четири от седем елемента на референдум. Според нея въпросът трябва да бъде разделен на три отделни въпроса.  Съдиите са Дарко Костадиновски и Осман Кадриу, които бяха предложени за конституционни съдии от президента Георге Иванов. Те считат, че решението съдържа всички необходими елементи и че изискванията за неговото оспорване са неоснователни. Съдия Костадиновски заяви, че има правни недостатъци, но те не са от съществено значение и не са причина за образуване на производство.\r\nЗа съдия Осман Кадриу решението за свикване на референдум е конституционно, защото то е било прието с мнозинство от гласовете в Парламента. Всички останали съдии, както и председателят на Конституционния съд Никола Ивановски казаха, че не виждат нарушение на конституционните разпоредби.   Само съдия Йосиф Йосифовски даде подкрепа на Гошева. Той смята, че решението за референдум не е в съответствие с Конституцията и че въпросът е неясен и неточен.    След обявяването на всички съдии, те гласуваха, при което инициативата за прекратяване на процедурата беше отхвърлена.\r\nИнициаторите на постъпките за оценка на конституционността и законността на решението за провеждане на референдум са политическата партия Левица и Световният македонски конгрес.", "date": "2018.09.19", "title": "Инициативата за съдебно прекратяване на референдума в Македония беше отхвърлена"}
{"url": "https://www.actualno.com/asia/zabraniha-hraneneto-na-gylybi-po-ulicite-na-bankok-news_695610.html", "text": "  Министър-председателят на Тайланд Прают Чан-оча поиска от администрацията на Банкок и други институции да бъде забранено храненето на неопитомени гълъби по улиците на града. Както съобщава вестник \"Нейшън\", забраната е мярка за борба с увеличаването на числеността на гълъбите и има за цел да предотврати разпространението на различни болести.     Представител на премиера заяви, че жители от различни части на града са подали оплаквания за нарастващия брой птици, което причинява неудобства, предаде БГНЕС.   \"Премиерът възложи на всички институции да предприемат мерки за прочистване на териториите, но птиците не трябва да страдат\", подчерта той.\r\nОтбелязва се, че местните администрации могат да обособят отделни райони за хранене на птиците.  ", "date": "2018.09.19", "title": "Забраниха храненето на гълъби по улиците на Банкок"}
{"url": "https://www.actualno.com/politics/ivo-bojkov-zashtitavajki-orban-stavame-poleznite-idioti-na-kremyl-news_695567.html", "text": "  \"Вероятно много хора не го осъзнават, но защитавайки Орбан, се превръщат в полезните идиоти на политиката на Кремъл, която целенасочено отслабва и руши Европейския съюз. Ако се съмнявате и грам в това твърдение, чуйте какво казва гласът на Путин у нас - Волен Сидеров. Той поздравява евродепутатите от ГЕРБ за това ча затвърдяват все по-ясно изградената в последната година, про-кремълска физиономия на управлението в България.\"     Това общинският съветник Иво Божков с публикация в социалните мрежи.   \"Разбира се всичко е напудрено с лъжата, че европейският парламент иска да санкционира Виктор Орбан заради миграционната му политика, а не защото зетят му усвоява около една-трета от всички европейски фондове в Унгария, което го обогатява с около 1.5 милиарда евро годишно (Пеевски, има доста да се учиш), с това, че олигарсите са главно негови приятели или заради тоталното овладяване на медиите (Пеевски тук си 6-).\r\nТова управление категорично застрашава европейското разитие на България, нещо, за което вярвам, че не са гласували мнозинството от гласоподавателите на последните избори. Все по-видима е подмяната на консенсусната ориентация на държавата ни от Запад към Изток. Наложителни са нови избори, на които всички българи да изберат по кой път да вървим - по пътя на Васил Левски към европейските свободни народи или по пътя на евразийските диктатури (с обща червена нишка атомните централи и енергийните проекти)\", допълни Божков.  ", "date": "2018.09.19", "title": "Иво Божков: Защитавайки Орбан, ставаме полезните идиоти на Кремъл "}
{"url": "https://www.actualno.com/politics/cvetanov-ne-sa-razglejdani-kandidaturite-na-cacheva-i-cacarov-za-ks-news_695609.html", "text": "         \"За нас е важно представителят, който ще предложи ГЕРБ, да бъде на първо място доказан професионалист и да има безупречна репутация. Цецка Цачева има качествата да бъде номинирана за конституционен съдия, но тя към настоящия момент не е разглеждана като възможна кандидатура. За Сотир Цацаров към настоящия момент също не е разглеждана такава кандидатура, но сега го чувам от вас за първи път\", поясни Цветанов.    До 27-и септември трябва да са ясни кандидатите за единственото място в Конституционния съд от квотата на Народното събрание. В средата на ноември предстои смяната на четирима съдии, чийто мандат изтича. Това са Цанка Цанкова, Стефка Стоева, Кети Маркова и Гроздан Илиев.\r\nОсвен Народното събрание, номинация предстои да направи и президентът. Останалите две кандидатури ще са от квотата на съдиите.  ", "date": "2018.09.19", "title": "Цветанов: Не са разглеждани кандидатурите на Цачева и Цацаров за КС"}
{"url": "https://www.actualno.com/crime/zadyrjani-sa-myjete-vilnjali-v-rojenskija-manastir-news_695614.html", "text": "        Един е открит в община Кърджали, друг в София, а останалите на територията на Петрич и Сандански, предава bTV.   Нападателите не са били маскирани и лицата им са заснети от камера.\r\nМъжете счупили камерите, които успели да видят, взели ги със себе си и ги изхвърлили в района. Забравили обаче най-важната – тази над вратата.  Предполага се, че са търсили скрито съкровище, защото са копали под една от стените на манастира. Нищо не са откраднали от храма.   ", "date": "2018.09.19", "title": "Задържани са мъжете, вилняли в Роженския манастир"}
{"url": "https://www.actualno.com/society/izboryt-za-shef-na-apelativnata-specializirana-prokuratura-beshe-otlojen-news_695612.html", "text": "        В началото на първото заседание след ваканция на Прокурорската колегия на Висшия съдебен съвет, главният прокурор Сотир Цацаров съобщи за молбата на Русинова, в която тя се ангажира своевременно да предостави и болничен лист като обяви, че гласуването ще се проведе след седмица.   Кандидат за поста е и следователят Бойко Атанасов, който се смята за един от най-острите критици на настоящото ръководство на прокуратурата. Той беше в сградата на съдебния кадрови орган и беше уведомен от Сотир Цацаров за отложеното гласуване.", "date": "2018.09.19", "title": "Изборът за шеф на Апелативната специализирана прокуратура беше отложен"}
{"url": "https://www.actualno.com/politics/pravitelstvoto-shte-zashtiti-ungarija-ot-ep-zashtoto-mojelo-i-na-bylgarija-da-se-sluchi-news_695582.html", "text": "  Българското правителство поема ангажимент да изготви позиция в защита на Унгария. Това съобщиха от партията на военния министър Красимир Каракачанов - ВМРО.     \"Ще защитим наши традиционни приятели и партньори от политически нападки на идеологически опоненти и ще защитим правата на българите в Унгария, които като унгарски граждани могат да бъдат потърпевши от евентуални санкции срещу Унгария. \", твърди Каракачанов.   Решението в подкрепа на Унгария било взето без никакви възражения на днешното оперативно заседание на Министерския съвет. Предложението за изготвяне на такава позиция е на Каракачанов, на вицепремиера Валери Симеонов и на екоминистъра Нено Димов - постове, които до един са заети от хора на \"Обединени патриоти\".\r\nПрез миналата седмица Европейският парламент прие резолюция за задействането на чл. 7 от Договора за ЕС спрямо Унгария, с което може да се стигне до отнемането на право на глас на държавата в Съвета на ЕС. Засега това е далечна перспектива - в момента ЕП иска от Европейския съвет да признае, че съществува очевиден риск от тежко нарушение от страна на Унгария на ценностите, на които се основава Европейският съюз. .  Аз винаги съм защитавал националните интереси на България и смятам, че е редно всяка една страна в Съюза да има правото да отстоява своята национална идентичност, заяви Каракачанов. С тези думи той застана на мнение, че ЕП \"грубо погазва правото на държавата да води своя политика, в защита на националните си интереси\". Освен това, лидерът на ВМРО вижда във възможното наказание за Унгария \"отслабване на ЕС\", защото щял да отслабне единният глас на Съюза.   ", "date": "2018.09.19", "title": "Правителството ще защити Унгария от ЕП, защото можело и на България да се случи"}
{"url": "https://www.actualno.com/business/kontrabandata-na-cigari-prodyljava-da-namaljava-sochi-prouchvane-news_695575.html", "text": "   Данните бяха съобщени от инициативата \"Срещу незаконната търговия\", която обединява големите тютюнопроизводители и вносители на цигари у нас. Проучване е проведено чрез събиране и анализ на празни кутии.     За сравнение - през март същият показател беше на сто. По традиция на представянето им присъстваха премиерът , министърът на финансите , министърът на вътрешните работи в оставка и главният прокурор    Изнесените данни сочат, че дори в градове, в които преди е имало високо ниво на разпространение на контрабандни цигари, днес се отчитат изключително ниски нива. Най-високо остава нивото на контрабандата в Хасково, Велико Търново и Плевен - над 10 на сто.  Според данните България има най-ниски нива на употреба на контрабандни цигари в сравнение с други страни от Европейския съюз.     \"Стотиците милиони и милиарди, които се събраха в бюджета са факт\", каза премиерът по време на представяне на резултатите.\r\n\"Не ме учудва, че вече сме под 10%. Мисля, че в следващите месеци ще ги задържим. Когато парите са вътре в бюджета, дори и най-добрите анализатори и критици не могат да не го отчетат. , защото тези пари десетилетия наред замърсяваха политическата среда\", коментира още Борисов    \"Не мога да не поздравя колегите от МВР, които разкриха напоследък 4 нелегални цигарени фабрики. \", коментира премиерът Бойко Борисов.   \"Тези резултати са показателни и за корупцията в страната, защото контрабандата стига чак до политици. За да има контрабанда на цигари, \", каза още Борисов.", "date": "2018.09.19", "title": "Контрабандата на цигари продължава да намалява, сочи проучване"}
{"url": "https://www.actualno.com/music/the-quartet-s-koncert-v-kulturno-informacionnija-centyr-na-republika-makedonija-news_695581.html", "text": "  Музикалния състав „The Quartet“ ще изнесе свой концерт в Културно-информационния център на Република Македония в София (ул. “Оборище” 7) на 20 септември, с начало от 18:30 часа.     Квартетът, в състав Якимовска Мария – флейта, Петровска Биляна – пиано, Стипаничев Динко – контрабас, Стевковски Гоце – барабани, ще осъществи своята първа изява в София. От формирането на групата през април 2017 година, камерният състав за кратко време реализира много концертни изяви из градовете в Република Македония, във Велес, Свети Николе, Щип, Тетово, Куманово, Кавадарци и Кочани.   В програмата на концерта е предвидена Сюитата за флейта и джаз пиано трио, написана от джаз пианиста и композитор Клод Боулинг през 1973 година и съставена от седем части. Това музикално произведение, създадено за класическа флейта, е посветено на известния флейтист Жан Пиер Рампал, и джаз пиано трио (пиано, контрабас и барабани). В САЩ, през 1975 година, албумът в който свирили композитора и пианист Боулинг и Рампал бил номиниран за награда Грами, за най-добро изпълнение на камерна музика.\r\nКонцертът ще предложи камерна музика, композирана с отлично съчетание между класическата и джазовата музика.      ", "date": "2018.09.19", "title": "\"The Quartet\" с концерт в Културно-информационния център на Република Македония"}
{"url": "https://www.actualno.com/society/s-koli-s-kameri-i-specializiran-softuer-shte-se-sledi-dali-si-platil-pytna-taksa-news_695579.html", "text": "  Оборудвани с камери автомобили, описани като \"високотехнологични\", ще бъдат използвани за контрол що се отнася до плащането на винетки и ТОЛ такси. Колите ще могат и през деня, и през нощта да регистрират преминаващите  превозни средства като разчитат техните номера, обясни пред БНТ  Радослав Николов, съветник на министъра на регионалното развитие и  благоустройството в оставка Николай Нанков.     Освен камера, превозното средство ще разполага с таблет или лаптоп, където проверяващите ще могат да виждат улавяните от обектива на камерата автомобили. С помощта на камерата и специален софтуер ще бъде засичан регистрационния номер на автомобила, който трябва да е платил винетката и/или ТОЛ таксата - винетка за автомобил до 3,5 тона и такса за превозно средство над 3,5 тона.   Колите на инспекторите ще са оборудвани и с ПОС терминали, така че при проверка, ако шофьорът не е платил съответната такса, ще може да го направи. \"При желание и при спиране на пътя тези, които искат, могат с банкова карта да заплатят на място компенсаторна такса, ако са в нарушение\", каза Радослав Николов. Той посочи още, че шофьорите не е задължително да бъдат отбивани за проверка на пътя, но когато се установи, че пътуват без валидна електронна винетка ще бъдат информирани за съответното нарушение по подобен начин, както в момента се получава известие за нарушенията на пътя от камерите на КАТ.\r\nС дебитни или кредитни карти ще се купува от 1 януари 2019 година електронна винетка от терминалите за самообслужване, от уеб портал или от мобилно приложение. 500 ще са терминалите за самообслужване. Те ще са разположени на удобни за шофьорите места по републиканската мрежа, обясни още Николов. Терминалите ще оперират на 8 езика - български, английски, немски, руски и на езиците на съседните на България държави - гръцки, румънски, сръбски и турски. Данните, които шофьорите ще трябва да въведат са регистрационният номер на автомобила, срокът за валидност на електронната винетка - годишна, тримесечна, месечна, седмична или уикенд, и началната дата за стартирането ѝ. Последната стъпка, преди плащането, е потвърждаване на въведената информация.  С плащане в брой потребителите ще могат да купят електронна винетка като посетят както и досега офис от разпространителската мрежа - бензиностанциите, офисите на областните пътни управления на АПИ и др.   ", "date": "2018.09.19", "title": "С коли с камери и специализиран софтуер ще се следи дали си платил пътна такса"}
{"url": "https://www.actualno.com/moresport/raztyrsvashtoto-pismo-koeto-edno-ot-zlatnite-momicheta-prati-do-majka-si-news_695428.html", "text": "        \"Няколко седмици преди световното първенство майка ми получи инсулт, поради който загуби говора си и не може да движи дясната си ръка. Когато научих новината, целият ми свят се преобърна...\", призна световна шампионка с ансамбъла от планетарния шампионат, който се проведе в София.\r\nТя \"изля душата си\" с публикация във Фейсбук, озаглавена \"Писмо до мама\". Ето и цялата история през очите на световната шампионка:       Скъпа мамо, исках да дойда при теб в този труден момент, толкова много исках да се върна в Бургас. Исках да бъда в болницата при теб, да хвана ръката ти и да ти кажа, че всичко ще се оправи. Но нямаше как да оставя отбора и знаех, че ти също не го искаш. Предстоеше ни най-важното състезание, за което работихме толкова много. Беше ми ужасно тежко да продължа да тренирам, когато знаех, че си болна. С всички сили се опитвах да не мисля за това, защото не исках да развалям тренировките.  Понякога успявах да сдържа емоциите си, понякога - не. Но хората около мен ми бяха огромна подкрепа през цялото това време. Целият ми ансамбъл, момичетата, които са повече от семейство за мен не ме оставиха нито за миг. Получих огромно разбиране от нашите треньори Весела Димитрова и Михаела Маевска. В тези най-трудни за мен дни реших, че ще играя на Световното заради теб, мамо! Не само ще играя, но обещах пред Бог, че ще спечеля златен медал и ще стана световна шампионка! Когато с момичетата го направихме и се качихме на най-високото стъпало си спомних как ... ", "date": "2018.09.19", "title": "Разтърсващото писмо, което едно от \"златните момичета\" прати до майка си"}
{"url": "https://www.actualno.com/curious/4-te-vida-iznevjara-koito-razrushavat-vryzki-news_695530.html", "text": "  Всеки един човек възприема и съответно тълкува изневярата по различен начин. Това е така, защото всеки от нас има различни разбирания за връзка и близост. Ако сте във такава, се уверете как партньорът ви тълкува изневярата, за да не направите неволна греша, като предварително поговорите и изясните границите на отношенията ви. Има хора, които са склонни да простят изневяра, но има и такива, които не са. Това е така, защото всеки мисли и чувства различно.          - обикновено тази изневяра е най-болезнена за партньора, защото остава с разбито сърце и накърнено достойнство. Под този тип изневяра се тълкува, каквото и да е докосване на другия пол - целувка, полов акт и т.н. Този тип изневяра често бива скриван от половинката, което още повече може да я нарани. Има и хора обаче, които не я приемат на сериозно. За тях това не е нещо особено и лесно са готови да простят. За тях е важно половинката им да е осъзнала грешката си и да не я повтаря повече. Други пък го приемат като лична обида, която е непростима и дори да имат силни чувства към половинката си, не са склонни да простят. - тази изневяра представлява наличие на някакви чувства към друг човек, докато сте във връзка с някого. Този тип изневяра също е неприятен за половинката ви, защото не сте напълно отдадени на него. Обикновено се случва, когато до скоро сте имали сериозна връзка и все още не сте забравили предишния си приятел. Ако новият ви партньор ви обича достатъчно обаче, ще направи всичко възможно да забравите миналото си и да продължите щастливо живота си.   - напоследък това е мястото, на което се запознаваме, общуваме и флиртуваме с различни хора. Доста често се случва, докато сте във връзка да си пишете с някого, което лесно може да прерастне във флирт. Приемано е за изневяра от доста хора, защото един вид партньорът ви се чувства недостатъчен и недооценен. Но да си пишете с нови хора или просто представители на противоположния пол е по-приемливо от това, ако общувате с бившия си. Това може да нарани сериозно настоящия ви партньор.    - те също биха могли да обидят половинката ви, но не са опасни за връзката ви до момента, в който не започнете да ги реализирате. Споделяйки фантазиите си с човека до себе си, той започва да се чувства несигурен и осъзнава, че връзката ви има нужда от разнообразие и може би е застрашена. Ако фантазиите си останат само в ума ви, всичко е наред, но ако те прераснат в нещо повече, определено ще бъдат приети за изневяра.    ", "date": "2018.09.19", "title": "4-те вида изневяра, които разрушават връзки"}
{"url": "https://www.actualno.com/africa/bylgarija-otkriva-konsulstvo-v-dominikanskata-republika-news_695584.html", "text": "        Бинка Гоцева има собствен бизнес в Доминиканската република. Съдружник е в „Амбос Травъл“ ООД, туристическа агенция, посрещаща и обслужваща предимно български туристи в Пунта Кана.   Назначаването на почетен консул на България в Доминиканската република се очаква да допринесе за насърчаване на двустранните отношения в различни сфери от взаимен интерес и за разширяване на мрежата от почетни консулски длъжностни лица в чужбина.", "date": "2018.09.19", "title": "България открива консулство в Доминиканската република"}
{"url": "https://www.actualno.com/goodnews/stotici-kilogrami-hrani-sybraha-asenovgradchani-v-pomosht-na-vyzrastni-hora-news_695532.html", "text": "   Тя е насочена в помощ на възрастни хора със социални пенсии, живеещи в селата. Вече е започнало раздаването на храните, съобщиха за организаторите.     Възрастните, които ще получат дарения, са определени чрез списък, подготвен от Общината. Подпомогнати чрез хранителни продукти ще бъдат предимно жители на по-трудно достъпните и бедни райони в Асеновградско. Дарителите са предимно млади и приятели на организаторите на каузата.   „За съжаление, малко хора откликват, а истиският успех ще е каузата да се превърне в постоянна кампания.\", посочват инициаторите на идеята.\r\nКъм момента в Асеновград са събрани 113 литра олио, 20 килограма пакетиран боб, 61,5 килограма ориз, 11 килограма леща, 3 буркана по 680 гр. зелен фасул, 10 буркана по 680 гр. грах, 10 буркана по 400 гр. стерилизирани домати-консерва, 7 буркана по 210 гр. шипков мармалад, 72 килограма брашно, 8 консерви по 200 гр. свински пастет, 12 буркана по 680 гр. корнишони, 17 килограма сол, 5 консерви по 300 гр. кюфтета с боб, 15 буркана по 500 гр. и 10 консерви по 400 гр. боб, 19 буркана по 500 гр. леща, 3 буркана по 680 гр. гювеч, 26 пакета по 500 гр. + 4 пакета по 300 гр. + 12 пакета по 400 гр. макаронени изделия, 2 буркана по 680 гр. домати, 79,5 килограма захар, 2 консерви по 180 гр. и 7 консерви по 300 гр. „Русенско варено“, 3 консерви по 300 гр. боб яхния, 5 консерви по 300 гр. наденица с боб, 10 консерви по 300 гр. кюфтета с бял сос, 15 консерви по 300 гр. пастет, 10 консерви по 180 гр. гъши пастет, 4 консерви по 100 гр. пастет-гъши дроб, 18 консерви по 200 гр. свински пастет, 12 буркана по 300 гр. лютеница, 9 консерви по 160 гр. скумрия, 10 консерви по 240 гр. пастет-гъши дроб.  В Асеновград пунктовете, в които все още се продължават да се събират дарения, са два.   Единият е в студиото за татуировки, намиращо се на центъра в града - в тунелчето на улица \"3-ти март“ №32 и във фото студиото в Комплекс „Сани“, на втория етаж.", "date": "2018.09.19", "title": "Стотици килограми храни събраха асеновградчани в помощ на възрастни хора"}
{"url": "https://www.actualno.com/asia/turcija-vyvede-ulesnenija-za-pridobivane-na-tursko-grajdanstvo-news_695585.html", "text": "  Турция въведе улеснения за чужденците да станат турски граждани чрез съкращаване на финансовите и инвестиционните критерии, необходими за гражданството, гласи декрет на президента Реджеп Тайип Ердоган.     Сега чуждестранните граждани трябва да имат депозити от само 500 000 долара в турските банки, в сравнение с положението преди - 3 млн. долара, докато инвестициите в основен капитал бяха намалени от 2 млн. до 500 000 долара, се казва в постановлението, публикувано в Държавен вестник.   Междувременно, хората могат да получат гражданство, ако наемат 50 души, за разлика от преди, когато числото на служителите беше 100. Тези чужденци, които притежават собственост на стойност 250 000 долара, могат да станат турски граждани. Преди трябваше да имат имот, оценяван най-малко на 1 млн. долара, припомня БГНЕС.\r\nПостановлението е най-новата стъпка, направена от Ердоган в опит да бъде укрепена разклатената турска лира и икономиката, която се забави през второто тримесечие.  Миналата седмица президентът заповяда да не се допускат договори за продажба, наемане и лизинг на имоти в или индексирани в чуждестранна валута.   Турската валута падна драстично спрямо щатския долар през август след една от най-сериозните разправии между Анкара и Вашингтон за задържането на американски пастор. Лирата загуби близо една четвърт от стойността си спрямо зелената валута.\r\nСред инвеститорите има безпокойство от вътрешната икономическа политика и твърдото противопоставяне на Ердоган срещу увеличаването на лихвените проценти.    ", "date": "2018.09.19", "title": "Турция въведе улеснения за придобиване на турско гражданство"}
{"url": "https://www.actualno.com/volleyball/programata-na-bylgarija-za-machovete-v-sofija-ot-svetovnoto-po-volejbol-news_695544.html", "text": "   продължава във втората фаза на Световното първенство, на което сме домакини заедно с Италия.     В първата групова фаза \"лъвовете\" се наредиха трети в Група D, като останаха след Полша и Иран, а в следващата фаза ще играят пред феновете в \"Арена Армеец\" в София.   България попадна в една от най-тежките групи, като ще мерят сили със САЩ, Иран и Канада в мачовете от Група G.\r\nВече са ясни и часовете и датите за всички срещи, на които феновете в София ще могат да се насладят.   ", "date": "2018.09.19", "title": "Програмата на България за мачовете в София от Световното по волейбол"}
{"url": "https://www.actualno.com/society/davat-oshte-35-mln-lv-za-uchastyka-mejdu-jablanica-i-boaza-na-hemus-news_695583.html", "text": "        Средствата ще бъдат разходвани за разплащане на извършени строително-монтажни работи и консултантски услуги.   Изграждането на магистрала „Хемус“ е приоритет в програмата на правителството на Република България и има стратегическа цел за ускоряване процеса на икономическо и социално развитие на регионално ниво. Завършването на участъка ще допринесе за подобряване безопасността на пътуващите, намаляване вероятността от възникване на пътнотранспортни произшествия, за достигане на оптимална скорост на движение и осигуряване комфорт при пътуването и ще спомогне за развитието на регионите от Северозападния район на страната.", "date": "2018.09.19", "title": "Дават още 35 млн. лв. за участъка между Ябланица и Боаза на \"Хемус\""}
{"url": "https://www.actualno.com/crime/policijata-vse-oshte-tyrsi-kradcite-ot-rojenski-manastir-news_695548.html", "text": "  Продължава издирването на обирджиите, взломили Роженския манастир във вторник вечерта, предаде БГНЕС.     \"Вчера, 18 септември, в 20.47 часа е подаден сигнал за въоръжен грабеж в Роженския манастир. Към мястото пристига патрул и са организирани издирвателни мероприятия. Извършен е оглед, образувано е досъдебно производство”, каза на брифинг днес директорът на РУП-Сандански Борис Щурков.\r\nСпоред него има отнет мобилен телефон и 11 охранителни камери от общо 20. Няма липсващ църковен утвар и икони, както и пари. Повредена е външна стена на манастира – неголяма дупка, която била зазидан прозорец.   Щурков отказа да коментира целта на пробива в стената и броя извършители, тяхната самоличност и дали са били маскирани, потвърди само, че са носили помощни средства за разбиване на стената.  „По свещеника няма наранявания, но е неутрализиран от престъпниците. Отнет му е мобилния телефон. Отец Теофил е използвал друг стар телефон, от който е сигнализирал на игумена на манастира отец Епифаний и следователно игумененът е подал сигнала към полицията”, каза още полицейският началник и изрази надежда в най-скоро време извършителите да бъдат заловени.\r\nНяма информация какво е имало в стената на светата обител, където са ровили дръзките нападатели.   Според непотвърдена информация - на 16 септември същите хора са идвали и са оглеждали манастира, но това не бе потвърдено от Щурков.    „Не знам да има имане в манастира, аз там израснах, баща ми беше поп в Роженския манастир. Пари имаше старият настойник на обителта, който ръководеше манастира преди да дойде баща ми, но му ги взе и похарчи внукът”, каза жителката на село Рожен леля Захаринка.\r\nДнес сутринта туристи пристигаха да разгледат манастира, но бяха връщани от полицията, като по-голяма част от тях даже не бяха разбрали за случая.", "date": "2018.09.19", "title": "Полицията все още търси крадците от Роженски манастир "}
{"url": "https://www.actualno.com/society/po-70-leva-obezshtetenie-na-zaklano-prase-obeshta-kabinetyt-news_695590.html", "text": "   Тя обаче се полага само за животни, които са регистрирани. Мярката е за стопаните, които имат свине в 20-километровите зони около индустриалните свинекомплекси.     За изчисление на средствата са използвани изкупни цени за килограм живо тегло и цена на концентриран фураж за изхранване на свине за угояване за месец август 2018 г., се посочва в съобщението на правителствената пресслужба.   Основание за клането е опасността от разпространение на болестта Африканска чума по свинете в големите индустриални ферми, около които в непосредствената близост има малки стопанства, които отглеждат свине за лични нужди.\r\nЦелта на превантивната мярка е да се намали рискът от проникване и разпространение на заболяването в промишлените обекти. Така ще се запази индустриалното свиневъдство у нас, което определя облика на сектора и ще се ограничи рискът от евентуални големи икономически загуби, мотивират решението си министрите.  ", "date": "2018.09.19", "title": "По 70 лева обезщетение на заклано прасе обеща кабинетът"}
{"url": "https://www.actualno.com/society/mzhg-iska-spiraneto-na-procedura-po-privatizacija-na-sortovi-semena-elit-news_695586.html", "text": "        Законопроектът предвижда промяна в списъка на търговските дружества с повече от 50 на сто държавно участие в капитала или обособени части от тях. Министерство на земеделието, храните и горите иска спирането на процедура по приватизация на търговското дружество - „Сортови семена – Елит“ ЕАД. По този начин държавата ще може чрез дружеството да провежда собствена политика в семепроизводството, особено по отношение на структурообразуващи култури - зърнени, житни, технически и др. Освен че имат стратегическо значение за всяка една икономика и формират основния дял от износа на земеделска продукция в България, тази група култури изисква голям обем посевен материал както и адаптиране на сортовете към местните почвено-климатични и агрономически условия.   Наличието на работеща държавна структура за семепроизводството като „Сортови семена – Елит“ ЕАД, гр. София ще бъде фактор, гарантиращ по-голяма устойчивост и стабилност на земеделското производство в страната и ще запази способността за намеса в производството и пазара на семена при необходимост, например за регулация на цените.", "date": "2018.09.19", "title": "МЗХГ иска спирането на процедура по приватизация на \"Сортови семена – Елит\""}
{"url": "https://www.actualno.com/politics/inj-rosen-popsavov-e-naznachen-za-vremenno-izpylnjavasht-dlyjnostta-direktor-na-izpylnitelna-agencija-po-gorite-news_695520.html", "text": "  Инж. Росен Попсавов е назначен за временно изпълняващ длъжността изпълнителен директор на Изпълнителна агенция по горите. До този момент инж. Попсавов заемаше поста на зам. изпълнителен директор на ИАГ. Това съобщиха от пресцентъра на Министерството на земеделието, храните и горите. Оставката на досегашния директор Григор Гогов е приета.     Преди дни стана ясно, че оставката на Гогов е заради конфликт на интереси. Става въпрос за сигнали за злоупотреби при поставянето на оградата по границата с Румъния, за да не се допусне разпространението на африканска чума по свинете.   Земеделският министър уточнил, че нямат данни за конфликт на интереси, но въпреки това е взето решение за рокадата.\r\nНова телевизия, която е автор на сигнала, посочи, че представители на дърводобивния бранш твърдят, че при изграждането на оградата срещу дивите свине са участвали подставени лица и са сключени неизгодни сделки, а фирма, близка до директора на Агенцията по горите Григор Гогов, доставяла част от материалите за съоръжението.  ", "date": "2018.09.19", "title": "Инж. Росен Попсавов е назначен за временно изпълняващ длъжността директор на Изпълнителна агенция по горите"}
{"url": "https://www.actualno.com/burgas/incident-v-burgas-propadna-asansior-s-rabotnici-news_695527.html", "text": "        Асансьорът е товарен. В момента на падането, асансьорът е бил пълен с работници и стъклопакети. Не е ясен точният брой на пострадалите. Асансьорът е пропаднал няколко нива надолу.   Инцидентът става в началото на работния ден преди транспортирането на стъклопакетите.\r\nРаботниците са откарани в няколко болници в града с нарязвания от стъклата. Изясняват се причините за инцидента.  ", "date": "2018.09.19", "title": "Инцидент в Бургас: Пропадна асансьор с работници"}
{"url": "https://www.actualno.com/crime/myj-zagina-pri-trudova-zlopoluka-kraj-selo-strjama-news_695546.html", "text": "  58-годишен мъж е загинал при трудова злополука край село Стряма. Сигналът за инцидента в индустриалната зона край селото е получен днес около 8:45 ч.     Според първоначалната информация по време на строителна дейност на сграда двама работници се били издигнали с вишка, а един направлявал отдолу.   От около 10-метрова височина паднал панел на сградата и ударил вишката, след което затиснал работника отдолу.\r\nМъжът загинал на място. Останалите двама, на 29 и 26 години, са откарани в болница, предаде БГНЕС.  Полицията извършва оглед на мястото на инцидента. Уведомена е Инспекцията по труда.   ", "date": "2018.09.19", "title": "Мъж загина при трудова злополука край село Стряма"}
{"url": "https://www.actualno.com/america/trymp-zasega-ne-byrza-sys-sankcii-za-stroitelite-na-severen-potok-2-news_695494.html", "text": "  Съединените американски щати нямат намерение да налагат санкции срещу компаниите, участващи в проекта за строителство на газопровода \"Северен поток 2\". Това заяви пред журналисти президентът Доналд Тръмп, непосредствено преди срещата си с полския държавен глава Анджей Дуда в Белия дом, предаде БГНЕС.     Американският лидер отговори на журналистически въпрос дали САЩ планират санкции срещу компаниите, участващи в проекта \"Северен поток 2\". \"Нямаме намерение да правим това. Просто смятаме, че за народа на Германия е голямо нещастие, че ежегодно за своята енергия Германия заплаща милиарди долари на Русия\", отбеляза Тръмп.   \"Мисля, че това е направо смешно. Мога ясно да ви кажа, че това никак не се харесва на немците\", добави американският президент.\r\nПрипомняме, че САЩ могат да наложат санкции, тъй като още през миналата година.  Същевременно след края на срещата между президента на САЩ и полския му колега, Дуда изрази надежда, че САЩ все пак ще реагират и ще спрат проекта. Полският президент подчерта, че този проект е в ущърб и на интересите на САЩ, тъй като ще подбие възможността за внос на втечнен газ.   Проектът \"Северен поток 2\" предвижда строителството на два газопровода с общ капацитет 55 млрд. кубически метра газ годишно, който ще бъде транспортиран от бреговете на Русия, през Балтийско море, до Германия. Стойността на строителството на газопровода, който трябва да бъде завършен до края на 2019 година, се оценява на 9,5 млрд. евро. Новите съоръжения ще бъдат построени паралелно на сега действащия \"Северен поток\". Те ще преминат през акваторията или изключителните икономически зони на Руската федерация, Финландия, Швеция, Дания и Германия. Засега единствено Дания не е дала разрешение за строителство.\r\nПротив реализацията на \"Северен поток 2\" се обявяват редица държави, начело с Украйна. Киев се опасява, че по този начин ще загуби милиарди от транзита на руски газ за Европа. Новият газопровод заплашва и амбициозните планове на САЩ за износ на втечнен природен газ (LNG) за Европа. Латвия, Литва и Полша също направиха съвместно изявление, че са против проекта. Според тях в случая говорим за политически, а не за икономически въпрос.    ", "date": "2018.09.19", "title": "Тръмп засега не бърза със санкции за строителите на \"Северен поток 2\""}
{"url": "https://www.actualno.com/actualno/naj-golemijat-strah-na-gerb-news_695542.html", "text": "  Властта и страхът се движат заедно, в стерео ефект, който трови сънищата на ГЕРБ. Тримата сменени министри са епидермална промяна, нещо за пред глутницата, обигран жест от типа \"аз вземам глави, защото съм строг, но справедлив\".     Това, което обаче остана почти незабелязано в последните дни е едно проучване, което беше маскирано масово в медиите през заглавието, че . Много по-интересно обаче е друго: 55 % от анкетираните избиратели са посочили, че биха гласували за партия на Румен Радев и партия на Слави Трифонов. \r\nВсъщност това е огромен процент. При средно 20-30 %, между които летаргично се движат ГЕРБ и БСП в последните години, изглежда направо смущаващо. Най-лесният начин да разбереш от какво ги е страх ГЕРБ, е да следиш поведението на Цветанов, чийто умствен поток не винаги тече гладко, но пък партийно-животинските му инстинкти са крайно обострени. В последните месеци вечният фронтмен на гербавата власт не изпуска момент, в който да каже за президента. Човек обикновено се подлъгва да наблюдава с детски интерес нестройния и забавен поток на мисълта, който винаги удивлява със странните си криволичения и внезапни обрати, а всъщност трябва да долавяме най-вече глухото ръмжене и лаят на уплашено куче: в ГЕРБ просто страшно много ги е шубе от Радев. Толкова ги е шубе, че Борисов се изцепи, че  Един вид можело да му сложат административна клопка и да не го освободят като главнокомандващ на ВСС, но видиш ли, излезли хора все пак, пуснали го. Вероятно защото преди две години Борисов беше толкова откачил в самодържавието си, че наистина вярваше, че е възможно тоя народ да се побърка по Цецка Цачева и да си каже отдавна я чакахме тая жена за президент, благодарим ти Бойче, че ни даде майка-закрилница, ние нямаме търпение на Нова година в 12 часа да чуем какво ще ни каже госпожа Цачева и да вдигнем наздравица в нейна чест - мама. Затова и сега се започва някакъв много странен политически разказ за Радев, воден от Шехерезадите в ГЕРБ - Борисов, Цветанов, Плевнелиев - че президентът бил попаднал в международна изолация, че бил \"разединител\" (разбирай, позволява си да критикува властта), че страхливо надничал из под полата на Корнелия Нинова и въобще страшно подмолно пречи на фееричните райски селения, осигурени от 10 годишния престой на партията в управлението.\r\nНо дори и да решат този проблем, какво да правят с другите 55% евентуална подкрепа за Трифонов? Шоу, скечове, референдуми - как се излиза срещу тая работа...А дали пък няма да стане най-ужасяващото - евентуален съюз между Радев и Трифонов, тъй като на първият ще му се наложи да се еманципира от БСП, за да махне от гърба си тъмното ѝ наследство, а вторият ще трябва да се завърти около политическа фигура, тъй като не може да се управлява със Сиромахов за вицепремиер (макар че щом може със Симеонов, нищо не би могло да ни учуди.)  Идват тежки времена, политическа зима и едно обратно броене, което цъка в централите на ГЕРБ. Те знаят - не се ли справим с Радев и оня с голата глава, не ни чака нищо добро. С Корнелия ще се оправим, тя ще ни иска оставката, ние няма да я даваме и всичко ще е наред. Но ония двамата не са лесни, Цецоу, измисли нещо.  Райко Байчев ", "date": "2018.09.19", "title": "Най-големият страх на ГЕРБ"}
{"url": "https://www.actualno.com/politics/lozan-panov-nedopustima-e-formata-na-obshtuvane-mejdu-zakonodatelnata-i-sydebnata-vlast-news_695539.html", "text": "  Телефонните повиквания отдавна са заменили епистоларната форма на общуване между законодателната и съдебната власт. Това каза председателят на Върховния касационен съд (ВКС) Лозан Панов, предаде БГНЕС.     Панов присъства на днешното пленарно заседание, в което представи пред депутатите докладите за дейността на съдилищата за 2016 и 2017 г. Докладите трябваше да бъдат разгледани в зала още през миналата седмица, но точката беше отложена заради отсъствието на Панов, заради което част от депутатите го обвиниха в демонстриране на неуважение спрямо институции.   От своя страна Лозан Панов правда отсъствието си с това, че е бил информиран в последния момент и то по телефона. „Да, институциите трябва да се уважават. Те трябва да се почитат най-вече за това, защото те дъхват живот на правото. В продължение на две години, тъй като днес ще представя и доклада за 2016 г., очаквам тази покана от Народното събрание. Миналата седмица получих обаждане по телефона, ден преди насроченото заседание. Отговорих писмено с надеждата, че ще бъда разбран правилно – формата ни на общуване не е допустима. Но вчера отново бях поканен по телефона за днешното заседание“, каза председателят на ВКС.\r\nВ края на доклада си той отправи и критики към депутатите по повод качеството на някои от законодателните промени, които се гласуват в зала. „Утре като граждани ще трябва да живеете по тези правила, които вие самите създавате“, подчерта Панов.  Като представител на ръководството на парламента Емил Христов подчерта, че законодателната власт се отнася с уважение към всички институции и спазва законите и собствения си правилник. „Вашето отношение, изказано към качеството на законите, приемани в Народното събрание – не е това мястото и начинът“, каза още Христов.   От данните в докладите в докладите стана ясно, че през 2016 г. броят на всички дела, разгледани в съдебната система, но без тези във ВКС, са 634 239, а за 2017 г. – 682 130. През 2016 г. 455 384 дела са приключили със съдебен акт по същество, а през 2017 г. тези актовете са 493 812. Прекратените производства през 2016 г. са 77 758, като за 2017 г. техният брой е 79 477 и в края на 2016 г. има 101 097 неприключили дела, а през 2017 г. броят им е 108 841.\r\nБроят на разглежданите дела от районните съдилища между двете поредни години се е увеличил с 13,36%.    17 623 дела са разгледали апелативните съдилища през 2016 г., като 13 994 са приключили със съдебен акт по същество, 815 производства са прекратени и 2 814 са неприключили. По отношение на военните съдилища справките сочат, че през 2016 г. и 2017 г. във военните съдилища са работили 17 съдии, които са разгледали съответно 858 производства през 2016 г. и 646 - през 2017 г.   Така изложени данните разкриват, че средната натовареност на районните съдилища в областните центрове през 2016 г. е 52.9 дела на месец, а за 2017 г. - 57,60 дела месец. За районните съдилища извън областните центрове, средната натовареност е съответно 37,47 дела месено на съдия за 2016 г. и 44, 34 дела месечно за 2017 г. На тази база най-натоварен е Софийският районен съд със средно 69,73 дела средно на месец за 2016 г. и 79,39 дела средно на месец за 2017 г.\r\nДруг приоритет за обезпечаване на работа на съда е поставен върху осигуряването на подходящ сграден фонд и неговото управление. През 2016 г. и 2017 г. се търсят решения на въпроса за сградната обезпеченост на Районен съд – гр. Карлово, недостигът на съдийски кабинети в Съдебната палата в София, Апелативния съд - Велико Търново, Апелативен съд – Варна, Апелативен съд - Пловдив и окръжен съд – Габрово. От саниране и ремонтни дейности се нуждаят сградите на окръжен съд – Ловеч, окръжен съд – Плевен и окръжен съд – Кърджали.\r\nПрез 2016 г. решените дела във Върховния касационен съд са 9 902 броя, а през 2017 г. броят им е 9 802.", "date": "2018.09.19", "title": "Лозан Панов: Недопустима е формата на общуване между законодателната и съдебната власт"}
{"url": "https://www.actualno.com/asenovgrad/kampanija-za-bezplatna-pomosht-na-deca-i-vyzrastni-s-logopedichni-i-psihicheski-problemi-news_695531.html", "text": "   В рамките на кампанията, която приключва на 30.09.18 г., консултациите със специалистите са безплатни.     Целта на инициативата е достъпност на услугата и информираност на родителите, относно комплексното развитие на децата им, като в това число се включват превенцията и терапията на проблеми в дадени аспекти, при необходимост.   По всички въпроси, свързани с езиково-говорното, емоционалното или поведенческото развитие, към специалистите в Центъра могат да се обръщат родители на деца от 0 г. до 18 г. Внимание там могат да получат и възрастни, които са с няколко нарушения, като заекване, разстройство на артикулацията, след инсулт (афазии), както и при емоционални проблеми (тревожности, депресии, проблеми със съня и други).\r\n„Методите на работа са доста разнообразни и винаги съобразени с индивидуалния случай, като една среща трае приблизително 45-60 минути.“, обясниха за Actualno.com от Центъра. Самият той е част от Фондация „С-ИВВЕНА“.  ", "date": "2018.09.19", "title": "Кампания за безплатна помощ на деца и възрастни с логопедични и психически проблеми"}
{"url": "https://www.actualno.com/plovdiv/281-mesta-ostavat-nezaeti-v-detskite-gradini-v-plovdiv-news_695482.html", "text": "  В проведеното на 18.09.2018 г. текущо класиране за прием в детските заведения на град Пловдив взеха участие 824 деца, съобщиха от Общината. От тях най-много са децата на яслена възраст – 515. За първа възрастова група заявления за участие в класирането бяха подадени за 165 деца, за втора – 88, за трета подготвителна група – 36 деца, и 20 деца кандидатстваха за четвърта подготвителна група.     За класирането бяха обявени общо 675 свободни места, като 262 от тях за децата в яслена възраст, 124 – за първа възрастова група, 68 – за втора възрастова група, 131 – за трета подготвителна група, и 90 места за четвърта подготвителна група.   Класирани бяха общо 394 от кандидатстващите – 251 деца за детските ясли, 74 за първа възрастова група, 26 за втора възрастова група, 32 за трета подготвителна група и 11 за четвърта подготвителна група. За всички класирани деца следва записване при директорите на детските градини и ясли в определения от Графика на дейностите срок – 25.09.2018 година.\r\nСлед класирането на 18 септември остават незаети общо 281 места, съответно за яслени групи – 11 места, за първа група – 50, за втора група – 42 и за подготвителните групи съответно 99 за трета и 79 за четвърта.  Следващото класиране е на 4 октомври 2018 г. При подаване на заявления за него родителите е добре да се запознаят с обявените свободни места, които ще бъдат публикувани в срок до 26 септември включително. Повече информация родителите могат да намерят на страницата на системата за прием на адрес www.dz-priem.plovdiv.bg.   За децата, които са на 5- и 6-годишна възраст (родени през 2012 и 2013 година), Община Пловдив предлага, освен групите в детските градини, и подготвителни групи в училищата, които са полудневни или целодневни. Записването в тези групи е на място в училищата. Информация за тази възможност родителите могат да намерят в секция „Образование“ на интернет страницата на общината .", "date": "2018.09.19", "title": "281 места остават незаети в детските градини в Пловдив"}
{"url": "https://www.actualno.com/analysis/the-economist-ako-ima-velika-albanija-shte-ima-i-velika-syrbija-news_695456.html", "text": "  Ако се допусне създаването на Велика Албания, то Белград ще може да претендират и за Велика Сърбия, пише британското издание The Economist в обширна статия, посветена на обсъжданата седмици наред идея за размяна на територии между Косово и Сърбия като един от възможните начини за нормализиране на двустранните им отношения.     „Всеки идиот с карта и пушка става развълнуван\", казва международен служител в Прищина, столицата на Косово, което 10 години след едностранното си обявяване на независимост от Сърбия не може да стане член на ООН. Сърбите и албанците са буквално приковани – техните лидери неотдавна обсъждаха размяна на части от териториите им, в които живеят десетки хиляди хора. Това е идея, която повдига надежди и страхове на Балканите и предизвиква политически сътресения в самото Косово.   Когато Югославия, СССР и Чехословакия се сринаха през 90-те години на миналия век, нововъзникналите държави се появиха една след друга във вече съществуващите граници, пише ИА \"Фокус\". Но ако Косово и Сърбия преначертаят границите си на етнически принцип, това би било голяма и вероятно дестабилизираща промяна за региона. Това означава например, че сръбският лидер на Босна и Херцеговина (на Република Сръбска, Милорад Додик – бел. р.) би могъл да изложи по-настойчиво собствените си искания за независимост с аргумента, че старите вътрешни граници на Югославия вече са били нарушени. Това би рискувало нова война.\r\nПървата промяна на етническите граници ще настъпи почти незабелязано. На 12 септември общината Грачаница, район с преобладаващо сръбско мнозинство в Косово, гласува да предаде част от територията си на съседен район с албанско мнозинство. Нов етнически албански жилищен комплекс промени пропорциите на сърби и албанци в Грачаница, така че това е начин за сърбите да изтласкват албанците. Промяната на границите на двете държави обаче не би било толкова лесно. Също така е много противоречива. Както по-рано написа авторитетното американско издание The New York Times, промяната на границите би било едновременно „мирна форма на етническо прочистване“ и „правилното нещо“.  Повече от 90% от населението на Косово са етнически албанци, докато сърбите са около 5%. Сърбия не признава Косово и я държви извън ООН. Най-младата държава на Балканите е е призната и от няколко други страни, включително Испания и Русия. Същността на сделката е сръбската северна част на Косово, която правителството в Прищина не контролира, да бъде върната под сръбски суверенитет. В замяна официален Белград ще предаде на Прищина Прешевската долина в Южна Сърбия, където преобладаващото население е албанско. Част от всяка сделка би трябвало да включва Русия и Китай, които наложиха вето върху членството на ООН в Косово.   През август, когато албанците от диаспората си бяха по домовете по празниците, Прешевската долина буквално бръмчеше. Местните албанци бяха развълнувани от мисълта, че ще живеят в една държава с други албанци, т.е. Косово. Местните сърби пък вярват, че това никога няма да се случи. В края на краищата, твърди 22-годишния Марко, собственик на магазин за хранителни стоки, сърбите и албанците никога не са разрешавали споровете мирно, защо да да го направят сега? В близост, булдозерите завършват магистралата, която минава през долината, покрай железопътната линия. Тези транспортни маршрути свързват Сърбия с Централна Европа и Гърция. Трудно е да се повярва, че Сърбия ще се откаже от тях.\r\nВ Косово предимно сръбското село Бабин Мост е разположено на хълм с изглед към бойното поле, където сърбите изгубиха битката за Косово през 1389 г. То обаче не попада в териториите, които следва да бъдат предадени на Сърбия при евентуално споразумение за корекция на границите. Повече от 120 хил. сърби в Косово все пак не живеят в северната част на страната и тъкмо поради тази причина са ужасени от факта, че Белград може да се откаже от тях. Отец Сава, игуменът на сръбския средновековен манастир на Косово Високи Дечани, се изказва шумно срещу подялбата. За това той е спечелил гнева на контролираната от правителството преса, която го обяви за предател.    В Пасжане, друго косовско сръбско село, има улица, наречена „Добрика Кошич“, влиятелен романист, който почина през 2014 г. Той считаше Косово и неговите албанци за „рак\", който трябва да бъде премахнат чрез хирургическа интервенция, т.е. чрез подялба.   Както ЕС, така и САЩ отхвърлиха демаркацията на границите на етнически принцип с авгумента, че това би довело до дестабилизация в региона. Сега те дадоха „зелена светлина“ на президента на Косово Хашим Тачи и на сръбския му колега Александър Вучич, за да видят дали могат да постигнат споразумение. И все пак начинанието им ще бъде трудно, ако не и невъзможно. На 7 септември гВучич отказа да се срещне с Тачи на среща, организирана от ЕС в Брюксел. След това той пътува до Косово и похвали Слободан Милошевич, бившият президент, който потисна етническите албанци и след това етнически изчисти стотици хиляди от тях по време на войната в Косово.\r\nВучич иска гаранция, че ако има споразумение, ще последва сръбското членство в ЕС. Това обаче е обещание, което Брюксел не може да даде. Но е ясно, че дори повдигането на въпроса открива нови перспективи за региона. „Винаги има и други възможности\", казва високопоставен косовски албански лидер. Той смята, че ако Косово не бъде признато от Сърбия и не му бъде дадена възможност да се присъедини към ООН, то може да се обедини с Албания. Някои националистически настроени сърби, които разбират, че Косово е загубено от тях, биха могли да приветстват подобен развой. Защото ако има Велика Албания, тогава те биха могли да настояват за създаването на Велика Сърбия, като претендират за сръбската част на Босна. Тъкмо за нея воюваше някога и Милошевич.", "date": "2018.09.19", "title": "The Economist: Ако има Велика Албания, ще има и Велика Сърбия"}
{"url": "https://www.actualno.com/business/kratkata-ni-ekspedicija-iz-lovnite-poleta-na-nasluka-lov-ribolov-sport-2018-news_695554.html", "text": "   „Под прицел“ са датите от 26 до 29 септември      Че е незаменимо да излезеш с дружинката на лов и да се заредиш с приятни изживявания, няма спор. А сега да си представим, че има място, на което хем да срещнем много приятели и нови съратници, хем да изберем правилното ново оръжие и муниции, хем да си изкараме подобаващо.\r\nВсъщност това място съществува. Това е добре познатото ни изложение „ “. Неговото 26-о поредно издание ще се проведе в Интер Експо Център от 26 до 29 септември. И ще ни представи страхотната възможност да се запознаем с любимите си ловни и спортни оръжия, риболовни принадлежности и туристическа екипировка.   Наситените с участници изложбени площи обещават богат избор от продукти за всеки. Сред тях ще бъде ловният полуавтомат на Vincenzo Bernardelli. Изящно изработено, надеждното оръжие е с двупозиционно газово бутало за лесна смяна от леки на тежки патрони. Изложителите ще се погрижат и за точния ни мерник. Бинокли, монокли, зрителни тръби и аксесоари ще открием на щанда на Оптикрон България. Измежду предложенията ще открием оптика Vortex Crossfire ІІ 3-9x40, представена ни от АйЕсДи. С голямото разстояние от окуляра до зеницата на окото, многослойни лещи и възможност за регулиране на настройките, тя е безкомпромисна. Безспорен е интересът към петте нови модела пушки с болтов механизъм от линията SAUER 100.\r\nВ списъка откриваме и продуктите на Tracitive - GPS устройства за кучета, предложени от Мавесто. Разбира се, неотменим елемент от екипировката ни е ножът. Десетките изложители обещават да ни предложат богат списък от алтернативни предложения. Сред тях попадат тези на ЧУНЧЕ. А Hunter George ще ни предложи богатство от изделия и аксесоари от естествена кожа – калъфи, раници, патрондаши, ремъци и други.        И тъй като за придвижването ни и силно пресечените терени се нуждаем от надеждно оборудване, трябва да екипираме превозните си средства. На „Наслука, лов, риболов, спорт“ 2018 ще открием лебедки, въздушни блокажи и аксесоари за офроуд от Пауър Уинч България, гуми, джанти и аксесоари от Агрина ЕООД, както и много други. Със сигурност погледите ни ще привлекат и предложенията на KayakShop, сред които са каяците с MirageDrive система за задвижване. Те са с красив външен вид, лесни са за управление и носят характера на своя притежател. Да, това са лодките, които ще откриев на „Наслука-лов, риболов, спорт“ 2018. Сред плавателните съдове от Meggacraft откриваме компактната MeggaCraft 360 S. С V-дъно и лек корпус, тя се нуждае от двигател с мощност от едва 8-15 к.с. или просто обикновени гребла, за да бъде задвижвана. За риболова, преключенията и ваканциите откриваме PEGAZUS 560 TOP FIHER. Лодката може да се управлява както отвън, така и отвътре, благодарение на подвижната си колона за контрол. Посетителите ще бъдат свидетели и на официалното представяне на надуваемите лодки POLAR BIRD.   Изложението ще ни даде възможност и да посетим отново Международната киноложка изложба, в която български и чуждестранни любимци ще се включат с четириногите си любимци. Ценителите ще могат да се насладят и на изящна диорама, както и на изложбата, организирана от Националното ловно-рибарско сдружение „Съюз на ловците и риболовците в България“.\r\nНачалото на есента със сигурност ще бъде изпълнено с много адреналин и приятни емоции. Поднесени от 26 до 29 септември и благодарение на ежегодното изложение „ “ в Интер Експо Център.   ", "date": "2018.09.19", "title": "Кратката ни експедиция из ловните полета на „Наслука-лов, риболов, спорт“ 2018"}
{"url": "https://www.actualno.com/crime/operacijata-sreshtu-minu-stajkov-zaradi-signal-ot-velikobritanija-news_695489.html", "text": "  Пловдивски бизнесмен, който е адаш на собственика на хотел \"Маринела\" Ветко Арабаджиев, е бил източникът на информацията, довела до зрелищната акция срещу собственика на \"Винпром Карнобат\" Миню Стайков. Бизнесменът е проговорил пред държавните силови структури заради сигнал, пратен от британските служби в началото на тази година, пише в. \" \".     Бизнесменът се казва Антон Арабаджиев, а през 2011 година в също е разследван за производство на нелегални цигари. Тогава операция на МВР разбива нелегална фабрика на Арабаджиев в пловдивското село Патриарх Евтимиево. На брифинг в селото до фабриката тогавашният вътрешен министър Цветан Цветанов обяви, че в нея е можело да се произвеждат над 30% от цигарите, които са нужни на пазара в България. Арабаджиев е арестуван, а през 2012 година е осъден на 3 г. условно след споразумение с прокуратурата.   Именно сега Арабаджиев е дал информация за петте нелегални фабрики за цигари, заради които беше задържан Миню Стайков. Това става, след като от Великобритания искат от нашите служби да направят обстойна проверка на Арабаджиев. Причината – англичаните са проследили канал за незаконни цигари, внасяни в Обединеното кралство, който водел до пловдивския бизнесмен. Британците сочат и партньорите на Арабаджиев - Георги Начев-Етикета, Найден Станчев-Хана, Тодор Шопов.\r\nАрабаджиев не е арестуван, но вместо това са ударени 5 други фабрики - свързаната с Миню Стайков в Карнобат и четирите под контрола на Евлоги Станоев-Бирмата и синовете му. Има предположение, че той е направил сделка, за да не се отзове зад решетките. Интересен детайл, който потвърждава неофициалната версия за помощта, оказана от Арабаджиев, е, че от ГДБОП, където е високопоставеният му информатор, са участвали само в първия етап на разбиване на нелегалната фабрика на Миню Стайков в Карнобат през юли. Тогава се открити само ремарке с кутии и един шофьор. При следващите етапи ГДБОП дискретно е дистанцирано от операцията и там работят само ДАНС и прокуратурата.  Пловдивският бизнесмен стои и/или има участие в много фирми - “Стенимахос” ЕАД-Асеновград, “ВИП Пропърти” ООД “Ейнджъл Пропърти” ЕООД, “Тони-М” ООД, “ЕвелинаТрейд” ООД.   Освен Арабаджиев, британските служби се интересували и от Георги Ненчев, по прякор Етикета. Той е известен в подземния свят като човека с фалшивите бандероли, каквито е осигурявал на няколко разбити фабрики за цигари. Задържан е и за печатница за фалшиви евро през 2016 година. А преди 7 години преживява нападение в дома си, при което му отрязват част от ухото и му изпочупват пръстите. Ненчев е свързан и със скандалния случай „Белведере”, който доведе до краха на съдия Румяна Ченалова. о. Фирмата, която първа подава молба за несъстоятелност на “Белведере”, е “Тайм Арх” ООД от Пловдив. Пловдивската фирма търси от „Белведере”  114 хил. лева за поддръжка на билбордове. Съсобственик и управител на “Тайм Арх” ООД е именно Ненчев.", "date": "2018.09.19", "title": "Операцията срещу Миню Стайков - заради сигнал от Великобритания"}
{"url": "https://www.actualno.com/books/pijani-dyrveta-pytuvane-sred-spomenite-za-doma-obichta-kym-dyrvetata-i-narushenite-obeshtanija-news_695480.html", "text": "  Ерих е възрастен учен, който е посветил живота си на дърветата. И е самотен, защото жена му – Даша, го е напуснала и се е върнала в родината си, след като той е отказал да се пенсионира. За да компенсира загубата й, засажда дървета в спалнята си. Години по-късно те вече са пораснали и ситуацията излиза извън контрол.     Дъщеря му – Ирина, се опитва да го убеди да постъпи в дом за възрастни хора, защото вече трудно се справя сам. Наема му домашна помощница, която той изгонва. За всеобща изненада обаче се сприятелява с момичето от съседния апартамент. Катарина е на седемнайсет, избягала е от дома си и от училище и се бори с мъката от раздялата на родителите си. И двамата осъзнават, че са допускали грешки, и намират в лицето на другия спокойствие и надежда.   Ерих си припомня експедициите във величествените сибирски гори и неизмеримата любов, която все още изпитва към Даша и към дърветата.   Намери и термина пияни дървета. С него се обозначаваше не определен вид или род дървета, а всяко изкривено при сходни обстоятелства дърво. Стволът, останал без опора в топящата се трайно замръзнала почва, се килва в калта, тъй като корените му са привикнали към твърдата почва. По този начин могат да се наклонят цели гори.   Чрез романа си Ада Дориан изгражда едно интересно сравнение между този природен феномен и живота на главните герои. С всяка глава авторката ни напомня, че когато има нещо нередно в средата, в която живеят хората, и техните съдби могат да се изкривят – също като горите. Обстоятелствата, изборите и житейските несгоди постепенно оформят мислите и характерите ни по причудливи начини, под тяхно влияние губим и намираме себе си, изменяме се... също като пияни дървета.     Ада Дориан е родена в Хановер и изучава литература и философия в Университета в Оснабрюк. През 2009 г. печели Литературната награда на град Хамбург. През 2016 г. получава стипендия за литература на провинция Долна Саксония и е номинирана за наградата „Ингеборг Бахман“.   Живее в Хамбург и работи като писател на свободна практика. Авторка е на романа „Пияни дървета“, част от поредицата „Съвременни европейски романи“ на ИК „Хермес“.", "date": "2018.09.19", "title": "\"Пияни дървета\" -  пътуване сред спомените за дома, обичта към дърветата и нарушените обещания"}
{"url": "https://www.actualno.com/education/nedostig-na-uchiteli-v-oblast-pazardjik-news_695470.html", "text": "  Общо 25 са незаетите работни места в сферата на образованието в област Пазарджик ден след старта на новата учебна година, сочи справка на сайта на РУО - Пазарджик.     Все още има свободни места за двама учители, огняр, кинезитерапевт, треньор по плуване и логопед в община Велинград. За училището в Белово се търси учител за прогимназиален етап, а за училището в село Церово – огняр.   За община Пазарджик има свободни места за петима учители, трима ресурсни учители и един огняр. Учител за предучилищно възпитание и помощник възпитател се набират все още за училища в Панагюрище. В Ракитово се търсят трима учители за прогимназиален етап, а за училището във Ветрен – един ресурсен учител.", "date": "2018.09.19", "title": "Недостиг на учители в област Пазарджик"}
{"url": "https://www.actualno.com/asia/dvete-korei-podpisaha-sporazumenie-za-bydeshte-s-jadreno-razoryjavane-news_695495.html", "text": "  Държавният глава на КНДР Ким Чен Ун и този на Южна Корея Мун Дже Ин проведоха в Пхенян втори кръг преговори, съобщиха от пресцентъра на събитието в Сеул, който организира и прякото телевизионно предаване на знаковото събитие.     Разговорите се провеждат в сградата на държавната резиденция за високопоставени гости \"Пекхвавон\", където е отседнал и президентът на Южна Корея, уточнява БГНЕС.   Лидерите на двете Кореи поставиха подписите си под заключителния документ, след което позираха за фотографите със стиснати ръце. Според Мун Дже Ин . Ким Чен Ун пък каза, че ще направи визита в Сеул и че ще има бъдеще без ядрено оръжие на Корейския полуостров.\r\nГлавната тема, която беше обсъдена по време на преговорите е възможността за възобновяване на диалога между КНДР и САЩ и свързаният с това въпрос за денуклеаризация на полуострова, а също проблемите на сигурността и нормализацията на двустранните отношения.  ", "date": "2018.09.19", "title": "Двете Кореи подписаха споразумение за бъдеще с ядрено разоръжаване"}
{"url": "https://www.actualno.com/business/feerija-ot-cvetove-platove-i-visoki-tehnologii-news_695549.html", "text": "   Потопяваме се в очарование от усещания в Интер Експо Център между 2 и 4 октомври      Цветовете предизвикват красиви изживявания. Красивите и нежни платове създават усещане за близост и сензитивност; а високите технологии са тези, които ни свързват с модерния свят. Нека сега съберем тези три елемента на заедно... Да, прави сте, получава се една страхотна сюрреалистична картина.\r\nТя обаче съществува. Реализирана е в едно изложение, носещо футуристичното име . И от 2 до 4 октомври в Интер Експо Център ще разкрие безкрайните нови възможности, високите технологии в производството, дистрибуцията и търговията с печатна, светлинна, външна и сувенирна реклама. Интересен факт е, че паралелно ще се проведе и първото издание на изложението за текстил, машини и технологии – ТМТ Експо.   Ако досега си мислехме, че не съществуват, това вече не е така. Защото принтерите завладяват текстилната индустрия. Точно така. Принтерите! Тенденцията е налице и многобройните продукти, които ще бъдат демонстрирани по време на COPIS, доказват това, създавайки за рекламната индустрия същински съзвездия от цветове и съчетания.\r\nТакива ще ни осигурят принтерите за директен печат върху текстил, един от които е D.Gen Teleios Hexa, представен от Тотем Груп. Ще бъдат показани възможностите и на HP Latex 375 printer. Машината, представена от Мираж Груп може да печата както върху банери и фолио, така и върху текстил, канаваца и тапети. Прецизното позициониране на печатащите глави дори при двустранен печат се гарантира от системата за следене хода на медията по време на печат OMAS. Посетителите на COPIS ще се запознаят с характеристиките на DTG принтерите на RICOH Ri 3000, Ri 6000 и Ri 100. Създавайки висококачествени дигитални разпечатки с висока резолюция, те дават възможност за директен печат върху текстил – както при 100% памук, така и при комбинация от памук-полиестер.\r\nПод светлината на прожекторите попада и широкоформатният дигитален печат. С красивите си изображения ще ни пленяват материалите за широкоформатен печат HP LATEX 335 Print & Cut на ТЕПЕДЕ България. А Кантек ще демонстрира производствени системи на CANON и Ricoh. За обогатяването на печатни изделия с частичен и обемен лак, Коника Минолта Бизнес Солюшънс България ще представи MGI Jetvarnish 3D Evo. На фирмения щанд ще бъде и водещият модел за цифров цветен печат Accurio PRESS C6100, осигуряващ високо качество и производителност. Възможностите си ще разкрие и специално разработеният за дигитален печат върху платове от памук, лен и коприна – Flatdog, представен от Поли Тех Груп.        Наясно сме, че всеки елемент от облеклото и екипировката ни трябва да отговаря на високотехнологичната реалност, в която живеем. Заради това на COPIS 2018 Макс Пен Интернешънъл ще ни предложи стилна и функционална раница, разполагаща с технология за зареждане на телефона. Технологиите нахлуват и в света на рекламата с промоционални продукти. Посетителите на COPIS ще се запознаят с ESL - troniTag – електронните ценови етикети за информация и маркировка.\r\nА тъй като всеки един от нас иска някой ден да развие собствен бизнес, е хубаво да знае – COPIS несъмнено е полезно за настоящата и бъдещата ни корпоративна идентичност, с продуктите, които откриваме на него с богатството от предложения.\r\nЕ, надяваме се и вярваме, че успяхме да създадем у вас желание да посетите изложение COPIS. Отскочете до него през свободното си време. Направете го от 2 до 4 октомври. Мястото е Интер Експо Център, виртуално посещение можете да направите с един клик на .", "date": "2018.09.19", "title": "Феерия от цветове, платове и високи технологии"}
{"url": "https://www.actualno.com/crime/ograbiha-rojenskija-manastir-news_695490.html", "text": "  Нагъл обир е станал факт тази нощ - ограбен е Роженският манастир, съобщава БГНЕС.     Засега е известно, че въоръжени лица са проникнали и са завързали единствения свещеник, намиращ се в манастира. По първоначална информация крадците са задигнали пари и ценни икони, но от Нова телевизия съобщиха, че в крайна сметка това не е така и е откраднат единствено мобилния телефон на пострадалия свещеник. Той е във физически добро състояние и не е служител на Роженския манастир, а е бил \"по заместване\" от Хаджидимовския манастир.\r\nКрадците са били общо четирима, като двама са пазели, докато другите двама почнали с чукове да чупят в оградата на светата обител. Предположенията са, че те са търсили нещо конкретно - евентуално заровено имане.   Полицията е блокирала района на манастира и извършва действия по издирване и залавяне на извършителите. Обектът се охранява с видеокамери, които са записали как маскираните лица проникват в манастира. Има данни и, че подозрителни мъже са влизали на няколко пъти като миряни в манастира през последните дни. Грабителите са изтръгнали охранителните камери - общо 11 на брой, и може би така са се надявали, че ще унищожат записа. Камери са намерени по пътя за Мелник.  По първоначална информация грабителите били маскирани, но всъщност само един от тях е носил маска и то я е сложил в момент, в който вече е бил заснет без маска. А според БНТ двама от крадците са били ясно заснети.\r\nРазследващите се надяват, че това ще помогне обирджиите да бъдат по-бързо разкрити.", "date": "2018.09.19", "title": "Ограбиха Роженския манастир"}
{"url": "https://www.actualno.com/america/voennijat-ministyr-na-sasht-se-izsmja-na-sluhovete-che-shte-podava-ostavka-news_695496.html", "text": "  Министърът на отбраната на Съединените американски щати Джеймс Матис опроверга слуховете за своята скорошна оставка в интервю за лявото издание The Hill, предаде БГНЕС.     \"Не бих приемал насериозно тези слухове. Възприемете ги с доза хумор\", заяви ръководителят на Пентагона.   На 5 септември вестник The Washington Post съобщи, че министърът на отбраната ще напусне поста си в близките месеци и в Белия дом вече обсъждат неговия заместник. Според изданието причината за това са засилващите се разногласия между Матис и президента Доналд Тръмп.\r\nМиналата седмица и вестник The New York Times писа за плановете на Тръмп да уволни военния министър след междинните избори през ноември. Тръмп обаче опроверга информацията.  И двете медии са сред тези, които Тръмп счита за врагове и често асоциира с термина \"фалшиви новини\".", "date": "2018.09.19", "title": "Военният министър на САЩ се изсмя на слуховете, че ще подава оставка"}
{"url": "https://www.actualno.com/cite/prez-2016-g-zapochna-tretata-svetovna-vojna-tja-e-mejdu-populistite-i-sistemnite-news_695506.html", "text": "  \"2016 г. е вододел на историческото време след Втората световна война. Тогава започна Третата световна война, тази между популистите и системните, между самоубийците и нормалните.\" Това каза в интервю за bTV бившият министър на външните работи Соломон Паси.     Според него тази „война” очертава един много интересен алианс – този на вечните лидери.   \"Това са Владимир Путин, отскоро – Реджеп Ердоган, вечен лидер стана и Виктор Орбан. Това са лидери, които имат дадеността да останат почти пожизнено на поста си\", коментира Паси.\r\nПо повод предстоящия референдум в Македония за смяна на името на страната Паси коментира, че преговорите за евроинтеграция са като едно голямо наказание, но да не си в европейските структури е още по-голямо наказание.  ", "date": "2018.09.19", "title": "През 2016 г. започна Третата световна война... тя е между популистите и системните"}
{"url": "https://www.actualno.com/interest/ucheni-predpolagat-che-komarite-poglyshtat-plastmasa-news_695499.html", "text": "  Английски учени са провели наблюдение на ларвите на комари и са установили, че те поглъщат микропластмаса, която по този начин навлиза в хранителната верига, предава АФП.     Микропастмасите са микроскопични пластмасови частици, които се отделят от синтетични дрехи, автомобилни гуми, контактни лещи и др. и замърсяват почти всички световни океани, припомня БГНЕС.   Те са трудни за откриване и още по-трудни за събиране и могат сериозно да навредят на морските обитатели. Според редица изследователи те представляват значителен риск и за човешкото здраве.\r\nУчени от университета в Рединг са открили първото доказателство, че микропластмасата може да навлезе в екосистемата чрез комарите и други летящи инсекти.  Изследователският екип е успял да наблюдава ларви, които поглъщат микроскопичните изкуствени частици, след което е проследил целия им жизнен цикъл.   Много от пластмасовите частици са преминали при възрастните комари, което означава, че животните, хранещи се с тях, също биха погълнали микропластмаси.\r\n\"Изследвахме единствено комарите, но има много други насекоми, които обитават водоемите и имат сходен жизнен цикъл — ларви, които ядат разни неща, плуващи във водата и след това се превръщат в летящи инсекти\", твърди Аманда Калахан, биолог от университета в Рединг.    Учените са изследвали комарите и техните ларви единствено в контролирана лабораторна среда. Те обаче смятат, че \"най-вероятно\" процесът не се различава от този в естествената им среда.   Няколко държави, включително Великобритания, вече забраниха продуктите, съдържащи микропластмаси, но според учените тепърва ще се разкрива реалният мащаб на проблема.", "date": "2018.09.19", "title": "Учени предполагат, че комарите \"поглъщат\" пластмаса"}
{"url": "https://www.actualno.com/america/sasht-poiska-ot-dve-golemi-kitajski-medii-da-se-registrirat-kato-chujdi-agenti-news_695498.html", "text": "  Министерството на правосъдието на Съединените американски щати е поискало от китайската информационна агенция \"Синхуа\" и от предаващата на английски език телевизия CGTN да се регистрират като чуждестранни агенти, съобщава електронната версия на вестник The Wall Street Journal (WSJ), цитирана от БГНЕС.     Според изданието от министерството са се обърнали към двете медии през последната седмица като са се позовали на Закона за регистрация на чуждестранни агенти (FARA), приет през далечната 1938 година.   Действията на Вашингтон съвпадат с \"опитите на американските власти да противодействат на операциите на чужди държави за засилване на влиянието\", а също и с изостряне на отношенията с Пекин.\r\nДосега в списъка с чуждестранни агенти бяха включени руските медии RT America и агенция Sputnik, които са обвинени, че са съдействали на руските власти за предполагаемата намеса в изборите за президент на САЩ през 2016 година. Към китайските медии обаче досега не са отправяни подобни обвинения.  ", "date": "2018.09.19", "title": "САЩ поиска от две големи китайски медии да се регистрират като \"чужди агенти\""}
{"url": "https://www.actualno.com/america/rusija-i-kitaj-osnovnite-zaplahi-za-sasht-v-kiberprostranstvoto-news_695497.html", "text": "  В новата стратегия в областта на киберсигурността Пентагона постави Русия и Китай сред главните заплахи за Съединените американски щати, съобщи телевизия Fox News, цитирана от БГНЕС.     Според медията в стратегията се твърди, че САЩ са изправени пред \"непосредствена опасност от злонамерена кибер активност\". В текста на документа е записано, че Съединените щати са \"въвлечени в дългосрочно стратегическо съперничество с Китай и Русия\".   Сред държавите, които се стремят \"да навредят на гражданите на САЩ и заплашват американските интереси\" чрез операции в киберпространството, се нареждат още Иран и Северна Корея, смятат от Пентагона.\r\nПо-рано администрацията на президента на САЩ Доналд Тръмп разшири пълномощията на киберкомандването за осъществяване на превантивни хакерски атаки и проникване в компютърните мрежи на чужди държави. В август от Белия дом заявиха, че президентът е разпоредил киберкомандването да бъде преобразувано в самостоятелна структура в рамките на Въоръжените сили на САЩ.  ", "date": "2018.09.19", "title": "Русия и Китай - основните заплахи за САЩ в киберпространството"}
{"url": "https://www.actualno.com/celebrate/sv-mychenici-trofim-savatij-i-dorimedont-news_695478.html", "text": "  Светите мъченици Трофим, Саватий и Доримедонт живели през третия век, когато християните били преследвани от езичниците.     През времето, когато управител на град Антиохия бил фанатикът езичник Атик, наречен Илиодор, тук било устроено шумно празненство в чест на езическите богове. Това празненство било придружено с различни безчинства. Идолопоклонниците буйно ликували.\r\nНа тоя ден в Антиохия пристигнали двамата благочестиви мъже - мъченици Трофим и Саватий. Свещено разгневени от духовното заслепение на езичниците, те застанали пред тях, насочили молитвен поглед нагоре към небето и със съкрушени сърца извикали:\r\n- Боже, Който си създал вселената със словото Си и си сътворил човека по Свой образ и подобие, погледни от небето и освободи тия хора от властта на лукавия!  Идолопоклонниците разбрали, че тия чужденци са християни, заловили ги и веднага ги отвели при градоначалника Илиодор.\r\nУправителят най-напред се обърнал към Трофим и го запитал за името, званието и вярата му.\r\nТрофим отговорил:    - Името ми е Трофим. Син съм на благородни и свободни родители. Бях роб на греха, но чрез Христовото кръщение получих истинска свобода.\r\n- От каква вяра си? – запитал го пак управителят.\r\n- Вече ти казах от каква вяра съм – заявил Трофим. – Аз съм християнин, служител на Христа Бога. Готов съм да се пренеса в жертва за Неговото име.\r\nИлиодор започнал да обяснява на Трофим, че е забранено изповядването на Христовата вяра. Правел опити да го убеди да се отрече от нея. Но увещанията му останали безплодни. Тогава заповядал да мъчат жестоко Трофим, да го бият, да стържат тялото му със железни остриета.\r\nИзповедникът понасял с търпение мъките, като повтарял с тих глас:   - Господи, помогни на Твоя служител! Помогни ми, Господи!...\r\nУправителят чул тия думи и подигравателно запитал мъченика:\r\n- А где е твоят Христос, Трофиме?\r\n- Христос е с всички, които Го призовават – отговорил Трофим. – Той е неотлъчно при мене. Бих ли могъл да понасям търпеливо мъченията, които превишават силите на човека, ако Бог не ми помага?\r\nСлед тия жестоки мъчения Трофим бил отведен в затвора.\r\nУправителят повикал при себе си приятеля му Саватий. Запитал го за званието, отечеството и вярата му. Саватий отговорил:\r\n- И сан, и достойнство, и отечество, и богатство, и слава – всичко за мене се заключава в едно: аз вярвам в Христа, Сина Божи, чрез Когото всичко е станало и става, чрез промисъла на Когото вселената съществува и се управлява.\r\nУправителят ударил плесница на Саватий и поискал от него да се поклони на боговете. Но саватий, пламнал от ревност по истинския Бог, разобличил лъжливостта на идолите.\r\nПо заповед на кръвожадния Илиодор се заредили страшни мъчения за смелия и безстрашен изповедник Саватий – мъчения, които довели до блажена смърт.\r\nТрофим продължавал да стои в тъмничния затвор. След някое време управителят на Антиохия решил да го изпрати на Дионисий, управител на Фригия, когото познавал като човек още по-зъл и още по-свиреп. Надявал се, че при тоя жесток човек Трофим ще се откаже от вярата си.\r\nЦелият път до Фригия бил страшно мъчение за Трофим. Обут в железни обуща с остри гвоздеи отвътре, той вървял подир войниците, които яздели коне. Бил насилян да не изостава назад.\r\nТежките страдания по пътя не сломили твърдостта на Трофим. Ревността му към Бога не охладняла.\r\nТой бил доведен в град Синад и изправен пред управителя на областта Дионисий. И пред него Трофим изповядал мъжествено вярата си в Христа Богочовека.\r\n- Напразно се надяваш на Христовото име – казал му Дионисий. - Това име е станало причина да бъдат наказани със смърт мнозина. Ако пък искаш да се избавиш от смърт и да живееш в света, остави суетната си надежда и се поклони на боговете!\r\n- По никакъв начин аз няма да се избавя от смъртта – отговорил Трофим. – Ако ти не ме умъртвиш, законът на природата ще тури край на дните ми. Но смъртта за делото на Христа Спасителя води към вечен живот, несравнено по-добър от тоя временен живот. Аз желая вечния живот!\r\nДионисий заповядал да бъде подложен Трофим на безпощадни мъчения. Същевременно продължавал да го убеждава да се отрече от вярата си в Христа Господа, макар дори само на думи. През всичкото време мъченикът мълчал и мъжествено понасял ужасните изтезания. От време на време устата му шепнели: “Много са скърбите на праведника, но от всички тях Господ ще го избави\".\r\n- Имаш грешка, Трофиме – казал Дионисий, като чул тия думи, но не ги разбрал. – Никой няма да дойде да те избави от мъченията. Ти обаче можеш да се избавиш сам, кота се поклониш на боговете.\r\n- Никога няма да се отрека от истинския Бог – заявил Трофим.\r\nРазгневен до полуда, Дионисий заповядал да се заредят още по-люти мъчения. Поискал да бъде мъчен най-безмилостно. Мъчителите опалвали с огън раните му. Измисляли нови и нови, по-тежки мъчения.\r\nНищо обаче не поколебало духа на изповедника. Той понасял мъченията с изумително търпение.\r\nКато се изморили да го мъчат, мъчителите, по заповед на Дионисий, завели изповедника в затвора.\r\nВ същия град живеел знатен и богат сановник, на име Доримедонт. Той бил християнин, но таен, поради страх от езичниците. Като узнал за положението на Трофим, почнал да го посещава в затвора. Донасял му храна и други необходими неща. Превързвал раните му.   Непоклатното търпение на Трофим подействало благотворно на Доримедонт. Той се убедил да не крие по-нататък вярата си.\r\nНастъпил някакъв езически празник, на който присъствал Дионисий с всички знатни градски сановници. Доримедонт не отишъл на празника. Дионисий забелязал отсъствието му и пратил хора да го повикат. Доримедонт отговорил на пратените, че е християнин и че като християнин не може да присъства на езическо тържество.\r\nДионисий пратил втори път хора да го повикат. Но получил пак отказ. Тогава заповядал да го вземат под стража. Чрез някои свои приближени се опитал да го увещае да не упорства. Но увещанията не могли да склонят Доримедонт да отстъпи.\r\nНа другия ден управителят Дионисий го изправил на съд.\r\n- Какво става с тебе? – запитал го той. – Защо не дойде вчера на празника? Защо не изпълни царската повеля? Защо се отнесе с презрение към боговете? Или ти е омръзнало да бъдеш уважаван от всички и да заемаш между нас почетно място?   - Този, който обича истинския Бог, не желае земните почести и земната слава – отговорил Доримедонт. – Защо ми е почетния сан, защо са ми разкошните дрехи, ако за това трябва да се покланям на бездушни идоли? Всичко това е суетно и временно. То откъсва човека от Бога. А човекът без Божия закон си приготвя огнената геена.\r\nДълго Дионисий говорил на Доримедонт с цел да го убеди да се откаже от вярата си, но не успял. Тогава го предал на мъчения.\r\nДоримедонт ги понесъл търпеливо. Колкото по-люти ставали мъченията, толкова по-високо той издигал духа си към Бога.\r\nПри изтезанията той не мълчал, не охкал, а убеждавал мъчителите си да познаят истината. Думите му разгневили управителя. И той почнал да прави мъченията все по-тежки. Твърдостта на мъченика се оказала непоколебима.\r\nПочувствал себе си слаб да застави Доримедонт да се откаже от вярата си в единия Бог, Дионисий наредил да го затворят в тъмницата и отново започнал да мъчи Трофим. Но и Трофим, както преди, останал непоклатен. Той приемал всяко ново мъчение с благодарност към Бога.   След като се посъветвал с приближените си, Дионосий решил да предаде и двама, Трофим и Доримедонт, да бъдат изядени от зверовете в цирка. При стечение на огромно множество народ слугите му ги довели в цирка и поискали да бъдат пуснати срещу тях мечка, леопард и лъв. Зверовете ги заобиколили, но не се допрели до тях. Мнозина от присъстващите там езичници, като видели това, започнали да славят Бога. Те изразявали възхищението си, че истинския Бог по дивен начин пази своите служители.\r\nЖестокият Дионисий упорствал в неведението си. Хулел Христа Спасителя. Наричал християните магесници. Най-после заповядал да им отсекат главите с меч.\r\nТова станало в 278 година.\r\nКакто Саватий преди това, така и Трофим и Доримедонт дали живота си за прослава на Господа Иисуса Христа. С радост и надежда те приели пратените им от небесата мъченически венци. © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2018.09.19", "title": "Св. мъченици Трофим, Саватий и Доримедонт"}
{"url": "https://www.actualno.com/chronicles/uchreden-e-syuz-na-bylgarskite-hudojnici-sbh-news_695476.html", "text": "  Съюзът на българските художници (СБХ) е професионално обединение на художници, творящи в България. Създадено още в края на 19 век, то неколкократно се преименува до 1953 г., когато приема сегашното си име.      Първото сдружение на българските художници с име „Дружество за поддържане на изкуството в България“ е създадено от Борис Михайлов, Иван Мърквичка, Иван Шишманов, арх. Йордан Миланов, Георги Канела. Основано е на 24.06.1893 г. в гр. София с председател Иван Шишманов и подпредседатели Иван Мърквичка и Антон Митов. През 1902 г. се преименува на Дружество на художниците в България.[3] Сред основателите на Съюза на дружествата на художниците в България са следните дружества:\r\nДружество на художниците в България  Дружество \"Съвременно изкуство\"\r\nДружество на Южно-българските художници\r\nДружество \"Родно изкуство\"    Дружество на независимите художници\r\nДружество на новите художници\r\nДо 1944 г. се нарича Съюз на дружествата на художниците в България, а от 1944 до 1953 г. – Съюз на художниците в България. През 1953 г. приема сегашното си име. Съюзът на българските художници е част от системата на тоталитарния комунистически режим в страната и членуването в него е задължително за упражняване на професията.     1932 – 1935: Александър Жендов\r\n1935 – 1936: Дечко Узунов\r\n1936 – 1937: Райко Алексиев\r\n1937 – 1938: Александър Андреев\r\n1938 – 1939: Александър Миленков\r\n1939 – 1940: Дечко Узунов\r\n1940 – 1941: Александър Миленков\r\n1942 – 1944: Райко Алексиев\r\nСХБ\r\n1944 – 1944: Николай Райнов\r\n1944 – 1945: Александър Жендов\r\n1945 – 1947: Иван Пенков\r\n1948 – 1950: Стоян Сотиров 1951 – 1953: Илия Петров\r\n1953 – 1955: Никола Мирчев\r\n1956 – 1957: Иван Фунев\r\n1958 – 1959: Илия Петров\r\n1959 – 1963: Стоян Сотиров\r\n1963 – 1965: Никола Мирчев\r\n1965 – 1970: Дечко Узунов   1970 – 1973: Никола Мирчев\r\n1973 – 1985: Светлин Русев\r\n1985 – 1989: Христо Нейков\r\n1989 – 1992: Иван Гонгалов\r\n1992 – 1996: Борислав Стоев   1996 – 1999: Любен Зидаров\r\n1999 – 2004: Христо Харалампиев\r\n2004 – 2011: Ивайло Мирчев\r\n15.04.2011-досега: Любен Генов    Висш ръководен орган е Общото събрание, което се свиква веднъж на три години от Управителния съвет. В съюза членуват около 3000 художници и критици от всички творчески генерации. Членството е индивидуално и е структурирано в 17 секции: живопис, графика и илюстрация, скулптура, критика, карикатура, рекламен дизайн, сценография, реставрация, монументални изкуства, дизайн, керамика, графичен дизайн, секция „13“ – неконвенционални форми, дърворезба, бижута, текстил, комикс. Всеки художник, член на Съюза, може да се ползва от социалните програми и възможностите за защита на професионалните интереси и авторски права, да участва в различни конкурси, симпозиуми, пленери. СБХ подпомага реализацията на творческите проекти на своите членове, осигурява информация за значими събития от национален и международен характер и съдейства за осъществяване на творчески контакти.\r\nСБХ притежава изложбен комплекс за съвременно и класическо българско изкуство – залите на ул. „Шипка“ 6 и салона на галерия „Райко Алексиев“ на ул. „Г. С. Раковски“ 125. Изложбената политика е отворена за идеи и проекти от различен характер. В салоните на СБХ се провеждат различни изложби – самостоятелни, колективни, юбилейни, ретроспективни, гостуващи, а също и авторитетни международни прояви и авангардни форми.\r\nСБХ членува и в международни организации – IAA/AIAP, ICOMOS, Ico-D, International Association of Art Critics (AICA).", "date": "2018.09.19", "title": "Учреден е Съюз на българските художници (СБХ)"}
{"url": "https://www.actualno.com/crime/olaf-se-vkluchva-v-proverkata-na-minu-stajkov-news_695474.html", "text": "  Европейската служба за борба с измамите с евросредства – ОЛАФ, ще се включи в проверката на Миню Стайков, стана ясно на съдебното заседание пред апелативния специализиран съд вчера.     Спецпрокуратурата е уведомила ОЛАФ, че има данни за злоупотреби с евросредства - около 7 млн. лева според прокурор Димитър Петров. Деца на служители на Стайков от \"СИС индъстрис\" са кандидатствали за финансиране пред ДФ \"Земеделие\" по програма \"Млад фермер\", уточни Петров, пише в. \"Монитор\".   Става дума за 9 фирми на еднолични търговци, които са синове и дъщери на служители на Стайков, но отговарят на условията по програмата и са на възраст до 25 г. Те са получили финансиране от 7 млн. лева, а в нотариално заверени обратни писма е записано, че „действителното притежание на всички права ще бъде в полза на Миню Стайков“.\r\nЗаради това от спецпрокуратурата са сезирали ОЛАФ, стана ясно по време на заседанието за мерките за неотклонение на бизнесмена и още двама, обвинени в организирана престъпна група за данъчни престъпления – Белун Хазърбасанов и Иван Димитров. Пред магистратите Миню Стайков помоли да бъде освободен от ареста и каза, че бизнесът му е законен.  Заседанието за мерките за неотклонение на Миню Стайков и още двама задържани беше отложено за по-късен час вчера. Причината е, че прокуратурата е забравила да внесе 6 тома материали по делото, които са от значение. Така съставът на апелативния специализиран наказателен съд отложи с един час гледането на мярката, в който час материалите да бъдат внесени.   След това адвокатите на обвинените ще трябва и да се запознаят с томовете. Припомняме, че вчера сутринта съдът трябваше да разгледа обжалването на мярката на Миню Стайков и другите, след като миналата седмица съдът ги остави в ареста. Тримата бяха обвинени за участие в организирана престъпна група,създадена с цел продажба на акцизни стоки без бандерол данъчни престъпления и пране на пари.\r\nНа 5 септември прокуратурата влезе в компаниите на Стайков - \"Топаз мел\", \"Винпром Карнобат\" и \"Сис индустрийс\". При операцията бяха задържани общо10 лица, сред които и самият Стайков.    На 6 септември спецпрокуратурата повдигна обвинение на 8 души за продажба на акцизни стоки без бандерол, извършване на данъчни престъпления и пране на пари. Обвиняем по разследването е ѝ синът на Стайков - Стайко Стайков, който все още се издирва и за неговото задържане е издадена Европейска заповед за арест.   ", "date": "2018.09.19", "title": "ОЛАФ се включва в проверката на Миню Стайков"}
{"url": "https://www.actualno.com/europe/rusija-privika-holandskija-poslanik-zaradi-shpionomanija-news_695491.html", "text": "  Посланикът на Холандия в Русия Рене Джонс-Бос беше извикана в Министерството на външните работи на Русия във връзка с \"продължаващата антируска кампания по раздухване на \"шпиономания\", съобщават от руското МВнР.     \"На 18 септември посланикът на Кралство Нидерландия в РФ Джонс-Бос беше поканена на разговор в МВнР на Русия във връзка с продължаващата кампания за нагнетяване на шпиономания\", се казва в официалното изявление на министерството.   По време на срещата от руската страна са подчертали, че \"провокирането на медийни спекулации, включително по наболелите международни проблеми, ще нанесе допълнителна вреда на и без това подкопаните двустранни отношения\".\r\nНай-вероятно причина за действията на Москва е материал в холандския вестник \"NRC\". В него се разказва за арест в Хага на двама служители на руските специални служби, които имали намерение да откраднат данни от химическа лаборатория в Швейцария. Руският външен министър Сергей Лавров обаче отрече Холандия да е предавала на Москва информация за каквито и да е било руски шпиони.  ", "date": "2018.09.19", "title": "Русия привика холандския посланик заради \"шпиономания\" "}
{"url": "https://www.actualno.com/pazardjik/konkursi-za-fantastichen-razkaz-i-komiks-za-mladeji-v-pazardjik-koj-shte-pobedi-news_695468.html", "text": "  Младежкият дом в Пазарджик и Клубът по фантастика към Дома – „Аркадий и Борис Стругацки“ ще обявят победителите в конкурсите за фантастичен разказ и фантастичен комикс, съобщи за Радио „Фокус“ – Пазарджик директорът на Младежкия дом Инна Церовска.     Награждаването на отличените творби ще се състои на ежегодната национална среща на клубовете по фантастика в България, чието 19-то издание ще се проведе от 22 до 24 септември 2018 г.   „В националния конкурс на тема „Паралелни реалности“ получихме 22 авторски произведения за раздел \"Разказ\" и 6 комикса в раздел \"Комикс\". От всеки раздел ще отличим един победител с парична награда на стойност 300 лева, грамота и златен знак на конкурса.\r\nВ съпътстващия конкурс за фантастичен комикс ще бъде връчена и поощрителна награда“, коментира Церовска. Наградите ще бъдат връчени на 23 септември от 18.00 часа.  ", "date": "2018.09.19", "title": "Конкурси за фантастичен разказ и комикс за младежи в Пазарджик - кой ще победи?"}
{"url": "https://www.actualno.com/crime/romi-se-biha-za-15-godishno-momiche-v-centyra-na-kazanlyk-video-news_695488.html", "text": "  Първият учебен ден в България беше \"отпразнуван\" по доста неприятен начин в Казанлък. Там, в центъра на града, роми си спретнаха масов бой - заради 15-годишна ученичка, стана ясно от думите на началникът на полицията в града Стойчо Крачалов.     Появи се обаче и друга версия - често до близкия магазин роми безчинствали. Пред Нова телевизия млад мъж разказа, че всъщност четири-пет ромски деца подгонили сестра му и ѝ викали, че ще бъде изнасилена. Това обаче не бил единственият такъв случай - редовно например се хвърляли камъни по автомобили. А представител на партия \"Възраждане\" обяви, че казанлъчани се страхуват дори да протестират, защото Община Казанлък оказва моментално натиск и се стигало дори до предупреждения от работодатели, че ще има уволнения. Беше отправено и оплакване заради работата на полицията - че се издават предупредителни протоколи за участие във флашмоб, вместо да се решат проблемите с ромите.    Участниците в сбиването, при което няма сериозно пострадали, са ученици от съседни на Казанлък населени места - село Копринка, село Шейново и Мъглиж. Те учат в училища в Казанлък, съобщава presstv.bg.  Заради боя са арестувани четирима души, които остават в ареста за 24 часа. Именно те, според Крачалов, са в основата на инцидента. Дежурен полицейски патрул е бил на мястото на инцидента на 5-ата минута, уточни още полицейският началник. Образувано е и досъдебно производство.", "date": "2018.09.19", "title": "Роми се биха за 15-годишно момиче в центъра на Казанлък (ВИДЕО)"}
{"url": "https://www.actualno.com/business/zemedelskijat-ministyr-moli-golemite-verigi-da-slojat-cena-na-hljaba-v-kojato-njama-pechalba-news_695501.html", "text": "  Увеличение от 20-30 стотинки на хляба за мен е нереалистично, защото поскъпването на пшеницата не се пренася изцяло кумулативно в цената на хляба. Това заяви земеделският министър Румен Порожанов.      . Дали обаче ще има съгласие още не е ясно. Идеята на земеделския министър била и да има среща с премиера, но трябвало да се внимава да не се стигне до обвинения в картел.    Темата е от два месеца, лично се срещнах с фермерката Ана Петрова и мъжа ѝ Христо Христов и след това те се затвориха, не дават никакъв достъп на ветеринари, което е нарушение на закона. Това обясни земеделският министър Румен Порожанов, след като Нова телевизия го попита толкова ли не може държавата да вземе проби. , призна Порожанов защо има бавене, .  Ще направим проби, за да видим от какво умират животни във фермата на Петрова в Болярово – дано да е от преяждане, добави министърът. И предупреди, че поведението на Петрова пречи да бъде вдигната забраната за търговия с продукти от животински произход от областта. Самата Петрова обаче твърди, че след като ѝ умрели животни от преяждане, канила ветеринари да вземат проби, но никой не дошъл. А министърът добави, че най-вероятно вече е отнет и статутът на животновъдно стопанство на фермата на Петрова.    Познавам директора на Софийската горска дирекция само по работа, конкретният случай ме изненада, коментира Порожанов пред Нова телевизия по повод скандалите в горския сектор от последните две седмици. Припомняме, че вчера (18 септември), бяха задържани петима души, като сред тях е директорът на Регионалната горска дирекция в София Милко Христов, както и директорът на Горското стопанство в Своге Петър Петров. Подозренията са, че те са извършвали незаконен добив и тъговия на дървесина, както и че са действали като организирана престъпна група, подпалила автомобил.  Христов е назначение на подалия през миналата седмица директор на Изпълнителната агенция по горите Григор Гогов, който подаде оставка, защото свързана с него фирма е поела на завишена цена (над два пъти) доставката на колчета за телената ограда в Североизточна България, която трябва да спира движението на диви животни от Румъния към България – за да не се разпространява африканската чума по свинете.    По-скоро е някаква свързаност, която се търси, не цената на колчетата, каза Порожанов за Гогов. Той заяви, че твърденията са, че жената на Гогов доставяла колчетата, но това не е доказано, а оградата била построена точно когато трябва, за да бъде спряна африканската чума по свинете. Предали сме всичко на прокуратурата. Земеделският министър каза и, че официално Гогов е освободен от вчера следобед, след завършване на всички процедури. Порожанов не пропусна да каже, че африканската чума по свинете не е опасна за хората т.е. не става въпрос за зоонозна болест – такава, каквато може да се предаде от животни на хора и обратно.   ", "date": "2018.09.19", "title": "Земеделският министър моли големите вериги да сложат цена на хляба, в която няма печалба"}
{"url": "https://www.actualno.com/showbusiness/v-kniga-za-iznevjara-na-trymp-penisyt-mu-bil-malyk-no-ne-plasheshto-malyk-news_695500.html", "text": "  Американската порнозвезда Сторми Даниелс (бел. ред. – рожденото ѝ име е Стефани Клифърд ), с която президентът на САЩ Доналд Тръмп е имал връзка по времето, по което съпругата му Мелания ражда сина му, ще публикува специална книга за аферата. Подробности какво ще има в нея даде британският вестник The Guardian.     И досега Тръмп отрича аферата, но бившият му личен адвокат Майкъл Коен призна пред съда, че е платил 130 000 долара на Даниелс, за да мълчи за случилото се и да не го огласява преди президентските избори в САЩ.   Книгата е озаглавена \"Пълно разкритие\" (Full Disclosure). А самата афера започва реално през 2006 година – по време на голф турнир в Тахо. И разкритието и става факт, тъй като Тръмп не удържа обещанието си да включи Даниелс в телевизионното си шоу \"Стажантът\" (The Apprentice). Президентът на САЩ дори казал, че може да задържи Даниелс там с помощта на измама.\r\nСамата Даниелс твърди, че дълго време не е вярвала, че Тръмп ще стане президент, но след като с течение на времето \"той продължавал и продължавал да печели\", тя почнала да осъзнава какво може да стане, ако разкаже историята си. Нейни познати, които знаели за аферата, я убеждавали да проговори, но Даниелс се страхувала предвид нарастващата публична мощ на Тръмп.  \"Правих секс с този” – така Даниелс си казвала години наред, когато видела Тръмп по телевизията. И добавя: \"Може би най-малко впечатляващия секс, който съм правила, макар че той не на това мнение\". Порнозвездата дори описва пениса на Тръмп като \"по-малък от средното, но не плашещо малък\". \"Той знае, че има странен пенис. Има огромна главичка – като гъба\", продължава с пикантериите Даниелс.   Самата афера започнала, след като бодигардът на милиардера кани Даниелс на вечеря с работодателя си. Порнозвездата казва и, че година по-късно, докато била с Тръмп, той получил обаждане от Хилари Клинтън, която по това време се бори за номинацията на Демократичната партия за президент с Барак Обама. Тръмп говорил известно време с Клинтън и няколко пъти казвал в разговора \"нашата стратегия\". Припомняме, че Клинтън беше основен противник на Тръмп в президентските избори в САЩ преди две години.", "date": "2018.09.19", "title": "В книга за изневяра на Тръмп – пенисът му бил малък, но не плашещо малък"}
{"url": "https://www.actualno.com/shumen/kmetyt-na-hitrino-prodyljava-da-ne-kazva-kakvo-e-remontirano-v-seloto-i-na-kakva-cena-news_695503.html", "text": "  Съд за кмета на Хитрино - Нуридин Исмаил. А причината е, че кметът не дава и отказва информация за документите, в които се описват подробности за ремонтите след взрива на влаковата композиция в шуменското село в края на 2016 година, който буквално опустоши населеното място.     Искането е на омбудсмана Мая Манолова, която иска и от социалното министерство да започне проверка какво е ремонтирано и на каква цена – къща по къща.   Самият кмет е в отпуск и е неоткриваем. В селото все още не знаят какво трябва да бъде ремонтирано, направено и какво е направено. А заместникът му Ахмед Ахмед обеща количествено-стойностните сметки с подробностите да бъдат дадени на жителите на селото днес (19 септември). Пред камера обаче той не ги показа.\r\nКвадратен метър ремонт излиза около 2000 лева – и това се плаща с парите, осигурени от държавата, твърди Нова телевизия. Ахмед не коментира, но каза, че цените били определени на пазарна база. За ден обаче има над 100 жалби във връзка с ремонти – за монтаж на дограми на места, където няма нужда, за недовършени ремонти и за още куп неуредици.  Отделно стои въпросът с критериите кои имоти в коя категория попадат що се отнася до възстановяването – дали в категорията за най-тежки поражения или в по-леки категории. Месеци наред вече тече проверка на Шуменската прокуратура, но досега не е известно да има резултат и евентуално какъв е той.   ", "date": "2018.09.19", "title": "Кметът на Хитрино продължава да не казва какво е ремонтирано в селото и на каква цена"}
{"url": "https://www.actualno.com/politics/dragomir-stojnev-krajno-vreme-e-bylgarija-da-zapochne-da-investira-v-energijni-moshtnosti-news_695507.html", "text": "  \"Крайно време е България да започне да инвестира в енергийни мощности. За АЕЦ „Белене” досега са похарчени 3 млрд. лв., а имаме само една площадка.\" Това каза в интервю за bTV Драгомир Стойнев от БСП, който беше енергиен министър в кабинета \"Орешарски.\"     Той уточни, че договорът за АЕЦ „Белене”, подписан 2004 – 2005 г., е без конкретна клауза за прекратяване.   По думите му ТЕЦ \"Варна” е добра инвестиция, защото отговаря за студения резерв.\r\n\"Увеличаването на цената на природния газ ще доведе до поскъпване на много крайни продукти, като ние сме изключително притеснени за бедните домакинства\", допълни още Стойнев.  По думите му заради политическата криза кабинетът не взима никакви мерки по въпроса.   ", "date": "2018.09.19", "title": "Драгомир Стойнев: Крайно време е България да започне да инвестира в енергийни мощности"}
{"url": "https://www.actualno.com/crime/izchislenie-na-rykovoditel-na-sindikata-v-mvr-edna-bronejiletka-za-chetirima-policai-news_695504.html", "text": "  Една бронежилетка на четирима-петима души – толкова има в Охранителна полиция по думите на Илия Кузманов, зам.-председател на Синдикалната федерация на служителите в МВР (СФСМВР). Кузманов говори пред Нова телевизия за ситуацията с екипировката в МВР заради случая, при който полицай Георги Йовчев беше прострелян от психичноболен млад мъж.     Според Кузманов ситуацията извън Охранителна полиция с бронежилетките е още по-лоша.   Слабо оборудване и липса на информация за психичноболни хора – това са сериозните проблеми, които Кузманов отбеляза заради случая с простреляния вчера (18 септември) полицай. За мен регистър на психичноболните не съществува, подчерта представителят на СФСМВР. Той добави и, че газов пистолет в България можеш да си купиш лесно – режимът за притежание е само уведомителен, пред служба КОС.\r\nПрипомняме, че вчера все още главният секретар на МВР Младен Маринов заяви, че обявеният за страдащ от психично заболяване млад мъж не се лекувал официално в България и затова не присъствал в никой регистър. Допреди месец той живял в чужбина.  ", "date": "2018.09.19", "title": "Изчисление на ръководител на синдиката в МВР - една бронежилетка за четирима полицаи"}
{"url": "https://www.actualno.com/society/prognoza-za-vremeto-19-septemvri-srjada-news_695466.html", "text": "  В сряда ще е слънчево, след обяд над планинските райони с незначителна купеста облачност. Ще духа слаб, в източните райони до умерен вятър от изток-североизток. Максимални температури между 24° и 29°. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН).     Над Черноморието ще бъде предимно слънчево. Ще духа до умерен североизточен вятър. Максимални температури на въздуха: 22-24°. Температурата на морската вода е 24°. Вълнението на морето ще бъде 2-3 бала.   Над планините ще бъде предимно слънчево. Ще духа слаб до умерен вятър от изток-североизток. Максимална температура на височина 1200 метра около 18°, на 2000 метра – около 11°.\r\nВ четвъртък и петък времето ще бъде предимно слънчево. Преобладаващите минимални температури ще бъдат между 8° и 13°, а максималните – между 24° и 29°. В събота ще преобладава слънчево време. Вятърът ще се ориентира от югозапад, температурите ще се повишат и максималните ще бъдат между 25° и 30°. Ще се появи висока облачност.  ", "date": "2018.09.19", "title": "Прогноза за времето - 19 септември (сряда)"}
{"url": "https://www.actualno.com/society/praznik-v-ujnija-park-za-evropejskija-den-bez-jertvi-na-pytja-news_695461.html", "text": "  19 септември е обявен за Европейски ден без загинали на пътя. Инициативи ще бъдат свързани с безопасното поведение на улицата, със спазването на пътните знаци и правилата за движение от децата.     По повод предстоящите Световен ден на мира и Европейски ден без жертви от катастрофи, Българският Червен кръст организира празник в Южния парк /Голямата поляна/ от 10.00 ч. на 19 септември.   Малчуганите ще имат възможност да се срещнат и да разговарят с представители на Пътна полиция, на Спешна помощ, на Пожарна безопасност и да разгледат автомобил за мисии на Военномедицинската академия.\r\nПо инициатива на младежите – доброволци, от Столичната червенокръстка организация, под мотото „Заедно за мира“, за пета поредна година над 500 деца в предучилищна и начална училищна възраст от столичните училища ще покажат своите умения в различни занимателни игри, арт работилници и демонстрации по първа долекарска помощ.  Целта в този ден е да няма загинали при пътни инциденти.   Мотото на операцията за Република България за 2018 г. е „Безопасни мобилни комбинации за живот“ и е в контекста на темата на Европейската седмица на мобилността (16 - 22 септември 2018 г.) „Мултимодалност“ с мото „Комбинирай, движи се!", "date": "2018.09.19", "title": "Празник в Южния парк за Европейския ден без жертви на пътя"}
{"url": "https://www.actualno.com/politics/rumen-radev-podpisa-ukaza-za-mladen-marinov-news_695518.html", "text": "   Това съобщава БНР, като цитира източници от правителството и администрацията на държавния глава.     В президентската институция са внесени необходимите документи в съответствие със съгласувателната процедура, предвидена в чл.32, ал.2 от Устройствен правилник на Министерския съвет и на неговата администрация. Указът все още не е стигнал до Народното събрание, стана ясно от зам.-председателят на НС Емил Христов.   Решението на Радев дойде след едноседмично забавяне, което от президентството обясниха с пропуск на Министерски съвет при комплектоване на документите за съгласувателната процедура.\r\nУказът на президента премахва и последната пречка пред гласуването на кандидатурата на Маринов за нов вътрешен министър на мястото на Валентин Радев.  Очаква се трите министерски оставки на Радев, Николай Нанков и Ивайло Московски да влязат в дневния ред на Народното събрание на 20 септември.   ", "date": "2018.09.19", "title": "Румен Радев подписа указа за Младен Маринов"}
{"url": "https://www.actualno.com/america/stachka-na-slujiteli-na-mcdonalds-v-sasht-zaradi-seksualen-tormoz-news_695492.html", "text": "  Служители на McDonald's от десет американски града проведоха еднодневна стачка, вдъхновена от движението #MeToo. Те обвиняват компанията, че не е успяла да се справи с ширещия се сексуалния тормоз в нейните закусвални, предаде БГНЕС.     Организаторите на проявата подчертаха, че акцията е първа по рода си и има за цел да подтикне ръководството на веригата за бързо хранене към реални действия за прекратяване на неприличните подмятания и предложенията за секс на работното място.   Десетки служители на McDonald's и техни поддръжници се събраха пред няколко от обектите на компанията, където скандираха лозунги срещу сексуалното насилие и разказваха собствени негативни преживявания.\r\nПротестиращите привлякоха вниманието и на влиятелния американски сенатор Бърни Сандърс, който изрази подкрепа за техните действия. \"Трябва да застанем до смелите служители на McDonald's, които днес стачкуват, за да накарат компанията да обърне внимание на епидемията от сексуални посегателства\", написа Сандърс в Twitter.  Акцията идва четири месеца след като жени от девет американски града, бивши служители на McDonald's, заведоха дела за сексуален тормоз.   До момента ръководството на McDonald's не е изразило официална позиция, свързана с протеста.", "date": "2018.09.19", "title": "Стачка на служители на McDonald's в САЩ - заради сексуален тормоз"}
{"url": "https://www.actualno.com/politics/desislava-atanasova-reshenieto-na-prezidenta-e-natovareno-poveche-s-politicheska-otkolkoto-s-pravna-tejest-news_695505.html", "text": "  \"Решението на президента Румен Радев да не подпише указа за освобождаването на Младен Маринов от поста главен секретар на МВР е натоварено повече с политическа, отколкото с правна тежест”, смята Десислава Атанасова от ГЕРБ.     В интервю за bTV тя коментира, че от самото начало ѝ се струва, че това е еднолично решение на Радев, което е „облечено в съответната форма”.   \"Следя с интерес цяла седмица коментарите по повод неиздаването на указа. Когато говорим за изпълнение на закона, в случая Закона за МВР, как се назначава и освобождава главният секретар – да, трябва да стане с указ на президента, но сме в хипотезата когато лицето, което ще освободи мястото на главен секретар, да стане министър на вътрешните работи”, коментира Атанасова.\r\nПо думите ѝ едва ли секретарят на президента по правните въпроси е изготвила становища, което да блокира процедурата.  Атанасова уточни, че ако указът не бъде подписан от президента, то в Народното събрание за гласуване ще влязат само две оставки.   \"Неразбирателство и трус в коалицията няма. Смятам, че всички противоречия бяха преодолени и то във формата на диалог. За всички е ясно, че този кабинет няма алтернатива”, категорична е Атанасова.\r\nПо думите ѝ няма предпоставки за предсрочни парламентарни избори и „БСП трябва да осъзнаят това”.    ", "date": "2018.09.19", "title": "Десислава Атанасова: Решението на президента е натоварено повече с политическа, отколкото с правна тежест"}
{"url": "https://www.actualno.com/politics/spored-siderov-uporstvoto-na-prezidenta-e-bilo-izlishno-news_695561.html", "text": "  \"Беше излишно това упорство на президента\", заяви лидерът на „Атака“ и председател на ПГ на „Обединени патриоти“ Волен Сидеров.     Сидеров коментира подписания от президента Румен Радев указ за освобождаването на Младен Маринов като главен секретар на МВР, което позволява оставките на тримата министри и изборът на техни заместници да влязат за гласуване в пленарна зала, предаде БГНЕС.   \"Ако не беше подписал указа, следваше една борба и битка напук. Тя е излишна и вредна за държавата. Поздравявам го за правилното решение да не прави повече спънки за кабинета\", подчерта Сидеров.\r\nТой допълни, че ПГ на „Обединени патриоти“ е единна в подкрепата си за тримата нови министри, но припомни, че от НФСБ са на различно мнение относно оставките на Николай Нанков, Валентин Радев и Ивайло Московски. „Това не пречи на гласуването на новите министри“, смята Сидеров.  Той разкритикува работата на Румяна Бъчварова като началник на кабинета на Бойко Борисов.   \"Не е логично роднините на шефа на кабинета да са в противния лагер и да правят такива провокации. Говоря за дописки, които излязоха за Александър Манолев, които бяха в много голяма степен спекулация\", заяви Сидеров, визирайки дъщерята на Румяна Бъчварова – Лора Филева, която е журналист в „Дневник“.\r\nПо повод отказа на Александър Манолев да поеме транспортното министерство, който той мотивира с координирана атака срещу него, Сидеров заяви:    \"Премиерът се огъна за Манолев. Това е мнението ми, но то си е лично мое.\"   ", "date": "2018.09.19", "title": "Според Сидеров упорството на президента е било излишно"}
{"url": "https://www.actualno.com/viewpoint/mylchanieto-e-zlato-no-kamynite-se-trupat-news_695559.html", "text": "  Тихо. Тихичко. Тишина. Пълна тишина. Така животът е по-лесен. По-прост. По-сладък. Въобще – по-по-най! Особено за тези, които носят отговорност срещу нашите пари – парите ни като данъкоплатци.     Колко къщи са ремонтирани в Хитрино? Как са ремонтирани? За колко пари? Колко още време ще продължават ремонтите? Резонни въпроси, ако сте един от пострадалите при зловещия инцидент отпреди 2 години с експлозията на влакова композиция, който сравни със земята половината шуменско село, уби 7 души и рани в различна степен физически 29 души, а психически – със сигурност всички живеещи в Хитрино, всички техни близки, приятели, роднини, а и много непознати с добри сърца. Защото хора с добри сърца все още се намират, колкото и да е чудно на мнозина.\r\nНа всички горепосочени въпроси отговорът от отговорните е ... мълчание. Кметът на селото – Нуридин Исмаил от ДПС, е в отпуск и не коментира. Заместникът му Ахмед Ахмед обещава, че ще предостави на поискалите ги хора количествено-стойностните сметки за ремонтите на имотите. Обещава, но само пред камера ... И защо единствено на поискалите ги хора, а не на всички, на които са правени, се правят и ще трябва да се правят ремонти?\r\nТова безумно нахалство обаче си остава от ден до пладне. Кметът, който заема поста и получава заплата заради данъците, които плащат съселяните му, го няма. И единственият логичен извод за това е, че няма какво смислено да каже. Или по-точно има, но слова с такъв смисъл се изричат в съдебни зали – дори понякога и в наши съдебни зали, макар и от хора, които нямат чадър да ги пази. А г-н Исмаил поне засега го пазят.      Във Варна пък общинарите решили пак така, тихомълком, да разкарат грамадата от камъни, които варненци струпаха пред Общината заради смъртта на Мартин Чикалов. Млад мъж, загинал нелепо, прегазен докато спазва правилата на движение с колело - бута го в пешеходна зона! Неофициално има информация, че на носили камъни за „паметника” хора са съставяни актове за замърсяване на общинска собственост. Официално Варненска община не обелва и думичка.        Недостойно е минимум дума за ситуацията и в Хитрино, и във Варна. Защото тези две ситуации описват фундаментите на държавата. Първо – сигурността на хората, че когато изпаднат в бедствие, ще могат да разчитат на заслужена помощ. Второ – че помощта ще дойде при тях възможно най-бързо и без да се окаже, че в нея има липси. Трето – че ако първо и второ липсват, поне ще могат да изразят мъката си, да покажат недоволството си, да поискат промяна.\r\nКамък върху камък не остана за мнозина в Хитрино. Камък върху камък не остана и от една благородна инициатива във Варна. И в двата случая – заради чиновници. Чиновници, на които ние плащаме. Чиновници, които е време да се разбудят. Защото реденето на камъни е по-малко страшната стъпка. Камъните имат и свойството да хвърчат! А грамадите пак почват да се трупат!  Ивайло Ачев ", "date": "2018.09.19", "title": "Мълчанието е злато, но камъните се трупат"}
{"url": "https://www.actualno.com/crime/myjyt-prostreljal-policaj-se-celel-v-majka-si-news_695502.html", "text": "  Мъжът, който на 17 септември простреля полицай в столичния квартал \"Илинден\" се целел в майка си. Това каза за bTV Дойчин Дойчинов, началник на 3 РПУ.     По-рано жената подала сигнал в полицията, че синът ѝ е агресивен и буйствал. За това на място били изпратени три полицейски екипа. Полицаите не са имали информация мъжът да е въоръжен. След като влизат в дома нападателят стреля към майка си, но засяга един от полицаите. След това колегите му успяват да му вземат оръжието и да му сложат белезници.   По думите на Дойчинов нападателят не е регистриран, като психично болен в страната. Предстои изготвянето на експертиза, която да покаже дали мъжът може да носи наказателна отговорност. Образувано е досъдебно производство за опит за убийство. \r\nСъстоянието на пострадалия полицай се подобрява. Няма опасност за живота му.  ", "date": "2018.09.19", "title": "Мъжът, прострелял полицай, се целел в майка си"}
{"url": "https://www.actualno.com/politics/cvetan-cvetanov-neka-pri-glasuvane-na-dokladi-da-govorim-za-problemite-v-sydebnata-sistema-a-ne-dali-lozan-panov-e-uvedomen-po-telefona-news_695558.html", "text": "  \"Нека, когато се гледат доклади за съдебната система, да говорим по проблемите ѝ, а не затова дали сте уведомен по телефона.\" Това каза председателят на ПГ на ГЕРБ Цветан Цветанов по повод изказването на председателя на ВКС , предаде репортер на Агенция „Фокус“.     \"Всички институции трябва да работим за това да имаме взаимно уважение един към друг. Както ние ценим вашия труд, така вие да цените нашия\", обяви той.\r\n\"Във всяка парламентарна комисия работят специалисти. Те не са дошли с новия парламент, тук са от десетилетия. Работят и дават всичко от себе си, за да бъде законодателството на необходимото високо ниво\", посочи Цветанов.\r\n\"Казвам го чисто прагматично. Нито ние, нито вие имаме необходимост от подобен сблъсък- чисто институционално“, заяви председателят на ПГ на ГЕРБ.  \"Изпитваме уважение към съдебната система. Силата на една демокрация, на Конституцията е постигнатият консенсус за разделението на властите\", каза още Цветан Цветанов.", "date": "2018.09.19", "title": "Цветан Цветанов: Нека при гласуване на доклади да говорим за проблемите в съдебната система, а не дали Лозан Панов е уведомен по телефона"}
{"url": "https://www.actualno.com/society/ivan-bakalov-veche-se-padat-po-25-pyrvolaka-na-uchilishte-news_695566.html", "text": "  Демографският срив се вижда осезаемо и плашещо през броя на децата, които са се записали в първи клас тази година, алармира журналистът Иван Бакалов. Ето какво той.     \"Във Видинска област в първи клас са записани само 639 деца. Миналата учебна година първокласниците са били 698. Общият брой ученици е 8324 от първи до дванадесети клас в цялата Видинска област.\r\nВ Ловешка област в първи клас са постъпили общо 1234 деца.\r\n В Добричка област първолаците са 1249.     В Сливенска област в 71 училища са постъпили 2200 първокласници.\r\nВ Хасковска област - 2143 първолаци.\r\nОбщо в страната първокласниците са 60 000 в 2367 училища, по данни съобщени от министъра на образованието. Тоест средно по 25 първолака на училище.\"    ", "date": "2018.09.19", "title": "Иван Бакалов: Вече се падат по 25 първолака на училище"}
{"url": "https://www.actualno.com/advice/za-straha-da-si-obiknoven-i-instagram-maniite-news_695591.html", "text": "       Момичето срещу мен е младо, красиво, а разбирам и доста популярно.\r\nВлогър, блогър и инфлуенсър, както сама ми представя себе си.\r\nОпитвам се да разбера повече за нея,  за нея самата, не за публичният и образ, но тя бяга, измъква се, говори ми с клишета и заучени фрази, а всеки мой опит да стигна по-дълбоко, удря на камък.  Във фейсбук страницата й е пълно с красиви снимки, а нейният инстаграм буквално прелива от влюбени пози, послания и сърца.\r\nПитам за него, за момчето от снимките, за любовта, която направо помита от повечето кадри в нейните социални мрежи и с изненада установявам, че вече не са заедно и не само това, той е такова разочарование, абсолютен нещастник и егоист.\r\nБуквално до преди нашата сесия е имало кадри с него и то такива, които не оставят съмнение, че има любов и тя е взаимна.    Тогава?\r\nКакво е станало за няколко дни? Кога моята клиентка е разбрала всичко това за него..?\r\nОказва се, че било така поначало, че е правила компромиси за много неща, че е била нещастна, не я подкрепял, даже се дразнел, че става все по-популярна и т.н.,  Отваря се лавина от признания, между които аз самата съм все по-объркана..\r\nОказва се, че половината от снимките са чист фалш, че красивите кадри и прегръдки са само фасада на болка и празнота, че вечно позитивните послания и приповдигнати призиви са точно обратното на това, как наистина се е чувствала през повечето време.\r\nЗа първи път успявам да пробия инфлуенсърската й броня и виждам едно тъжно момиче със своите травми и страхове, наранено и уплашено, нищо общо с поредната крещящо щастлива снимка пусната в инстаграм.   Питам я защо го прави, защо публикува в момента, тя реално изобщо не се чувства така и честно ли е спрямо хората, които я следват и най-вече към нея самата?\r\nЩе спестя отговора, не той е важен в случая.\r\nМисля си за желанието ни да сме уникални, ах, как мразя тази дума вече, как ми се изтри съдържанието и последните години...\r\nВсички искат да са уникални и разпознаваеми, да създават уникални неща, да ги носят, пият, хапват и недай Боже някой да е един такъв..обикновен, то не останаха подобни.\r\nВече си е срамно да си обикновен, невървежно е, за такива няма място в днешния “динамичен свят”.\r\nПовечето хора искат да са необикновени, различни, уникални, да отстранят всички свои недостатъци, чрез операции, диети, тренировки, да са задължително лидери и първи във всичко, високо конкурентни, всекидневно и ежеминутно позитивни, нахъсени, надъхани, активни, продуктивни, енергични, живеещи на макс, на екс, за момента, тук, сега и даже утре..\r\nВъв време, когато ежесекундно ни заливат снимки и постове на  супер щастливи хора, успяли хора, свежи хора, влюбени хора, сексуални хора, обичащи себе си хора,  трениращи хора, осъзнати хора, просветлени хора, духовни хора..\r\nРазполагаме с все повече фотошоп и филтри, с които да покажем идеалната си страна и все повече страх от реалната.\r\nА тревожността, депресиите, паниките, фобиите, те се увеличават и са логичното следствие на загубилите смисъл хора, бързооборотните хора и бързооборотните връзки. - Мислила ли си, да споделиш в твоя YouTube канал, че имаш панически атаки, например?  - Не, ужас..не мога..всички ще ме помислят за..  - За каква? За луда, за лъжкиня..за каква..?  - За всичко това и за още неща, ще ме намразят, ще ми се подиграват..ще изглеждам тъпо..срам ме е, страх ме е да го кажа, Петя..не мога.. Да, това е избор, изборът да застанеш зад себе си независимо какво ти се случва или се е случило, да си позволиш да бъдеш уязвим, да си разрешиш да не бъдеш харесван от всички и да си просто обикновен човек понякога.\r\nОпитайте, може да ви хареса.\r\n________________________________________________________ psiholog@petyasimeonova.com\r\nskype: petyasimeonova-psiholog\r\nwebsait: https://www.facebook.com/PetyaClinicalPsychologist/", "date": "2018.09.19", "title": "За страха да си обикновен и Инстаграм маниите"}
{"url": "https://www.actualno.com/curious/greshkite-koito-pravjat-jenite-na-pyrva-sreshta-news_695570.html", "text": "  Когато за пръв път излизаме с някого се опитваме да изглеждаме възможно най-добре, с най-подходящите дрехи, грим и прическа. Доста често обаче без да осъзнаваме, правим лошо впечатление на мъжете.     Всеки един от тях има различни възгледи и възприятия за една дама и ние естествено, няма как да покрием всяко едно изискване. Има много различни представи за първа среща и заради това често стават обърквания.     - въпреки че всеки един човек има право на избор и сам определя как да живее, доста мъже приемат негативно пушенето при жените. Според тях това не е красиво и не отива на една дама. Особено, ако мъжът се опитва да води здравословен начин на живот, за него това е един от най-големите пороци и определено би се отказал от някоя жена, само защото пуши. Също така всеки един мъж пази колата си. За тях е отвратително да запалите цигара вътре и повярвайте, ако не позволява на вас, то не позволява и на приятелите си.   - много отблъскващо за мъжете е самовлюбена и арогантна жена, която има прекалено много претенции. Честно казано, този тип държание се среща доста често напоследък и определено не се харесва на интелигентните мъже. Това, че още на първата среща една дама се превзема, говори достатъчно на мъжа срещу нея. Смятат го за пресилено държание, което не биха издържали и на една среща, пък да не говорим за следваща. За тях, ако дадена жена е специална ще си проличи и без да е необходимо да го изтъква. На мъжете не им се харесва, ако се мислите за нещо повече от останалите жени и претендирате, че заслужавате само изискани срещи.    - тази тема и този тип държание отблъскват всеки един мъж. Питайки колко пари изкарва, го поставяте в неудобна ситуация. Ако не изкарва достатъчно, той започва да се притеснява. А ако изкарва много, моментално му става ясно защо сте на среща с него. Дори въпросът да е зададен неволно  не прави добро впечатление. На първа среща избягвайте да разпитвате за пари, имоти и професия, защото в противен случай може и да се окаже последната ви среща с този човек. Мъжете не харесват, когато жените говорят за пари прекалено много, защото ги кара да чувстват, че или са на среща с друг мъж, или се опитват да ги използват. - доста голяма част от мъжете не харесват прекалено много грим. Да, всяка дама е по-красива, когато подчертае очите си и изравни тена, но не когато прекали. Мъжете веднага започват да се чудят как ли би изглеждала тази жена без 100 слоя грим по лицето си. Понякога прекаленото многото грим създава неестествен ефект и дори стои грозно. Избягвайте силния грим на първа среща, за да не създадете лошо впечатление. Вместо него, заложете на лек грим, който подчертава красотата ви, но няма да се размаже, ако се целувате или прегърнете, например. Няма нищо по-лошо от размазан фон дьо тен по мъжка риза.       ", "date": "2018.09.19", "title": "Грешките, които правят жените на първа среща"}
{"url": "https://www.actualno.com/europe/oficialno-abortite-v-irlandija-veche-sa-razresheni-news_695493.html", "text": "  Президентът на Ирландия (Ейре) Майкъл Хигинс подписа промените в конституцията на страната, с които отпада строгата забрана за аборти, предаде БГНЕС.     На исторически референдум през май повече от 66% от гласоподавателите в католическата държава подкрепиха промяната на основния закон, с която се разрешава прекъсване на бременността. Резултатите от общонародното допитване бяха оспорени в съда, което стана причина за петмесечното отлагане на подписването на конституционните промени.   Минути след като Хигинс положи подписа си под документа, министърът на здравеопазването на Република Ирландия, 31-годишният Саймън Харис, написа в Twitter, че още следващата седмица ще внесе за обсъждане в Министерския съвет проектозакон, който да дефинира терминологията, свързана с абортите. Той изрази надежда, че парламентът ще може да започне дебати по проектозакона още през октомври.\r\nОтмяната на десетилетната забрана за прекратяване на бременността и легализирането на еднополовите бракове на референдум през 2015 година сериозно разклатиха авторитета на католическата църква в Ирландия.  ", "date": "2018.09.19", "title": "Официално - абортите в Ирландия вече са разрешени"}
{"url": "https://www.actualno.com/blagoevgrad/kmetyt-na-bansko-na-rabotno-poseshtenie-v-andora-news_695593.html", "text": "  Кметът на община Банско и съветникът към министерството на туризма – Малин Бистрин, бяха на работно посещение в една от най-малките и най-високо разположени държави в Европа – Андора.     В рамките на работната им програма, те се срещнаха с министъра на туризма на красивата миниатюрна държава, г-н Франческ Камп, както и с генералния мениджър на втория по големина спа и конгресен център на Стария континент – Мигел Педрегал. Андора, въпреки малките си размери е държава, регистрираща всяка година близо 9 милиона туристически посещения. „Андора разполага с три ски зони, 310 км писти и най-високото голф игрище в Европа – на 2000 м н.в. Храната и виното са превъзходни, имат прекрасни исторически и културни артефакти, красива природа и добре управляват своите ресурси. Освен традиционния ски туризъм, Андора развива и летните си атракции – страната е домакин на световна купа по планинско колоездене и на етап от Тур дьо Франс. Политиката им е да привличат по-високия сегмент туристи. Тези, които могат да си позволят по-скъпи почивки, но и да получат висококачествено обслужване и условия. Имат много добри практики в сферата на туризма, от които можем да се поучим” коментира Икономов своето посещение.  Каталунската държава е парламентарна монархия, която се управлява от двама монарси – от френска и испанска страна, които обаче не са граждани на държавата. Има минимални данъци за своите малко над 700 000 жители, няма престъпност, изключително се държи на екологията.", "date": "2018.09.19", "title": "Кметът на Банско на работно посещение в Андора"}
{"url": "https://www.actualno.com/crime/trima-myje-opitali-da-otvlekat-tijnejdjyrki-otivat-na-syd-news_695576.html", "text": "  Трима млади мъже от варненския квартал \"Максуда\" отиват на съд заради отвличане на две момичета - на 13 и 15 години.     Причината за отвличането е емоционална - любовна връзка. 21-годишен мъж, на име Румен Р., се срещал с 15-годишното момиче, но двамата се разделили - не по желание на Румен. Той опитал да продължи да задиря девойката, но вуйчо ѝ взел нещата в свои ръце и при един такъв случай му ударил шамар пред други хора.   Случката подействала много зле на самолюбието на младия мъж, който заедно с двама свои приятели - проследил бившата си изгора и насила я вкарал в автомобил заедно с нейна, по-малка приятелка. След това подкарали към \"Максуда\", но по пътя двете момичета успели да скочат от колата. След скока им от движещия се автомобил двете девойки получили различни увреждания. Отведени били в болницата с мозъчни сътресения.\r\nПредстои делото срещу тримата подсъдими да бъде насрочено за разглеждане във Варненския окръжен съд. Ако бъдат признати за виновни, те могат да получат наказание лишаване от свобода от 3 до 15 години.  ", "date": "2018.09.19", "title": "Трима мъже, опитали да отвлекат тийнейджърки, отиват на съд"}
{"url": "https://www.actualno.com/education/nad-18-mln-lv-otivat-za-nacionalni-nauchni-programi-news_695587.html", "text": "        Става въпрос за програмите: Информационни и комуникационни технологии за единен цифров пазар в науката, образованието и сигурността“ (ИКТ в науката, образованието и сигурността - ИКТвНОС), „Нисковъглеродна енергия за транспорта и бита“ (ЕПЛЮС), „Опазване на околната среда и намаляване на риска от неблагоприятни явления и природни бедствия“, „Здравословни храни за силна биоикономика и качество на живот“, „Културноисторическо наследство, национална памет и обществено развитие“ (КИННПОР), „Електронно здравеопазване в България“ (е-здраве), „Репродуктивните биотехнологии в животновъдството в България“ (РЕПРОБИОТЕХ), „Разработване на методология за въвеждане на NAT технология за диагностика на дарената кръв в трансфузионната система на Република България“, „Млади учени и постдокторанти“.   Чрез изпълнението на националните научни програми се цели преодоляване на фрагментацията в научноизследователската система, консолидиране на научноизследователския потенциал, споделено използване на изградена инфраструктура, концентрация на финансови ресурси за решаване на важни за обществото проблеми и избягване на двойното финансиране.\r\nНеобходимите средства за изпълнение на горепосочените програми в размер на 18 020 000 лв. за 2018 г. са за сметка на предвидените средства по централния бюджет за 2018 г. и ще бъдат предоставени по бюджета на Министерството на образованието и науката.  ", "date": "2018.09.19", "title": "Над 18 млн. лв. отиват за национални научни програми"}
{"url": "https://www.actualno.com/curious/eto-koj-e-jenskijat-glas-zad-vip-brother-news_695383.html", "text": "   .     Двамата се познавали още от детските си години в родния и на двамата град Златоград. По време на гостуването си в предаването \"Търси се\" преди няколко години актьорът за първи път призна, че е бил влюбен до уши в актрисата с огнени къдрици.   Когато дошъл моментът да кандидатстват, Елена и Виктор избрали театралната академия. Калев ѝ помагал с подготовката на етюди и монолози. Приели ги още от първия изпит. Талантливият комик се класирал и за кукления, и за драматичния театър, а Елена попаднала в резервите на проф. Николина Георгиева - в същия клас с Краси Радков и Мая Бежанска.\r\nСлед 4 години в НАТФИЗ Елена разбила сърцето на Виктор, след като го изоставила. Тази година, тъй като темата на сезона е \"Женско царство\", продуцентите решили гласът зад кадър да е на жена. Поканили Елена Бозова, а зрителите изразиха мнение, че тя се справя отлично.  ", "date": "2018.09.19", "title": "Ето кой е женският глас зад VIP Brother "}
{"url": "https://www.actualno.com/society/ombudsmanyt-manolovo-na-protest-s-grajdanite-ot-svoge-news_695603.html", "text": "  Мая Манолова ще присъства днес, 19 септември 2018 г., от 18.30 ч. на протеста на гражданите от Своге, който ще се състои при входа на града, съобщиха от кабинета на омбудсмана.     Инициативен комитет за Своге сезираха с жалба Манолова, в която настояват за пълен ремонт на пътя, където на 25 август 2018 г. загинаха 17 души.   ", "date": "2018.09.19", "title": "Омбудсманът Манолово на протест с гражданите от Своге"}
{"url": "https://www.actualno.com/haskovo/pyrva-samostojatelna-izlojba-ot-fotografii-na-chavdar-dimitrov-news_695595.html", "text": "  За първи път върху паната на пл. \"Поезия\" ще бъдат показани фотографии на деца изложбата със заглавие \"В техните очи\" е на димитровградчанина Чавдар Димитров и показва 18 фотографии на деца.      Тяхната неподправеност е уловена от автора във въздействащата изразителност на детските очи. Както споделя самия той, обича да снима деца, заради смисъла, бъдещето и всичкото, което събират в себе си децата. Цветният и същевременно черно-бял детски свят създава усещане за завършеност на изложбата.  Детайлността на работата на фотографа го прави един от най-добрите документални и портретни фотографи, пред обектива на който са заставали множество известни и популярни личности, но неговото майсторство се разкрива в работата с хора, които не са свикнали да позират пред обектива. В портфолиото му има няколко участия в изложби и много споделени фотографии в социалните мрежи. Черно-бялата фотография е смятана за най-въздействащата и арт-изразност при снимките. Палитрата от настроения, която изпъква през липсата на цветовете разкрива способността на фотографа да вижда света през фотоапарата.    Изложбата е част от платформата \"Димитровград\".", "date": "2018.09.19", "title": "Първа самостоятелна изложба от фотографии на Чавдар Димитров"}
{"url": "https://www.actualno.com/healthy/bolnicite-shte-skluchvat-zastrahovki-za-greshki-na-medici-news_695596.html", "text": "        С въвеждането на нормативния акт се изпълняват разпоредбите на чл. 189 от Закона за здравето, а именно - осигуряване на регламентиране начина за сключване на застраховки за причинени вреди, вследствие от виновно неизпълнение на професионалните задължения на лицата, които упражняват медицинска професия на територията на страната.   Единните критерии за задължителност на застраховката и определените минимални застрахователни лимити на отговорност са възможност за компенсиране на вреди, причинени на пациентите, вследствие от доказано виновно неизпълнение на професионалните задължения на лицата, упражняващи медицинска професия.\r\nЗастраховките ще се сключват от лечебните заведения. Лимитите на отговорност по различните специалности в системата на здравеопазването са разделени в два вида дейности и три рискови групи, в зависимост от специалността, по която лицето упражнява дейност.  Предвидено е сключване на застраховка с покритие над минимално установеното в Наредбата, като по този начин се счита, че условието за сключване на застраховка „Отговорност на лицата, които упражняват медицинска професия“, е изпълнено.   ", "date": "2018.09.19", "title": "Болниците ще сключват застраховки за грешки на медици"}
{"url": "https://www.actualno.com/society/vzeli-knijkata-na-bosija-karal-riskovano-news_695620.html", "text": "  Николай Колев – Босия е без шофьорска книжка заради отнемане на всички контролни точки. Това каза гл. инспектор Янко Янев от Главна дирекция „Национална полиция” по време на заседанието на временната комисия, разглеждаща сигналите на Босия за корупция в Изпълнителната агенция „Автомобилна администрация” и продажбата на шофьорски книжки на бежанци и неграмотни лица, предаде БГНЕС.     Янев подчерта, че Колев има множество нарушения, сред които са управление на превозно средство с изтекъл технически преглед, непредставяне на шофьорска книжка, както и за шофиране с изтекъл срок на състаен акт.\r\n„На водача е бил съставен акт и за непропускане на насрещно движещ се автомобил при завой, несъобразяване на поведението с пътните знаци и маркировка. Повечето му глоби са били в размер между 10 и 30 лв. С посочените наказателни постановления са му били отнети всички контролни точки. Николай Колев е върнал свидетелството си за управление и към момента е с невъзстановени права за управление”, заяви Янев.\r\nСамият Колев каза че това няма отношение по случаите, за които той е сигнализирал. Той изрази възмущението си, че за пореден път бившият служител на автомобилната администраци инж. Иво Кръстев не присъства.  В края на август , която продължи повече от два месеца. Причината - той остана сравнително удовлетворен от това, че бе поискана оставката на транспортния министър Ивайло Московски, което бе една от каузите на общественика.", "date": "2018.09.19", "title": "Взели книжката на Босия - карал рисковано "}
{"url": "https://www.actualno.com/asia/arestuvaha-bivsh-premier-na-malajzija-news_695594.html", "text": "  Бившият премиер на Малайзия Наджиб Разак е арестуван. Той ще бъде обвинен във връзка с подозренията за това как 628 млн. долара от намиращите се в държавния инвестиционен фонд 1 млрд. долара са се оказали в негови сметки, съобщи БГНЕС.     Малайзийската комисия за борба с корупцията излезе с изявление, че Разак е бил задържан във връзка с разследването на източването на фонда и „как 2,6 млрд. рингити (628 млн. долара) са влезли в неговата лична сметка“.   Твърденията за ограбването на огромни суми пари от банкова кола от Разак и неговите приближени доведоха до изненадващото сваляне от власт на управляващата от доста време коалиция на изборите през май. Подкрепата се измести към съюз, оглавяван от Махатхир Мохамад.\r\nОткакато не е на власт Разак беше арестуван и атакуван със седем обвиненияза във връзка с течащ отдавна скандал - че е прибрал 10 млн. долара от Бившо звено на фонда.  Арестът му обаче е директно свързан с директно с това как огромни суми от фонда са изтекли в негови банкови сметки точно преди оспорваните избори през 2013 г.   ", "date": "2018.09.19", "title": "Арестуваха бивш премиер на Малайзия"}
{"url": "https://www.actualno.com/curious/dneven-horoskop-za-20-septemvri-news_695607.html", "text": "        Заложете на добре познати дейности. Новото сега ще ви умори и ще ви е нужно прекалено много време, за да вникнете в процеса. Придобитото днес ще остане задълго. Вещите или уредите, които закупите сега ще ви служат продължително време, така че не се колебайте.   Имате нужда да се отдалечите от рутината на всекидневието. Помислете за място, което отдавна мечтаете да посетите и да му отделите повече време.     През този ден ще преодолеете сериозно препятствие. Урокът ви ще бъде да не таите съмнения в себе си и друг път да имате повече смелост. През този ден ви предстои изпълнение на сериозна задача. Бъдете сигурни, че ще се справите.  След това ще имате сериозни шансове за повишение. През този ден може да действате смело в професионален план. Сега е моментът да опитате как действат някои ваши идеи, които не сте прилагали до момента.   Забавянето на някои неща може да отложи във времето изпълнението на други. Не забравяйте за тази взаимовръзка. Денят е подходящ за проучване на възможности за нова работа. Възнаграждението е важен фактор, но обърнете внимание и на другите обстоятелства.    Днес ви очаква откритие по най-необикновен начин. Не подценявайте обикновените неща. Понякога в тях се крие най-важното. На преден план днес изведете екипната работа. Има нужда от сплотяване на колектива, а и сами ще ви е трудно да се справите с планираното.    Потърсете съвет у близък за планове, свързани с желанието ви да подобрите физическата си форма. Спортуването с компания винаги е по-приятно. Днес ви очакват задачи, различни от обичайните. Това ще ви разсее приятно, а и може да ви даде нова насока в професионалното ви развитие.", "date": "2018.09.19", "title": "Дневен хороскоп за 20 септември"}
{"url": "https://www.actualno.com/politics/marija-gabriel-tehnologiite-trjabva-da-slujat-na-choveka-a-ne-obratnoto-news_695578.html", "text": "  \"Хората трябва да останат в центъра на цифровата ни политика. Цифровите технологии трябва да служат на човека, а не обратното. Цифровата трансформация на нашата икономика може да бъде изключително полезна за обществата ни, хората признават това, но ние трябва да управляваме ефективно този процес, за да увеличим максимално ползите и да сведем до минимум негативните аспекти върху пазара на труда.\"     Това заяви българският комисар по цифровата икономика и общество Мария Габриел при откриването на първото заседание на Групата на високо равнище относно въздействието на цифровизацията върху пазара на труда в ЕС, създадена от Европейската комисия. България също е представена в лицето на доц. Васил Киров от Института за изследване на обществата и знанието при Българската академия на науките.   Комисар Мария Габриел обърна внимание, че ако хората виждат технологичната трансформация като заплаха и причина за по-голямо неравенство, това би увеличило популизма. Някои от опасенията не са напълно неоснователни, защото определени работни места в някои сектори ще бъдат закрити.\r\nСпоред нея политиците на европейско и национално равнище заедно трябва да намерят начини за съпътстване на хората в цифровия преход и предложенията на такива работни групи са особено полезни.  „Не е реалистично да се очаква някой да излезе с идеи как да се решат наведнъж всички нововъзникващи проблеми, свързани със заетостта. Нуждаем се от пътна карта, в която решенията да бъдат съобразени с различните сектори, да се работи приоритетно, защото не можем да направим всичко наведнъж, и всички заинтересовани страни да бъдат включени в изпълнението на предложенията“, заяви още Мария Габриел.   Очаква се членовете на групата да изготвят анализ за въздействието на цифровата трансформация върху работните места и съответно да представят набор от препоръки до февруари следващата година. Окончателният доклад ще бъде представен точно преди Европейския съвет за бъдещето на Европа в Сибиу през май 2019 г.", "date": "2018.09.19", "title": "Мария Габриел: Технологиите трябва да служат на човека, а не обратното"}
{"url": "https://www.actualno.com/sciencelogy/sony-vyzrajda-klasicheskija-playstation-video-news_695598.html", "text": "   Tя изглeждa ĸaтo мини вepcия нa opигинaлнaтa РlауЅtаtіоn, излязлa пpeди 25 гoдини. Hoвaтa ĸoнзoлa paзпoлaгa c 20 пpeдвapитeлнo инcтaлиpaни игpи и cтpyвa $100.     Mини ĸoнзoлaтa РlауЅtаtіоn Сlаѕѕіс e c 45% пo-ĸoмпaĸтнa oт cвoя пъpвooбpaз, ĸaтo дизaйнът e cъвceм cъщият. Taĸa нaпpимep, бyтoнитe Роwеr и Rеѕеt ca нa cъщитe мecтa и изпълнявaт cъщитe фyнĸции. A бyтoнът зa изxвъpлянe нa диcĸa дaвa възмoжнocт зa cмянa нa виpтyaлния диcĸoв oбpaз.  B ĸoмплeĸтa ĸъм ĸoнзoлaтa ca вĸлючeни UЅВ и НDМІ ĸaбeли, ĸaĸтo и двa ĸoнтpoлepa, ĸoитo ca ĸoпия нa opигинaлнитe ĸoнтpoлepи нa Ѕоnу. Зaxpaнвaнeтo нa ĸoнзoлaтa тpябвa дa ce зaĸyпи oтдeлнo.  Cpeд пpeдвapитeлнo инcтaлиpaнитe 20 игpи ca вĸлючeни Fіnаl Fаntаѕу VІІ, Јumріng Flаѕh, Rіdgе Rасеr Туре 4, Теkkеn 3, Wіld Аrmѕ и дpyги ĸлacичecĸи игpи.\r\nΠpoдaжбитe нa мини ĸoнзoлaтa Ѕоnу РlауЅtаtіоn Сlаѕѕіс ca oбявeни зa 3 дeĸeмвpи 2018 гoдинa, ĸoгaтo ce нaвъpшвaт 25 гoдини oт излизaнeтo нa opигинaлнaтa ĸoнзoлa. Цeнaтa e $99,99. Зa Eвpoпa цeнaтa e 99,99 eвpo.     ", "date": "2018.09.19", "title": "Sony възражда класическия PlayStation (ВИДЕО)"}
{"url": "https://www.actualno.com/society/1477-sluchaja-na-previshena-skorost-po-pytishtata-samo-za-vchera-news_695615.html", "text": "  Продължават проверките на полицията в рамките на ежедневния засилен контрол по пътищата на страната. Вчера полицейските екипи са проверили 5586 моторни превозни средства и 7474 души. Издадени са 2157 фиша, 844 акта за установени административни нарушения, констатирани са 1477 случая на превишена скорост и са издадени 159 заповеди за принудителни административни мерки, съобщиха от МВР.     Отнети са 57 свидетелства за управление на МПС по причина неплатени задължения по ЗДвП. По време на осъществените проверки на място на гражданите са връчени общо 424 електронни фиша.   Засилените проверки ще продължат до края на месец септември.", "date": "2018.09.19", "title": "1477 случая на превишена скорост по пътищата само за вчера"}
{"url": "https://www.actualno.com/society/karbovski-s-nov-proekt-chista-azbuka-news_695618.html", "text": "  Журналистът Мартин Карбовски стартира кауза и специална поредица, с която ще разказва истории за това как неграмотността влияе пряко върху качеството на живот на хората.     Идеята за „Чиста азбука“ тръгва от личния опит на водещия на „Карбовски: Втори план“, който се сблъсква ежедневно с неграмотността – получава писма от зрители, които търсят подкрепа от него, но в огромна част от случаите сигналите са трудно разбираеми, неясни, изобилстващи от правописни грешки, и най-често – написани на латиница, предаде бТВ.   Целта на водещия е на първо място – да насочи фокуса върху способността на хората да се изразяват, да комуникират адекватно, ако искат да бъдат чути и разбрани, ако искат думите им да имат последствие. Именно това провокира Карбовски да стартира, съвместно с bTV, кампания, която да насочи общественото внимание към нуждата от изчистването и съхранението на българския език, в полза на хората и обществото.\r\n„Събрали сме примери, където нашата азбука започва да куца, да страда и да припада. Екипът ни постоянно получава сигнали за помощ от хора, но с времето става все по-трудно да ги разбираме – писмата стават все по-нечетими”, казва Карбовски.  Със старта на инициативата водещият призовава зрителите да му изпращат най-фрапантните случаи на неграмотност, забелязани у техни познати, съседи, колеги, съграждани, съселяни. А Карбовски ще се среща с тях не само за да разкаже историята им в предаването си, но и за да им помогне да овладеят българския език по-добре, за да повишат качеството си на живот.   Зрителите на най-гледаната телевизия у нас могат да проследят историите и развитието на всички герои, заснети в рамките на кампанията, в специални епизоди в ефира и каналите на bTV през есенния сезон на предаването.", "date": "2018.09.19", "title": "Карбовски с нов проект - \"Чиста азбука\""}
{"url": "https://www.actualno.com/business/karolev-biznesyt-e-palatka-na-kojato-u-nas-sa-schupeni-stylbovete-news_695569.html", "text": "  \"Представете си бизнес средата като една палатка. Във всеки ъгъл има по един стълб - образование и здравеопазване (какви са ти работниците, умеят ли нещо, колко се разболяват и кога умират), регулации, администрация и корупция (колко бавно вървят процедурите, къде може да те спрат и какви рушвети трябва да платиш), съдебна система (ако се опитат да ти откраднат парите, съдът дали ще те защити) и свобода на търговията (можеш ли да продадеш каквото произведеш). В средата на тентата я крепи най-високият централен стълб на данъците и паричната стабилност - ти хубаво изкарваш пари, ама колко ще останат за теб и колко ще струват тези пари?\"     С такава метафора финансистът Владимир Каролев да мислим икономическата ситуация у нас. И допълни:   \"Българската палатка е с поизкъртени три стълба - образование и здравеопазване са зле, администрация и корупция също са зле, а съдът съди както му дойде на акълът. Тоест, бизнес средата се крепи на стълба на свободната търговия и на ниския плосък данък. Та да попитам какво ще се случи с палатката, ако ритнете и данъка? Мисля всеки може да си представи. Да говориш, че ще привлечеш инвестиции като си изкъртиш и единствения стълб, който ги привлича, вместо да поправиш всичко останало, което ги отблъсква, е висша форма на олигофрения.\"", "date": "2018.09.19", "title": "Каролев: Бизнесът е палатка, на която у нас са счупени стълбовете"}
{"url": "https://www.actualno.com/showbusiness/majkata-na-demi-lovato-progovori-za-svryhdozata-na-dyshterja-si-news_695666.html", "text": "  Майката на Деми Ловато - Диана Де ла  Гарса, даде телевизионно интервю, в което коментира предозирането с  наркотик от дъщеря си за пръв път и се обърна към американското общество  относно проблема с наркотичната зависимост. С разрешението на дъщеря си Де  Ла Гарса разговаря с Newsmax TV за това, как е реагирала, когато за  първи път е научила за докосването до смъртта на Ловато след свръхдоза  наркотици през юли. Тя разкри, че дъщеря ѝ е била в \"критично състояние\" в продължение на два дни. \"Все още ми е много трудно да  говоря за това… Всъщност погледнах телефона си и всички онези текстове  започнаха да излизат“, цитира интервюто БГНЕС. Тя разказва, че е видяла поток  от послания, съобщавайки неща като: \"Току-що чух новините, съжалявам“,  „Моля се за семейството на Деми“.  „Бях в шок. Мислех си, какво става?  ... Сърцето ми просто спря“, споделя майката на звездата. Първоначалните съобщения за  предозирането на Ловато предполагат, че е взела хероин, но последвалите  тестове показват, че е употребила невероятно силни и пристрастяващи  болкоуспокоителни. След като разговаряла с  асистента на дъщеря си Келси, Де Ла Гарса и други близки членове на  семейството се втурнали към медицинския център \"Седарс-Синай\" в Лос  Анджелис, за да бъдат с нея. \"Отидохме в спешното  отделение, за да бъдем до нея, а тя изобщо не изглеждаше добре“, спомня  си майката. \"Тя беше в лошо състояние, но й казах: Деми, аз съм тук.  Обичам те ... Тогава тя ми каза: Аз също те обичам. От този момент  нататък никога не съм си позволявала да мисля, че нещата няма да бъдат  наред.“ Що се отнася до  възстановяването на нейната 26-годишна дъщеря, майка й добави: \"Мога  честно да кажа днес, че тя се справя много добре. Здрава и щастлива е,  работи върху своето лечение и получава помощта, от която се нуждае.“ Де Ла Гарса говори и за вълната на пристрастяване към наркотиците, която в момента разтърсва Америка. „Не разбирате, че идва и това е  страшното“, обясни тя. Наркотичната криза в Америка е на епидемично  ниво и хората не разбират това, докато не започнат да я изследват...  След инцидента започнах  проучване как наркотиците убиват децата ни ...  На всеки 15 минути някой умира от свръхдоза ... Искам да направя каквото  мога в тази битка и да се боря с помощта на всеки, който е готов да ми  помогне.\"     ", "date": "2018.09.19", "title": "Майката на Деми Ловато проговори за свръхдозата на дъщеря си"}
{"url": "https://www.actualno.com/society/tehnicheski-problem-prichini-zakysnenie-na-polet-na-bylgarija-er-ot-rim-news_695630.html", "text": "  Самолет на авиокомпания \"България Ер\" е излетял от Рим за София с 4-часово закъснение. съобщи националното радио.     Сред пасажерите е д-р Марин Мухтаров, който разказва, че пътниците били в неведение и не получили информация относно закъснението на полета.\r\n“Служителите на летището ни обясниха, че тук няма супервайзор на “България Ер“ и ми дадоха телефона на колцентъра на фирмата. Опитах се неколкократно да се свържа, но не успях“, поясни д-р Мухтаров.\r\nОт “България Ер“ обясниха, че причината за закъснението е технически проблем със самолета. .     От авиокомпанията допълниха, че са предупредили служителите на летище „Фиумичино“ да предоставят храна и напитки на всички пасажери.    ", "date": "2018.09.19", "title": "Технически проблем причини закъснение на полет на \"България Ер\" от Рим"}
{"url": "https://www.actualno.com/healthy/chetiri-shtama-grip-ni-atakuvat-prez-predstojashtija-sezon-news_695633.html", "text": "   Това каза по време на дискусия проф. Нели Корсун, завеждащ Националната референтна лаборатория \"Грип и остри респираторни заболявания\" към Националния център по заразни и паразитни болести.     \"Мичиган\" разболя хиляди и през миналата есен, като той е близък до свинския грип и идва със силно главоболие, болки в мускулите и висока температура. \"Пукет\" пък вилня у нас през 2015 г. \"Сингапур\" и \"Колорадо\" са нови за България.   Проф. Корсун посочи, че през последния грипен сезон 49 на сто от заболелите са били деца на възраст 5-14 г., а 42 на сто от болните са били над 65-годишна възраст.\r\nНай-рядко от грип са били засегнати децата под четиригодишна възраст, но при тях се отчитат други вируси, допълни тя.  Проф. д-р Елисавета Наумова: Важно е да правим профилактични прегледи на имунната си система   Имунизационният обхват срещу грип в България е много нисък - средно 2,7 на 100 души. Експертите отново призоваха хората да се ваксинират срещу грип.", "date": "2018.09.19", "title": "Четири щама грип ни атакуват през предстоящия сезон"}
{"url": "https://www.actualno.com/europe/burja-v-irlandija-ostavi-140-000-bez-tok-news_695600.html", "text": "  Бурята „Али“ в Ирландия причини смърт на турист, а 140 000 домове останаха без електричество     Атлантическата буря \"Али\" пристигна в Ирландия с вятър, чиято скорост достига 140 км/ч. На западното крайбрежие загина спяща в ремарке жена, което паднало от скала в морето, съобщи националният телевизионен канал Ар Ти И, цитиран от БГНЕС.   Инцидентът се случил рано сутринта около град Клифдън (окръг Голуей). На спасителите е отнело повече от час, за да стигнат до ремаркето, което под порива на вятъра е паднало от скалата, посочи телевизионният канал. Официалното изявление на полицията сочи, че жената е 50-годишна и е била по тези места на туристическо пътуване. Идентичността й се установява.\r\nНай-застрашени от стихията са западните графства на Ирландия - там е обявено оранжевото ниво на опасност. Над 140 000 къщи са останали без осветление, а стотици дървета са изкоренени. Летището в Дъблин отмени около дузина полета - това засегна главно британското направление, посочи телевизионният канал.  Според прогнозите на Националната метеорологична служба Met Eireann бурята ще напусне територията на Ирландия около 17:00 ч. местно време.   ", "date": "2018.09.19", "title": "Буря в Ирландия остави 140 000 без ток"}
{"url": "https://www.actualno.com/burgas/pluven-turnir-v-burgas-news_695625.html", "text": "  Международно състезание от най-висок ранг ще събере в Бургас над 600 плувци и звезди на плувните спортове от страната и чужбина. Това ще се случи на 10 и 11 ноември с първото издание на супер турнира  Burgas Swimming open`2018.     Мястото е най-модерният плувен комплекс в България – Парк \"Арена ОЗК\" - Бургас, в ж.к. \"Славейков\".  Той е с олимпийски размери, отговарящ на изискванията на Международната федерация по плувни спортове и на Европейската плувна лига. Турнирът ще събере състезатели във възрастови групи  А(2008-2009); В(2007); C(2006); D(2004-2005).\r\nВсеки от тях ще има право да участва в 4 индивидуални дисциплини и щафети. Няма ограничение за брой състезатели от клуб в една дисциплина, както и брой на състезателите в отбора. Записванията за участие ще продължат до 24 октомври на телефон +359885940291. Главен съдия на турнира ще бъде Вили Цеков.\r\nОфициалният старт на Burgas Swimming open 2018 ще бъде даден точно в 16.30 часа на 10 ноември с уникална програма. В нея, освен големите имена на плувните спортове у нас, акустиката на спортното съоръжение ще изпробва с гласа си една от най-популярните млади български изпълнителки.  За всички изненади в програмата на турнира ще продължим да ви информираме през следващите седмици.\r\nВодещ на събитието ще бъде коментаторът за \"Евроспорт\", динамото в плувните спортове Георги Чобанов. Той е международно признат и е първият от 21 години насам наш съдия на Европейското първенство по плуване в Лондон.\r\nОрганизатори на Burgas Swimming open 2018  са СК \"Акулите\", Унибетони, със специалното съдействие на Българска Федерация Плувни Спортове и Община Бургас.    ", "date": "2018.09.19", "title": "Плувен турнир в Бургас "}
{"url": "https://www.actualno.com/society/porojanov-rumynija-se-gotvi-da-unishtoji-nad-300-000-zarazeni-jivotni-s-chuma-news_695626.html", "text": "   Положението е много тежко, надявам се колегите бързо да овладеят ситуацията, коментира за БГНЕС министър Румен Порожанов.     Министърът е провел среща с двама министри в Букурещ през миналата седмица. Властите в северната съседка са уверили Порожанов, че докато не бъде решен проблема, няма да има лов по границата с България, за да не се подплашват прасета към нашата страна.   Румен Порожанов съобщи, че ако не бъде засечен нов случай на африканска чума, груповият лов ще бъде възобновен на 29 септември с изключение на районите около Тутраканци, пристанище Варна, Златни пясъци и Албена, където ще има известни ограничения. Подробности с проекта на заповедта на Министерството на земеделието, храните и горите ще бъде качена днес на сайта на ведомството, заяви министърът.\r\nПрипомняме, че африканската чума по свинете в Румъния беше регистрирана в края на август. За да се предотврати навлизането на диви свине, България изгради по границата телена ограда, която да възпира дивите животни.  ", "date": "2018.09.19", "title": "Порожанов: Румъния се готви да унищожи над 300 000 заразени животни с чума"}
{"url": "https://www.actualno.com/society/pijan-lekar-preglejda-pacienti-v-hisarja-video-news_695661.html", "text": "   предаде Нова телевизия.     Скандалният видеоклип, на който е заснета конфузната ситуация, взриви социалните мрежи.   Случаят е заснет във вторник и качен във Facebook. Станал е сутринта в Медицинския център в Хисаря.   В сряда сутринта докторът посрещна екип на телевизията в подобна кондиция. Медикът се съгласи да бъде тестван в Центъра за Спешна помощ и – 0,5 промила. Д-р Мирослав Павлов призна, че е пил ракия предната вечер.   Като общопрактикуващ лекар доктор Павлов отговаря за 800 пациенти. Не само  пациентите, но и колегите му, твърдят, че От Здравната каса започват проверка. Ако докторът бъде открит в нетрезво състояние на работното си място, ще бъде санкциониран, възможно е да бъдат отнети и правата му.    ", "date": "2018.09.19", "title": "Пиян лекар преглежда пациенти в Хисаря (ВИДЕО)"}
{"url": "https://www.actualno.com/europe/papa-francisk-seksyt-e-dar-boji-news_695634.html", "text": "   Пълният текст беше разпространен от пресслужбата на Ватикана и цитиран от БНР.     \"Сексуалността и сексът са дар Божи. Няма табута. Това е дар, който Бог ни дава. Той има две цели - да обичаш и да продължиш живота. Това е страстна любов, истинската любов е такава. Страстната любов между мъжа и жената води към вечен живот\", каза Светият отец.   Папата цитира Библията, според която Бог е създал мъжа и жената по своя образ и подобие и припомнил думите на Исус Христос, че заради любовта мъжът и жената ще напуснат своите семейства и ще станат \"един човек\" \"Сексуалността трябва да бъде в тези граници – в любовта между мъжа и жената заради продължението на живота\", каза още главата на Римокатолическата църква.\r\nЧовешката слабост може да накара хората да използват сексуалността си по начин, който не следва Божия замисъл, но това е \"сексуалност, отделена от любовта и използвана за забавление\", каза той, цитиран от онлайн изданието Cruxnow. Папа Франциск критикува порнографията с думите, че тя е част от \"лъжовна индустрия\".  ", "date": "2018.09.19", "title": "Папа Франциск: Сексът е дар Божи"}
