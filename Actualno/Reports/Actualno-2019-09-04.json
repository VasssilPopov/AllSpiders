{"url": "https://www.actualno.com/society/prodyljava-izplashtaneto-na-obezshtetenija-za-umyrtveni-praseta-news_1372788.html", "text": "      Продължава изплащането на обезщетения за доброволно умъртвени прасета в област Русе, предаде кореспондентът на БГНЕС в града.      Средствата в размер на 300 лева се изплащат за подпомагане на стопани, предприели мерки за почистване и дезинфекция след извършване на доброволно клане на прасета за угояване за лични нужди в санитарните зони.   В четвъртък изплащането на обезщетенията ще става само срещу предоставяне на лична карта и е за общините Борово, Русе, Ценово и Иваново.\r\nОт областната администрация в Русе напомнят, че плащанията се извършват само в брой и касаят онези стопани, които не са посочили банкова сметка за получаване на парите.   ", "date": "2019.09.04", "title": "Продължава изплащането на обезщетения за умъртвени прасета "}
{"url": "https://www.actualno.com/europe/britanskijat-parlament-prie-zakonoproekt-zadyljavasht-pravitelstvoto-da-poiska-ot-es-otlagane-na-datata-na-brexit-news_1372803.html", "text": "      Британският парламент прие на второ четене законопроект, с който правителството се задължава да поиска от ЕС отлагане на датата на Brexita-а, която в момента е 31 октомври, предадоха AFP и ДПА, цитирани от \"Труд\".      Целта на законопроекта е да се отложи Brexit до 31 януари догодина, освен ако парламентът одобри ново споразумение с ЕС или подкрепи Brexit без споразумение с гласуване до 19 октомври.   Камарата на общините прие текста с 329 на 300 гласа. Той трябва да бъде потвърден на трето четене и с ново гласуване, което ще се състои по-късно днес.\r\nАко текстът бъде приет и на трето четене, депутатите ще гласуват след това по Борис Джонсън за предсрочни избори на 15 октомври.   ", "date": "2019.09.04", "title": "Британският парламент прие законопроект, задължаващ правителството да поиска от ЕС отлагане на датата на Brexit"}
{"url": "https://www.actualno.com/analysis/le-figaro-za-putin-nastypi-momentyt-da-napravi-izbor-mejdu-kitaj-i-evropa-news_1372548.html", "text": "             Личната среща с в Брегансон на 19 август 2019 г., реабилитация на дипломатическия реализъм по време на реч на срещата на посланиците на 27 август и рестартиране на преговорите на високо ниво по украинския въпрос – чрез всичко това президентът на Франция ясно доказа обрата в Париж по отношение на политиката спрямо Русия.   Противно на мнението на „сектата“ от неоконсерватори, които са малко на брой, но са много влиятелни във френското външно министерство, президентът на френската република смята, че е необходимо да се говори с Русия, а не да бъде изолирана. Държавният глава на САЩ споделя същата позиция, но усилията му са възпрепятствани от Конгреса и редица големи американски медии, които от момента на избирането му го наричат почти агент на Кремъл. Френските и американските лидери биха искали Русия да се върне към формата на Г-7 и да облекчи или дори да отмени санкциите на ЕС и САЩ, наложени срещу нея през 2014 г. И двамата лидери осъзнаха, че тласкането на Русия в ръцете на Китай е голяма стратегическа грешка.\r\nНо готов ли е Кремъл да стисне протегнатата ръка на Еманюел Макрон? На 9 септември Москва ще бъде домакин на първата руско-френска среща във формат „2 + 2“ (на министрите на външните работи и отбраната) от началото на Ще отбележи ли тя завой на Русия към Европа? Ще даде ли Путин по този начин положителен отговор на Макрон, който би искал да проведе срещата на върха на формата „нормандска четворка“ в Париж преди края на месеца? Ще покаже ли руският лидер готовност да прави отстъпки?  Не си правете илюзии. Русия никога няма да се откаже от Крим, който бе присъединен безкръвно през март 2014 г. след народен референдум (макар и без съгласието на Украйна). По-голямата част от жителите на Крим се чувстват руснаци, а не украинци. Що се отнася до руснаците, те винаги са считали Севастопол за своето пристанище и през март 2014 г. подкрепиха нежеланието на Путин да се примири с факта, че новият украински режим, дошъл на власт след революцията от „Майдан“, може да го отвори за ВМС на НАТО. Русия построи огромен мост през Керченския проток в източната част на полуострова, за да го свърже със своята територия.\r\nТрябва да кажа, че изборът на за президент на Украйна и абсолютното мнозинство, което той получи във Върховната Рада, отварят прозорец на възможност за разрешаване на конфликта в Донбас (където има повече от 10 000 загинали руски и украински „братя славяни“ от лятото на 2014 г., според ООН). Зеленски постави въпроса за Русия начело на политическите си приоритети и има достатъчно правомощия да прави отстъпки.   Като минимум, Путин трябва да получи от Киев, за своите протежета от Донбас (рускоезични бунтовници, враждебни към новото украинско правителство, които той вече два пъти спаси военно: през лятото на 2014 г. и зимата на 2015 г.) на закон за амнистия и културна независимост на региона (където руският остава официален език). Но дали ще успее да изостави искането за политическа автономия, което Зеленски едва ли ще успее да предостави на Донбас? Ще направи ли жест на добра воля и ще позволи ли на украинските кораби свободно да преминават през до пристанището на Мариупол?    Тези отстъпки няма да му струват особено много, но значително ще подобрят отношенията с ЕС. Путин знае, че китайците правят сериозен бизнес и грабят петрола на руснаците с 20% отстъпка под предлог на „приятелство\". Той чувства, че киайците тайно се целят в Сибир. Русия никога няма да се чувства спокойна с Китай, въпреки че може да се интегрира идеално в Европа. Младият московски елит само мечтае за това. И той е готова за това културно.\r\nСега, когато руската младеж се пробужда, проявява желание да участва в политически решения и се противопоставя на самоуправлението на силите за сигурност, Путин трябва да направи избор.\r\nИска ли той да разработи вътрешнополитически модел подобен на китайския тоталитаризъм или обратно, за да изгради правова държава? Къде се надява да намери приятели, в Пекин или Париж и Берлин? Да управляваш, е да избираш. Време е Путин да направи своя избор.    ", "date": "2019.09.04", "title": "Le Figaro: За Путин настъпи моментът да направи избор между Китай и Европа"}
{"url": "https://www.actualno.com/europe/germanija-ogranichava-upotrebata-na-herbicida-glifozat-news_1372783.html", "text": "      Германия ще забрани използването на предизвикалия противоречия хербицид глифозат до края на 2023 г., реши германското правителство днес и въведе редица мерки за защита на насекомите и животните.      Забраната на този хербицид, произвеждан от Monsanto, ще влезе в сила на 31 декември 2023 г., когато изтича разрешението, издадено от ЕС.   Германия обаче няма да изчака до 2023 г. и предвижда първи ограничения през следващата година със забрани за използване в  паркове и частни градини, както и първи ограничения за земеделските производители, предаде БГНЕС.\r\n\"Ние критикуваме решението на германското правителство постепенно да елиминира глифозата до края на 2023 г.\", заяви Лиъм Кондън, член на съвета на директорите на фармацевтичната компания Bayer, която придоби Monsanto.  \"Това решение не взема предвид десетилетия научни анализи на независими регулаторни органи по света, че глифозатът е безвреден, ако се използва правилно\", се казва в изявлението.\r\nВ Германия биолозите предупреждават за тревожен спад в популацията на насекомите, причинен отчасти от хербициди, които увреждат екосистемите и опрашването на растенията.   Освен че е пагубен за насекоми, глифозатът се е превърнал и в социален проблем, след като е класифициран като „вероятно канцерогенен“ от Международния център за изследване на рака.    Заради глифозата се водят хиляди съдебни дела в САЩ срещу Monsanto, производител на хербициди и дъщерно дружество на немския химически гигант Bayer.\r\nГлифозатът и разрешението от 2017 за неговото използване в ЕС предизвикаха сблъсъци в коалицията Ангела Меркел – между  консерваторите, склонни за използването му, и социалдемократите, които са против. ", "date": "2019.09.04", "title": "Германия ограничава употребата на хербицида глифозат "}
{"url": "https://www.actualno.com/america/sasht-nalojiha-novi-sankcii-na-iran-news_1372773.html", "text": "      САЩ в сряда наложиха санкции върху корабоплавателната мрежа, за която казаха, че се управлява от Иранската революционна гвардия, заявявайки, че е продала милиони барели петрол на президента на Сирия Башар Асад, предава AFP, цитирана от \"Фокус\".      Санкциите са срещу 16 компании, 10 лица и 11 кораба и бяха обявени веднага след като Техеран заплаши да съкрати ангажиментите си по ядрената сделка, ако САЩ не намалят икономическия натиск върху Иран.    ", "date": "2019.09.04", "title": "САЩ наложиха нови санкции на Иран"}
{"url": "https://www.actualno.com/society/predpriemach-s-jalba-v-strasburg-za-super-perelik-a-betonyt-mu-naistina-zahapa-planinata-news_1372730.html", "text": "      Жалба до Европейския съд по правата на човека в Страсбург срещу България е изпратил изпълнителният директор на „Перелик Инфраструктурна Компания“ АД – Смолян, Кирил Асенов. Бизнесменът, чийто е проектът за „Супер Перелик“, депозирал оплакването си през 2018-та година, става ясно от Годишния финансов отчет на дружеството.      Жалбата е срещу въведената през 2009 г. с решение на Народното събрание абсолютна забрана за промяна на предназначението (съответно застрояването) на гори и земи от горския фонд, придобити от физически и юридически лица чрез замяна.\r\nА преобладаваща част от терените в проекта „Спортно-туристически център Перелик“ са придобити именно чрез замяна.\r\nНа практика временният мораториум възпрепятства стартирането на проекта, предвидливо оцветен в зелено от неговите създатели. Той срещна преди повече от 10 г. решителен отпор от редица екоорганизации в страната, а и не малка част от местното население, претендиращи за собственост над терени в обхвата на ски-центъра.  Кирил Асенов е председател на Съюза на работодателите в Смолян, който е колективен член на КРИБ, председателствана от Кирил Домусчиев. В областния град той създаде и политическа структура – Коалиция за развитие на община Смолян, която има 7 съветника в местния парламент и работи в тясно сътрудничество с Реформаторския блок на местно ниво. В Смолян упорито се лансира версията, че Асенов е инициатор на картел в града за ниско заплащане на работещите между „Арексим“, „Костал“ и „Ариете“. Последно се спекулира, че „съветвал“ и в чепеларската фабрика за ски да намалят заплатите.    Припомняме, че амбицията на предприемача е да създаде ски-център с три пъти повече писти от тези в курорта Пампорово. \"Ако не ми се пречи, до началото на зимния сезон в района ще има 4 лифта и писти повече от Пампорово\", казва преди 14 години бизнесменът.\r\nТой е собственик на фирма \"Арексим\" и към онзи момент изразява готовност да инвестира 32 млн. лв. в ски-центъра.\r\nПроектът е върху терен от 2193 хектара. Предвиждаше по едно време 16 лифта, 8 влека, 3 подкрепителни пункта за 1500 души, паркинг за 3000 автомобила, ски-гардероби. После - 50 писти с дължина 217 км, 24 лифта, 16 изкуствени езера, покрити паркинги и хотели в ниската част плюс конгресен център, голф игрище, 4 заведения на върха и др.\r\nДо 1994 г. Кирил Асенов все още е дребен смолянски бизнесмен с големи амбиции, писа в свое разследване преди години в-к \"Сега\". Той започва да изкупува гори в района на Смолян, които по онова време вървят евтино. Постепенно се сдобива с около 200 дка в ключови за бъдещия курорт терени.\r\n„Ден преди парламентарните избори - на 24 юни 2005 г. Министерството на земеделието дава зелена светлина на фирмата на Асенов \"Уинтер спорт\" да получи 437 дка гори в Смолян и с. Стойките срещу 800 дка в Габровско. Новополучените имоти попадат на територията на държавните лесничейства \"Пампорово\", \"Смолян\" и \"Широка лъка\". От тях около 400 дка са иглолистни гори, 10 дка са широколистни, останалите са голи горски площи. Според представените документи в проекта ще се вложат 185 млн. евро, има писмо за подкрепа от ДСК, а консултант по финансирането е \"Булброкърс\", собственост на издателя на вестник \"Капитал\" Иво Прокопиев“, писа още изданието.   На 26 юли 2006 г. Министерството на земеделието прави най-голямата замяна в историята - дава 2401 дка гори в Смолян и Пампорово срещу терени в различни краища на страната (Троян Габрово, Плачковци, \"Русалка\"). В проекта \"Супер Перелик\" се преплитат много интереси. Основен двигател е Асенов. Той е собственик на \"Уинтер спорт\", преобразувано по-късно в „Спортно-туристически център \"Перелик\" АД. 50% от акциите в този център се държат от \"БК проджект\", собственост до 2012 г. на кипърската офшорка „Шапиро Инвестмънтс Лимитед“, а от м.г. е еднолична собственост на „Апостолови партнерс“ ООД на Росен и Красимир Апостолови. „БК Проджект“ държи и мажоритарния пакет акции от „Летище Пловдив“ АД.\r\nПридобитите чрез заменки гори са в актива на създаденото между община Смолян и фирмата „СТЦ Перелик“ на Кирил Асенов ново дружество „Перелик Инфраструктурна компания“ АД.\r\nВ началото „Перелик Инфраструктурна Компания\" АД е с капитал 50 000 лв. (5000 акции) . На „СТЦ Перелик” са записани 3749 акции за 37 490 лв., съставляващи 75% -1 акция, а община Смолян е с 1251 акции за 12 510 лв., съставляващи 25% + 1 акция от капитала.\r\nСлед придобиването на още терени чрез замяна, през 2009 г. капиталът на дружеството се увеличава на 110 244 930 лв.\r\nУвеличението на капитала от страна на „СТЦ Перелик“ е непарична вноска от 71 млн. лв. на цялото търговско предприятие, като съвкупност от права, задължения и фактически отношения. За община Смолян увеличението е под формата на земи в размер на 39 млн. лв. Така акциите на дружеството стават 11 024 493 броя.\r\nСега „СТЦ Перелик“ притежава 64,44% от тях, а община Смолян - 35,56%.\r\nВ годишния финансов отчет на „Перелик Инфраструктурна компания“ се посочва, че промяната в Закона за горите от 2009 г. оказва негативно влияние върху реализацията на проекта.\r\nСпоред отчета въведената забрана за строителство и за промяна на предназначението на земи и гори от горския фонд не отчита индивидуалните особености на отделните проекти и към момента отлага реалния старт на строителството, „въпреки екологичната, икономическата и социалната обоснованост на проекта“.\r\nВ него пише още, че „мнението на специалисти в международната защита на основни права на икономическите субекти, и по-специално в рамките на процедурите, регламентирани в Европейската конвенция за защита правата на човека и основните свободи, е, че Параграф § 3 от ПЗР противоречи на действащия Закон за горите с чл. 1, ал. 1, изр. 1 и ал. 2 от Протокол № 1 към Европейската конвенция за защита на правата на човека и основните свободи“.\r\nТочно в тази връзка дружеството преди година е подало жалба до Европейския съд по правата на човека в Страсбург. „Към момента все още няма отхвърляне или комуникация на жалбата. Надяваме се, че при уважаването на иска от страна на ЕСПЧ ще бъде преодоляна законодателната пречка, която в момента възпрепятства стартирането на проекта“, се сочи още в отчета.\r\nИ в новия, както и в предходните отчети, дружеството е неизменно на загуба.\r\nС аргумент, че ръководството му смята да реализира допълнителни собствени приходи, започна да гради ферми, уж с намерение за отглеждане на овце „чрез паша, при максимално близки до природата условия“.\r\nСмолянчани, както и гости от вътрешността на страната, са заснели единия от строежите и той никак не прилича на селскостопанска сграда, както се води.\r\nЗа другата – „Животновъдна сграда за сезонно обитаване на овце - лично стопанство с направление „Месо“, има само изкоп, но проектът е по-скоро за алпийска вила. Ето какво пише за тях във финансовия отчет: „В началото на 2018г. се взе решение за изграждането на две сгради - Селскостопанска сграда с помещение за едрогабаритна техника и Животновъдна сграда за сезонно обитаване на овце - лично стопанство с направление „Месо“, като строителството им започна през втората половина на годината. Финансирането на двата обекта се осъществява чрез собствени и заемни средства, получени по Договор за заем от 02.07.2018г., сключен с „Арексим“ЕООД“.\r\nСтава въпрос за сумата от 1,3 млн. лева. „Заемът е целеви и е свързан със стартиралото през годината строителство на две сгради, които да подпомогнат разширяването и разнообразяването на осъществяваната до момента дейност. Към 31.12.2018г. усвоената част от заема е в размер на 848 хил.лв.“, е уточнено в отчета.\r\nДотук в територията на стопанисваната от Кирил Асенов планина се заформят три скандални сгради.\r\nНедоволството и на местното население, а и на туристите, които снимат и пращат кадри и гневни текстове до почти всички централни медии, започна с т.нар. „Къща на мечките“. По проект и тя е селскостопанска постройка, но в нея ежегодно се провежда „Джаз фестивал“, а през останалото време се рекламира, най-вече в медиите на Прокопиев, като къща за между 10 и 18 гости. За нея Кирил Асенов (чрез другата си фирма „Перелик Истейтс“) е изкарал одобрение да разшири и реконструира като построи и пункт отново за съхранение на едрогабаритна селскостопанска техника.\r\nТрите „селскостопански“ сгради са в пасища.  \r\nТочно заради това им формално предназначение обаче исканията му за строителство минават безпрепятствено. Те са мотивирани с чл. 2, ал. 1, т. 2 от Наредба №19 от 2012 г. на МЗХ, че „Без промяна на предназначението на земеделските земи в тях се разрешава застрояване с обекти, свързано с ползването им, чиито функции са съвместими с предназначението на земята, както следва: - при имоти с площ над 10 дка - на селскостопански сгради, постройки и съоръжения за съхранение на растителна и животинска продукция и отглеждане на животни съгласно приложението, включително инженерни мрежи и съоръжения за благоустрояване на имотите и на помещения за обитаване от домакинствата на собствениците на земята и/или на лицата, които произвеждат селскостопанска продукция от съответните земеделски земи“.\r\nПостроената, но още непусната в действие сграда е в местността „Карлък“, землище на с. Стойките. Обособената площ за нея е 1700 кв.м, като застроена площ на обекта трябва да е 321,7 кв.м с кинт до 0,4, тоест 450,2 кв.м. Другата сграда – за сезонно отглеждане на овце, която е етап изкоп, отново е в местността „Карлък“, но в землището на с. Мугла. За нея максимално допустимата площ е 3733 кв. м, плътност на застрояване до 20%, кинт до 0,4, озеленяване 50-70%, и до два етажа.\r\nНа 1 септември бившата зам.-кметица на Смолян Татяна Фачикова пусна гневен пост във Фейсбук със заглавие: „ПЕРЕЛИК - НАТУРА 2000- СТРОИТЕЛНА ПЛОЩАДКА“.\r\n„Тъжно и грозно!!!!! Безсилни ли сме, хора? На Перелик - мястото , наричано от много туристи и любители на Природата- \"Извънземно място\" се е превърнало в грозна строителна площадка! Днес видях две строителни площадки и две прекрасни места , превърнати в депо за строителни отпадъци и ..... пътища , по които се движи разрушителната за Природата техника ! Призовавам кмета на Община Смолян - г- н Николай Мелемов , призовавам прокуратурата , призовавам ДНСК и всички контролни органи да проверят законността на строежите на Перелик. Колко строежа са разрешени на Перелик????? и защо???????? Единия е на входа на Перелик а другия/сезонен овчарник с 3-4 метра изкоп/ , е точно на върха, който се вижда от гр.Смолян,по пътя за поделението ще се види площадката за отпадъци / а можи би на по-късен етап да бъде строителен обект?/. Обръщам се и към всички читави Природозащитни организации!“, писа Фачикова. Заради този сигнал кметът на Смолян Николай Мелемов назначи комисия, в която са включени няколко институции, със задача да извършат проверка на място. За констатациите от проверката ще съобщим допълнително. ", "date": "2019.09.04", "title": "Предприемач с жалба в Страсбург за „Супер Перелик“, а бетонът му наистина захапа планината"}
{"url": "https://www.actualno.com/society/zamestnichkata-na-manolova-shte-poloji-kletva-kato-ombudsman-news_1372772.html", "text": "      В четвъртък на заседанието на парламента доц. д-р Диана Ковачева ще положи пред Народното събрание, предаде репортер на БГНЕС.      Тя е заместник-омбудсман от началото на 2016 г. и по закон след предсрочно прекратените правомощия на омбудсмана, поема поста до избора на нов национален обществен защитник.   Диана Ковачева е правосъден министър в периода 2011-2013 година и дългогодишен изпълнителен директор на националното представителство на Transparency International в България. Работи като научен сътрудник в Института за правни науки, БАН и е преподавател в Юридическия факултет на УНСС.\r\nЗавършила е право в Софийския университет „Св. Климент Охридски”. Магистър по право на Европейския съюз и съдебна система, Университет Нанси II, Франция. Доцент – доктор по международно право и международни отношения. Автор на редица статии и монографии в сферата на международното право. Носител е на ордена на Британската империя на Нейно величество Кралица Елизабет II. Владее английски, френски и руски език.   ", "date": "2019.09.04", "title": "Заместничката на Манолова ще положи клетва като омбудсман "}
{"url": "https://www.actualno.com/politics/poredno-veto-na-rumen-radev-vliza-v-plenarna-zala-news_1372789.html", "text": "      Ветото на президента Румен Радев, с което той върна за ново разглеждане промените в Закона за военното разузнаване, влиза на обсъждане на пленарното заседание в четвъртък, предаде репортер на БГНЕС.      Държавният глава не е съгласен с промените, с които се дава възможност цивилно лице да оглави Служба „Военна информация“ като алтернатива на досегашното изискване да е военнослужещ. Това не съответства на мястото, което заема службата като неразделна част от въоръжените сили на Република България, смята Радев.   Според президента ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните ù задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи.\r\nВ рамките на планарното заседание заместник-омбудсмана ще положи клетва като временно изпълняващ длъжността омбудсман, след оставката на Мая Манолова. Тя напусна поста, за да се включи в надпреварата за кмет на столицата. Кандидатурата на Манолова вече бе издигната от инициативен комитет.   ", "date": "2019.09.04", "title": "Поредно вето на Румен Радев влиза в пленарна зала  "}
{"url": "https://www.actualno.com/cinema/kristof-lamber-shte-oglavi-jurito-na-cinelibri-news_1372779.html", "text": "      Френско-американската кинозвезда Кристоф Ламбер ще кацне в София, но не за снимките на нова филмова продукция, а за да оглави журито на петото издание на международния кино-литературен фестивал CineLibri, който започва на 5 октомври в зала 1 на НДК.      Кулминацията на форума ще е церемонията по награждаването, която ще се състои на 13 октомври и ще е съпроводена с премиерна прожекция на филма „Тази, която не съм” с Жулиет Бинош по романа на Камий Лоранс. Конкурсната програма включва 12 филма, вдъхновени от разнообразни по характер литературни произведения. За качеството на продукциите допринася ослепителният кастинг – сред актьорите, които ще видим на големия екран са Кейт Бланшет, Хана Шигула, Катрин Деньов, Бруно Ганц, Никол Кидман, Ръсел Кроу, Харви Кайтел, Тони Сервило и Валерия Голино.   Кристоф Ламбер влиза в орбитата на знаменитостите през 1984 г. благодарение на феноменалното си изпълнение в „Тарзан от рода Грейстоук” (филмът е номиниран за „Оскар” в три категории), две години по-късно му поверяват образа на Конър Маклауд, безсмъртния „шотландски боец”. За ролята си в „Метро” (1985) на Люк Бесон, където си партнира с Изабел Аджани, Ламбер печели награда „Сезар”. Известен е и с ролите си в „Сицилианецът” (1987) на Майкъл Чимино, „Да убиеш свещеник” (1988) на Агнешка Холанд, „Аз те обичам” (1986) на Марко Ферери, „Годината на дивия заек” (2006) по романа на Арто Паасилина. През последните години се изявява предимно като продуцент. ", "date": "2019.09.04", "title": "Кристоф Ламбер ще оглави журито на CineLibri"}
{"url": "https://www.actualno.com/society/novinite-naj-vajnoto-za-denja-4-septemvri-news_1372755.html", "text": "      Редакционният екип на ви представя най-важните новини за изминалия ден, 4 септември.       Отстраненият кмет на Младост Десислава Иванчева обяви своята кандидатура за кметското кресло на София. Тя използва за целта социалната мрежа фейсбук.   Всички депутати на \"Атака\" се солидализираха с лидера си Волен Сидеров и напуснаха групата на \"Обединени патриоти\", предаде репортер на Actualno.com от парламента. Гражданите да не уведомяват общините за прекратена регистрация на колите си, се предлага в пyблиĸyвaн зa oбщecтвeнo oбcъждaнe зaĸoнoпpoeĸт зa измeнeниe и дoпълнeниe нa Зaĸoнa зa ĸopпopaтивнoтo пoдoxoднo oблaгaнe.     НАП е приоритизирала функционалността за сметка на сигурността. Не са предприети действия за обновяване на операционните системи, сървърната система е на ниво 2008 г., а срокът на поддръжка в световен мащаб изтича януари 2020 година. Това са част от констатациите на Комисията за защита на личните данни от извършената цялостна проверка на НАП, съобщи председателят й Венцислав Караджов пред анкетната парламентарна комисия за теча на данни от приходната агенция.  България продължава да губи своето най-ценно богатство – хората. Липсват основните фактори за ефективно управление – прозрачност, отчетност и отговорност. Това каза президентът Румен Радев в обръщение от парламентарната трибуна в началото на осмата сесия на 44-ото Народно събрание.   Британският парламент буквално зачеркна идеята за Brexit без сделка, след като гласува и на трето четене, законопроект блокиращ излизането от ЕС без сделка. Това съобщават световните агенции.  Мобилните станции за продажба на горива са изключително вредни, защото насърчават контрабандата. Продажбата на горива без касова бележка работи в полза на сивата икономика. Това заяви в интервю за БГНЕС Светослав Бенчев от Българската петролна и газова асоциация. \"Неморално е да се обвинява Русия за това, че е донесла \"окупационен режим\". Така председателят на Комисията по международни отношения на Съвета на Руската федерация Владимир Джабаров коментира българската позиция по повод организираната от руското посолство у нас изложба \"75 години от освобождението на Източна Европа от нацизма\". Над 90% от пожарите, възникнали на територията на страната от началото на тази година, са причинени от човешка дейност. Това обясни пред „Монитор“ главен инспектор Стефан Стефанов от Главна дирекция „Пожарна безопасност и защита на населението“. ", "date": "2019.09.04", "title": "Новините: Най-важното за деня, 4 септември"}
{"url": "https://www.actualno.com/europe/britanskijat-parlament-blokira-varianta-brexit-bez-sdelka-news_1372813.html", "text": "      Британският парламент буквално зачеркна идеята за Brexit без сделка, и на трето четене законопроект, блокиращ излизането от ЕС без сделка. Това съобщават световните агенции.      Така депутатите окончателно с 327 гласа срещу 299 поискаха 3-месечно отлагане на Brexit. Преди да влезе в сила, законопроектът трябва да бъде одобрен и от Камарата на лордовете, което може да стане утре вечер.\r\nПо-рано днес британският предложи да се свикат предсрочни избори на 15 октомври в случай на ново поражение в парламента за Brexit. По време на рязка размяна на реплики в Камарата на общините, Джонсън предизвика лидера на опозицията Джереми Корбин да подкрепи изборите на 15 октомври, \"за да могат хората в тази държава да изразят позицията си\".    Това е втората поредна голяма загуба британския премиер, след като неговото споразумение бе отхвърлено, както и загубата на мнозинството си по време на парламентарната си реч във вторник, след като бившият министър Филип Лий напусна торите и се присъедини към либералдемократите.\r\n\"Това консервативно правителство агресивно се стреми към Brexit по безпринципен начин. Това излага ненужно на риск живота и средствата за препитание на хората и безсмислено застрашава целостта на Обединеното кралство. В по-широк план подобен подход подкопава икономиката, демокрацията и ролята на нашата страна в света. (Правителството) Използва политически манипулации, заплахи и лъжи. И прави тези неща умишлено и обмислено. Ето защо днес се присъединявам към Джо Суинсън и към либералдемократите\", обяви Лий.\r\n\"Вярвам, че либералдемократите са в най-добра позиция да изградят обединяващата и вдъхновяваща политическа сила, необходима за излекуване на нашите разделения, разгръщане на талантите ни, за преодоляване предизвикателствата, пред които сме изправени като общество – и да изведем нашата страна към свят, който е по-добро място за следващите поколения\", допълва Лий.     ", "date": "2019.09.04", "title": "Британският парламент блокира варианта \"Brexit без сделка\""}
{"url": "https://www.actualno.com/america/trymp-boris-djonsyn-znae-kak-da-specheli-news_1372804.html", "text": "      Президентът на САЩ Доналд Тръмп изрази увереност по отношение на  британския премиер Борис Джонсън, настоявайки: „Той знае как да спечели“.      Джонсън се сблъсква с бунт в Камарата на общините заради възможността за Brexit  без сделка с Европейския съюз, но Тръмп каза пред репортери, че неговият приятел \"ще се оправи\".   \"Борис е мой приятел и той продължава да се справя. Няма съмнение за това\", каза той.\r\n\"Гледах го тази сутрин. Той се бие там. Той знае как да спечели. Борис знае как да спечели. Не се тревожете за него. Ще се оправи.\"   ", "date": "2019.09.04", "title": "Тръмп: Борис Джонсън знае как да спечели "}
{"url": "https://www.actualno.com/crime/samolet-s-bolen-pytnik-kacna-izvynredno-na-letishte-sofija-news_1372744.html", "text": "      Властите на летище София приеха аварийно кацане на самолет на авиокомпания Емирейтс, предаде БГНЕС.      Екипажът на \"Еърбъс\" А380 е подал сигнал за болен пътник на борда. Самолетът кацна безпроблемно, не се очакват затруднения в трафика на летище София.   Самолетите Airbus A380 не са традиционна гледка за Летище София.\r\nAirbus A380 е най-големият пътнически лайнер в света, може да вози над 850 пасажери на двете си палуби. Необходими са му 2750 метра за да спре, което не се е оказало проблем за 3600-метровата писта.   ", "date": "2019.09.04", "title": "Самолет с болен пътник кацна извънредно на летище София "}
{"url": "https://www.actualno.com/healthy/ananiev-lipsvat-medicinski-specialisti-news_1372735.html", "text": "      „Развитието на българското здравеопазване трябва да премине в нов етап и стъпките, които предприема настоящият екип на Министерството на здравеопазването, са именно в тази посока“. Това заяви президентът на Световната медицинска асоциация проф. Леонид Айделман по време на среща с министъра на здравеопазването Кирил Ананиев, съобщиха от здравното министерство. Проф. Айделман е на посещение в България по повод Десетия международен медицински конгрес на Югоизточноевропейския медицински форум (ЮЕМФ), който се открива утре в столицата, предаде БГНЕС.      Световната медицинска асоциация е създадена след Втората световна война и към момента представлява близо 9 милиона лекари по света. Основната ѝ цел е да работи за утвърждаването на най-високите възможни стандарти за етично поведение и грижи от страна на лекарите.   Министър Ананиев и проф. Айделман обсъдиха редица проблеми в сферата на здравеопазването, пред които са изправени голяма част от държавите в Европа и света. Сред тях са липсата на медицински специалисти, високите разходи за медикаменти и недофинансирането на сектора. Здравният министър посочи, че сред задачите, които си е поставил, е подобряването на здравната грижа за хората и разумното разходване на средствата за здравеопазване в полза на пациентите. В тази посока са и действията по изграждането на Националната здравноинформационна система, проследяването на ефекта от терапиите с някои медикаменти и въвеждането на правила за добра медицинска практика.\r\nКирил Ананиев запозна президента на Световната медицинска асоциация с предложението за промяна на действащия у нас здравноосигурителен модел, който по думите на министъра, вече е изчерпан.   ", "date": "2019.09.04", "title": "Ананиев: Липсват медицински специалисти"}
{"url": "https://www.actualno.com/society/spirat-dva-ot-generatorite-na-toplofikacija-pernik-zaradi-narushenija-news_1372766.html", "text": "      Регионалната инспекция по околната среда и водите (РИОСВ) - Перник днес издаде принудителна административна мярка за спиране на дейността на парогенератори 4 и 5 на „Топлофикация - Перник“, съобщиха от МОСВ. Мярката е наложена заради установено използване на неразрешен вид гориво – биомаса, в нарушение на издаденото комплексно разрешително на дружеството. Спирането ще бъде извършено, като се преустанови подаването на горива към котлите с цел принудително извеждане от експлоатация. Срокът на действие на мярката е до изпълнение на условията на действащото комплексно разрешително.      Във връзка с разпореждане на главния прокурор на Република България Сотир Цацаров Министерство на околната среда и водите (МОСВ) предприе незабавни действия за извършване на проверки на място в „Топлофикация – Перник“ АД, ТЕЦ „ Бобов дол“ ЕАД, „Топлофикация – Сливен“ ЕАД и ТЕЦ „Брикел“ ЕАД. Проверките се извършват от командировани служители на Регионални инспекции по околната среда и водите, които са различни от тези, на чиято територия се намират проверяваните дружества.   Всички разпоредени от главния прокурор проверки за спазване изискванията на Закона за опазване на околната среда и Закона за управление на отпадъците ще бъдат извършени от МОСВ в указания срок от 1 месец. Ще бъдат проверени издадените разрешителни за съхранение и изгаряне на отпадъци, документите за осъществяване на производствената дейност на топлофикационните дружества; видът и количеството съхранявани и използвани за горене отпадъци и съответствието им с документацията на дружествата. На прокуратурата ще бъдат предоставени и данни за извършени измервания и проби. ", "date": "2019.09.04", "title": "Спират два от генераторите на „Топлофикация-Перник“ заради нарушения "}
{"url": "https://www.actualno.com/politics/kzld-e-ustanovila-redica-propuski-v-rabotata-na-nap-news_1372756.html", "text": "      НАП е приоритизирала функционалността за сметка на сигурността. Не са предприети действия за обновяване на операционните системи, сървърната система е на ниво 2008 г., а срокът на поддръжка в световен мащаб изтича януари 2020 година. Това са част от констатациите на Комисията за защита на личните данни от извършената цялостна проверка на НАП, съобщи председателят й Венцислав Караджов пред парламентарна анкетна комисия за от приходната агенция.          \"НАП са приоритизирали обслужването на физически лица чрез електронни услуги, уточни той и поясни, че тези услуги са написани на език, който е на ниво 2008 г. и ако се осъвремени системата, не може да работи съответната услуга, защото функционалността на тези електронни услуги се изрязва\".  КЗЛД е дала 6 месеца за изпълнение на даденото на НАП предписание, посочи още той и съобщи, че операционните системи на приходната агенция са активни и се поддържат ъпдейти до 2020 г., т.е. те са работещи, но КЗЛД е поискала да има процедура, която да гарантира че при ъпдействане няма да бъде нарушена функционалността.\r\n\"Всеки ъпдейт рискува да наруши функционалността и когато се разработват системите и тежестта е дадена върху функционалността, трябва да се прави баланс между защита и функционалност, добави Цанко Цолов, член на КЗЛД. По думите му пробивът е станал чрез \"привилегированите потребители\". Под \"потребител\" се разбират освен лица, всяко едно приложение, което досяга базата данни, т.е. електронните услуги, поясни още той и заключи, че не е проектирана вярно системата, не е имало тестване.  \"Проблемът е, че НАП са допуснали чрез този привилегирован достъп, ако някой хакне услугата да влезе в базата данни\", поясни още Караджов.  \"Било е възможно лесно хакване на базата данни, тъй като хакването на услугата дава непосредствен достъп до базата данни\", подчерта той. КЗЛД е констатирала нарушения при отчетността - липсвала отчетност за привилегированите потребители, съобщи още Караджов. По думите му \"когато хакерът е влезнал, системата не е сигнализирала, защото не е било заложено като хардуер и софтуер\". Той посочи и пропуски по отношение на оценката на риска, също липса на документирани правила и процедури. \"Няма паралелен сървър, липсват политики за обработване на специални категории данни, за повторно използване на личните данни, за архивиране и унищожаване на данни, което позволява при неоторизиран достъп да се придобие изключително голям обем информация\", съобщи още председателят на КЗЛД.\r\nКато стряскаща определи изнесената информация депутатът от БСП и зам.-председател на анкетната комисия Румен Гечев и повдигна въпроса за квалификацията на служителите по сигурността на информацията в НАП.          Гечев съобщи, че в състава, който отговаря за софтуера и сигурността на НАП имало специалист по спортна стрелба, специалист магистър по технология на металите, по механика и физика, специалист по аграрикономика, магистър по технология на хранително-вкусовата промишленост, магистър по геодезия, фотогеметрия и картография, магистър по транспорт и енергетика. \"60 % са калинки, казано на български език\", обобщи Гечев и попита шефа на КЗЛД: „Вие забелязахте ли такава висока концентрация на професионални калинки там“.\r\nПродължавайки темата Иван Иванов от БСП поиска да разбере дали КЗЛД е направила предписания и за персонална отговорност и съобщи, че именно в специализираната дирекция за мрежова и информационна сигурност работели „още по-екзотични специалисти като щурман-насочвач и техника и технология на опазване на околната среда\".  Маноил Манев от ГЕРБ отбеляза, че в университетите ни няма специалност \"специалист по защита на личните данни\", а председателят на анкетната комисия Красимир Ципов - че компетенциите на КЗЛД не са да проверява квалификацията и че назначенията се правят от ръководството на НАП.\r\nВ отговор Венцислав Караджов съобщи, че от КЗЛД не е констатирана липса на компетентност у тези служители. Той подчерта, че за служителите по сигурността на информацията и защита на личните данни няма образователен ценз, но има изискване за компетентност – да са минали обучение. \"Ние от две години предлагаме да се създаде обучителен център. 2016 г. още считахме че липсата на образование ще доведе до проблема и такива се появяват не само в частния, но и в публичния сектор\", добави Караджов.  По време на изслушването Румен Гечев изрази недоумение как КЗЛД е опредлила размера на и се усъмни, че толкова бързо може да се изчислят загубите в пазарно измерение, на което шефът на КЗЛД обясни, че са имали предвид колко лица са засегнати, какъв обем данни са изтекли, има ли вина самият администратор, действал ли е правилно или не, в кои етапи и защо.\r\n„След незаконосъобразния достъп НАП като администратор е действал много правилно, включително се допита по въпроси, които считаше за висока степен на обществен интерес, до КЗЛД - как да действа, включително в случаите с чуждестранни физически лица“, каза още Караджов и добави, че в процеса на проверката имало пълно съдействие от страна на НАП.  На следващото заседание ще изслуша ръководството на Държавната агенция по електронно управление, ще бъдат поканени и представители на НАП.       ", "date": "2019.09.04", "title": "КЗЛД е установила редица пропуски в работата на НАП"}
{"url": "https://www.actualno.com/starazagora/gorja-borova-gora-kraj-myglijkoto-selo-jagoda-news_1372734.html", "text": "      Пожар е избухнал в борова гора в района на мъглижкото село Ягода около 14:30 часа, а ситуацията е била критична, защото огънят се е разпрострял на метри от къщи в населеното място, съобщи пред националното радио кметът Димитър Димитров. Според него с огъня се борят три екипа на \"Пожарна безопасност и защита на населението\", а в гасенето са се включили и хора от селото. Хората от къщите в близост до боровата гора, която гори са евакуирани.      Силният вятър в района е бил проблем при овладяването на пожара, чийто фронт на разпространение е с дължина около 2 километра. След 2 часа борба пожарът е потушен. От огъня са засегнати стопански постройки, опасност за хората в селото няма. Пожарни екип ще дежурят на място, ако евентуално се възпламенят отделни огнища.    ", "date": "2019.09.04", "title": "Горя борова гора край мъглижкото село Ягода"}
{"url": "https://www.actualno.com/pleven/otkriha-s-ritual-grozdobera-v-plevenskija-institut-po-lozarstvo-i-vinarstvo-news_1372698.html", "text": "      С традиционен ритуал днес бе открита гроздоберната кампания в плевенския Институт по лозарство и винарство /ИЛВ/. Директорът на института проф. д-р Иван Пачев и кметът на Плевен Георг Спартански изсипаха първото обрано грозде в дървен съд. После, както е обичаят, две девойки започнаха да го мачкат с боси крака, за да стане хубаво виното.      В тържеството се включи и Северняшкият ансамбъл „Иван Вълев“ – с изпълнения, свързани с традициите в гроздобера и винарството.   „Тази година гроздето е много по-малко от миналата, но за сметка на това се надяваме да е с по-високо качество“, каза проф. д-р Иван Пачев. Той поясни, че при високи температури през деня и ниски през нощта се създава условие за балансирано производство на захари и киселини в самото грозде. А това влияе на качеството на вината.\r\n„Гъмзата винаги е била гордост за Плевенския край. Тя е единственото представително вино за Централна Северна България. Ние можем да се похвалим, че поддържаме сорта и правим вино от него. За съжаление той вече почти не се отглежда – масиви с гъмза има само във Видин и в лозята на ИЛВ – Плевен, където се поддържа генофондът на България. Ако успеем да приберем гроздето навреме, виното ще бъде хубаво. Един от големите ни проблеми е липсата на работна ръка“, допълни проф. Пачев.   ", "date": "2019.09.04", "title": "Откриха с ритуал гроздобера в плевенския Институт по лозарство и винарство"}
{"url": "https://www.actualno.com/ruse/pyrvoklasnicite-v-ruse-se-stopjavat-za-7-godini-s-21-paralelki-news_1372742.html", "text": "      Тревожен е броят на влизащите за първи път в класна стая през новата учебна година русенски деца.      „1003 заявления за записване в първи клас са подадени към момента на територията на община Русе“, заяви началникът на Регионалното управление по образование Росица Георгиева. Има разминаването между данните на ГРАО, според които през 2012 г. са родени 1436 нови граждани на крайдунавския град, а след трето класиране за първокласници са записани малко над хиляда. Причините за сериозното намаляване на броя им с 433 не са ясни, но най-вероятно това са  семейства, напуснали града и страната. Ако няма промяна до първия учебен ден, това ще означава, че ще има 21 паралелки по-малко за I клас. Шокиращо е че в ОУ „Братя Миладинови“ за 2019 /2020 учебна година ще има само една паралелка, и то колкото за един футболен отбор  от 11 ученици, факт без аналог за школо в кв. „Възраждане“.   „Близо 200 са свободните места за учители в региона, но очакванията са те да бъдат заети до началото на учебната година“, допълни Росица Георгиева. Най-много се търсят начални учители, както и преподаватели по природни науки, английски език, физическо възпитание. Трудно се намират и учители по философия. Според директорите на училища обаче няма да има проблем, тъй като имало позиции, за които са подадени по 30-40 молби.\r\nРемонтът в СУ „Христо Ботев“ е приключил и учениците ще се завърнат в сградата на легендарната Мъжка гимназия. Строително-ремонтните дейности са завършили и в МГ „Баба Тонка“. Други три професионални гимназии ще бъдат обновени през 2019/2020 г. – ПГ по икономика, ПГ по строителство и ПГ по механотехника. Проблемите остават единствено за първата от тях, тъй като се учи на две смени и няма достатъчно стаи. Затова учениците ще проведат учебната година в ПГ по електротехника, където са и нужните им компютърни кабинети. Другите две гимназии имат по два корпуса.  По предварителна информация новата учебна година ще започнат 17 949 деца от I до XII клас. Обобщена информация за всички учебни заведения на територията на Русенска област ще се получи на 16 септември. ", "date": "2019.09.04", "title": "Първокласниците в Русе „се стопяват“ за 7 години с 21 паралелки"}
{"url": "https://www.actualno.com/politics/da-si-hodim-li-ili-shte-ni-govorite-neshto-otvyn-news_1372604.html", "text": "             Мнозина се превъзбудиха от случката с в залата за пресконференции на Министерски съвет - да не би някой да попита нещо бъдещата председателка на ЕК и българския премиер. Да, случката е възмутителна. Защото гостенката може и да е помолила да няма журналистически въпроси, но със сигурност не ѝ е минало през ума, че „любезността“ на домакините ѝ ще стигне до такава крайност. В света, в който живее тя, никой не би си позволил такова пренебрежително отношение към медиите (което означава и към тяхната аудитория). Иначе - лошо му се пише. В България обаче е друго. В същото време възбудата и възмущението около тази случка са малко попресилени и закъснели. По две основни причини. Първата е, че така или иначе (със или без микрофони и въпроси) от това събитие нямаше да научим нищо съществено. Гостенката щеше да повтаря любезности (доколкото още не е встъпила в длъжност и не разполага с отговорите), а домакинът щеше да каже пак онова, което говори всеки ден.  По принцип в България мнозина от водещите политици отдавна са се научили да говорят, без да казват нищо, да заобикалят въпросите без да отговарят по същество, да ръсят измислици и безсмислици, да лъжат и мажат. Каквото и колкото и пъти да ги питаш. Този „стил“ на общуване стана норма и дори минава за нещо като професионална обиграност. Което, впрочем, напоследък се превръща и в световна политическа мода.\r\nВтората причина е, че в повечето случаи микрофоните и без това са ненужни. Повечето български медии и журналисти или въобще не питат, или задават желаните от събеседниците им въпроси. Защото ги мързи, защото не знаят, че трябва, защото не са наясно какво да питат и не разбират какво им отговарят. Но най-често защото така им е наредено и/или защото ги е страх.\r\nВ това отношение е много показателна една друга случка - ден-два след първата. В продължение на близо два часа пред записващите микрофони и камери премиерът обяснява на млади партийни активисти успехите на управлението си и как да дават отпор на опозицията. Когато свършва, отегчена от чакане журналистка от голяма медия го пита простодушно: \"Да си ходим ли или ще ни говорите нещо отвън?\" (да не би да изпусне някоя от дежурните му речи и после да ѝ се карат). Този „журналистически“ въпрос обяснява всичко. „Журналистиката“ често не е нищо повече от стойка за микрофон, а „медиите“ са като водосточна тръба - каквото пуснеш в единия край, това излиза в другия. Колкото и каквото и да им наговориш, те ще те „отразят“.       Затова тук е възможно , без да му мигне окото, да заяви, че \"пети и шести реактор на АЕЦ \"Козлодуй\" приключват своята дейност след 10 години\". Или че бившият шеф на КПКОНПИ и бъдещ генерален консул във Валенсия \"е с няколко образования, хиляди награди и милиарди задържани и конфискувани средства\". В повечето от най-масовите медии тези и много други подобни \"съобщения\" минават напълно безкритично, без никой да ги провери, камо ли да ги опровергае. Така широката публика може и да не разбере, че я баламосват на едро. Защото всъщност двата блока в Козлодуй могат да работят до 2047 и 2049 година. Бъдещият консул пък има само едно образование и само една награда (от Областния съвет по наркотични вещества в Благоевград), а \"задържаните и конфискувани средства\" не са за милиарди, а за 80 милиона, при това най-вече в надценени и непродаваеми недвижими имоти. По принцип медиите разполагат с изключително лесен и ефикасен начин да си отмъстят за отвинтените микрофони, да защитят собствената си мисия и интересите на аудиторията си и да принудят политиците да се придържат повече към фактите. Трябва просто да спрат да ги пускат за щяло и нещяло.\r\nНапример: да не излъчват надълго и нашироко празните приказки, взаимните комплименти и дипломатическите любезности на премиера и неговата задгранична гостенка. И да се ограничат най-много с кратко съобщение за посещението и за липсата на каквато и да било съществена информация от него.\r\nДа спрат да препредават напоително и безкритично дежурните речи на премиера по всички въпроси. И въобще да не обръщат внимание на излъчваните „на живо“ във Facebook профила му обиколки, приказки, „пресконференции“ без журналисти и други подобни новаторски форми на предизборния пиар. Нека да си ги гледат само последователите му във Facebook.      Да проявят елементарна хигиена и да прекратят ефирния абонамент на всевъзможни мошеници, търчи-лъжи, карикатурни кандидати за слава и политици ментета. Манипулациите, глупостите и лъжите могат да бъдат пускани само за да бъдат веднага разобличени.\r\nВсичко това би имало много силен оздравителен ефект за цялата публична среда. Ако медиите бяха на мястото си и действаха по този начин, много неща около нас щяха да са по-различни, мнозина псевдогерои изобщо нямаше да ги има, а властта щеше да се упражнява много по-отговорно в полза на обществото. За съжаление, това не е нищо повече от утопия. Не само микрофоните, но и много от българските медии са отдавна „отвинтени“ или направо изтръгнати от корен. И не просто препредават безкритично каквото им се говори, а съзнателно са се превърнали в част от механизмите на пропагандата и лъжата, които крепят явната и задкулисната власт.\r\nОстаналите вегетират върху сухата и камениста медийна почва. С тенденция също да бъдат „отвинтени“ и стъпкани. Или да изчезнат от само себе си, завършва Ясен Бояджиев.   ", "date": "2019.09.04", "title": "Да си ходим ли, или ще ни говорите нещо отвън?"}
{"url": "https://www.actualno.com/crime/vissh-prokuror-se-samoubi-v-stolichnija-kv-bojana-news_1372749.html", "text": "      Висш прокурор се самоуби. Членът на Върховната касационна прокуратура Васил Миков е открит починал в жилището си в град София, предаде  БГНЕС.      По първоначални данни смъртта е настъпила след самопрострелване със законно притежаван от прокурор Миков пистолет.\r\nВ жилището се извършва оглед, като на място са изпратени прокурор и дежурен прокурор.\r\nПрипомняме, че Васил Миков е бил кандидат за поста главен прокурор.     Миков е първият административен ръководител на Апелативната прокуратура във Варна, до смъртта си беше прокурор във Върховната касационна прокуратура.\r\nТой е известен с факта, че през 1998/1999 г. на два пъти беше кандидат-наследник на бившия главен прокурор Иван Татарчев, но не успя да мине през ситото на Висшия съдебен съвет. Веднъж беше пренебрегнат заради тогавашния шеф на спецследствието Бойко Рашков (чийто указ за назначаване не беше подписан от държавния глава), а втория път заради бившия заместник-министър на правосъдието Никола Филчев.\r\nМалко след като президентът Петър Стоянов подписа указа му за назначаване (през февруари 1999 г.), Никола Филчев изпрати Миков на заточение в Кърджалийската окръжна прокуратура. Националното сдружение на българските прокурори е учредено от 13 прокурори още в началото на месеца, но бе регистрирано в съда на 18 октомври. В управителния съвет на новото сдружение, освен Васил Миков, са още Валери Първанов от Върховна касационна прокуратура и Анна Банкова от Върховна административна прокуратура.    Преди години Васил Миков бе сред критиците на едноличния управленски стил на главния прокурор Никола Филчев. Тогавашният главен прокурор предложи смяната му - очаквано от магистратите. През 1999 година Миков бе основен конкурент на Филчев за поста на главен прокурор, но събра само 11 гласа, а Филчев получи поста с 14 при гласуването във ВСС. ", "date": "2019.09.04", "title": "Висш прокурор се самоуби в столичния кв. \"Бояна\""}
{"url": "https://www.actualno.com/smolyan/naj-posle-osiguriha-pari-za-svlachishteto-mejdu-smoljan-i-madan-news_1372748.html", "text": "      Най-после са осигурени пари за активираното отпреди година и половина , става ясно от днешно решение на Министерския съвет.      Правителството прие постановление за поемане на ангажимент от Министерство на регионалното развитие и благоустройството на стойност до 447 100 000 лв. за укрепване на обекти от републиканската пътна мрежа, засегнати от свлачищни и срутищни процеси, в следващите три години. До 31 млн. лв. се отпускат по бюджета на министерството за 2019 г. Останалите 416 100 000 лв. ще бъдат осигурени от приходите от тол такси в периода от 2020 г. - 2021 г. за финансиране на цялостното изпълнение на проектите, се казва в прессъобщение на МС.\r\nС осигурените средства ще се финансира извършването на геодезически измервания, инженерно-геоложки и хидрогеоложки проучвания, изготвяне на технически проекти и изпълнение на трайни укрепителни и обезопасителни дейности по 74 участъка от републиканската пътна мрежа.  Сред обектите, по които ще се работи, са отсечки от пътищата: Соколовци - Смолян - Средногорци; Кочериново - Рила - Рилски манастир - Кирилова поляна; Костенец - Радуил - Боровец - Самоков; Мизия - Оряхово и други.\r\nЩе се изградят и контролно-измервателни системи за последващ мониторинг на териториите с изпълнени геозащитни мерки и дейности за стабилизиране на свлачищита и срутищата.\r\nПрипомняме, че огромното свлачище се активира в началото на март миналата година.    „До момента е изградена анкерната стена с ширина 7 метра и дължина 100 метра. Монтирана е високоякостна мрежа с площ 1400 кв. м. Има допълнителна предпазна ограда. За малко над 1 млн. лв. са извършените дейности. Обсъждаме дали да предприемем съкратен вариант с изготвен технологичен проект да бъде възложен на фирмата, която има договор за текущ ремонт за текущо поддържане. Ще се опитаме в максимално бързи срокове да затворим свлачището. Трябва да бъде изградена джоб стена. Обмисляме и този вариант и ще намерим най-краткия път да решим този проблем“, обясни при посещението си в Смолян регионалният министър Петя Аврамова през март тази година. Трайното укрепване на свлачището е с индикативна стойност 3 743 000 лв. с ДДС . ", "date": "2019.09.04", "title": "Най-после осигуриха пари за свлачището между Смолян и Мадан"}
{"url": "https://www.actualno.com/balkani/moskva-kosovo-se-prevryshta-v-krepost-na-terorizma-news_1372754.html", "text": "      Косово се превръща в крепост на тероризма, заяви днес говорителката на руското външно министерство Мария Захарова, която призова държавите \"които стоят зад Прищина\" да обърнат сериозно внимание на това.      \"Цялата територия на Косово се превръща в крепост на тероризма\", заяви Захарова на редовна пресконференция, цитирана от БГНЕС.   Според нея членове на „Ислямска държава“, наети сред косовските албанци, и преминали обучение, се завръщат в Косово.\r\n„Вече има 250 такива случая“, каза Захарова.  Тя добави, че става дума за хора, които имат радикални възгледи и голям боен опит.\r\n\"Това представлява друг риск за сигурността за Балканите и цяла Европа\", предупреди Захарова.   Според нея покачването на заплахата от тероризъм е очевидно. Според нея албанските власти в Косово не са в състояние да се борят с това „дори и да искат“.    „Призоваваме тези, които стоят зад Прищина, като САЩ и ЕС, да обърнат максимално внимание на това. Изхождаме от факта, че ЕС трябва да предприеме подходящи мерки“, каза Захарова. ", "date": "2019.09.04", "title": "Москва: Косово се превръща в крепост на тероризма "}
{"url": "https://www.actualno.com/dobrich/sydyt-otstrani-izpylnitelnija-direktor-na-vik-dobrich-news_1372741.html", "text": "      С решение на Районен съд – Добрич изпълнителният директор на ВиК-Добрич инж. Тодор Гигински е отстранен от длъжност до отпадане на необходимостта на това. Срещу Гигински се води дело за изградено по негово нареждане съоръжение за използване на повърхностни води от река Батовска, което е в разрез със Закона за водите.      В пледоарията си защитата на водния шеф посочи данни от Басейнова дирекция и РИОСВ-Варна, че водата на река Батовска е в нормите и ползването ѝ не може да доведе до вредни последици. Адвокатът на Гигински призова също да се провери колко от собствениците на кладенци и сондажи по селата имат разрешение от Басейнова дирекция и срещу тях също да бъдат образувани дела.   Както защитата, така и инж. Гигински увериха, че няма да се оказва какъвто и да е натиск върху служителите относно показанията им по делото. Но съдебният състав отчете, че инж. Гигински вече е направил опит да промени показанията на свои подчинени, за което са свидетелствали двама от работещите във ВиК. Освен това изпълнителният директор на ВиК е привлечен за умишлено престъпление от общ характер, макар че деянието не е свързано с вредни последици.\r\n„При такава скалъпена работа няма как да не обжалвам“, коментира след съдебното заседание инж. Гигински.   ", "date": "2019.09.04", "title": "Съдът отстрани изпълнителния директор на ВиК-Добрич"}
{"url": "https://www.actualno.com/vraza/blagotvoritelna-izlojba-bazar-v-podkrepa-na-razlichnite-deca-ot-vraca-news_1372655.html", "text": "      Те са сред нас всеки ден - преминаваме край тези деца и техните родители и свеждаме очи или просто навеждаме глава. За да не видим болката, с която живеят ежедневно. Да ни провокират и да извикат на показ нашата доброта, днес майките на различните деца от Враца организират ФОТОИЗЛОЖБА – БАЗАР „ ИГРАЕМ ЗАЕДНО“.      Ще ги видим на тази изложба  как играят усмихнати - с техните братчета и сестричета, с други близки. Идеята е да покажат на света около тях, че и те са деца, като всички останали, че не са заразни и е ненужно останалите деца да се боят от тях. А 20-тте майки, организирали проявата, искат само да бъдат приети техните деца и да се опознаят с връстниците си. Това няма как да се случи, ако те не играят заедно.\r\nИзложбата е благотворителна и събира средства за закупуване на комбинирани съоръжения за детски площадки, подходящи и за деца с увреждания, както и за такива с  двигателни дефицити. Всички деца могат да играят заедно, ако имат осигурена среда за това.\r\nПомагат им за идеята фотографите Калин Мицев и Зоя Христова.  Изложбата е експонирана в Синята зала на Младежкия дом във Враца. Там ще намерите и базар на предмети, изработени от самите деца с увреждания .На  благотворителния базар ще откриете  и много сувенири и арт творения на техните близки или дарени от местни художници.\r\nСъорганизатор на кампанията е Сдружение „ Зорница“ към Дневен Център за Деца с Увреждания „ Зорница“ , което се включва в инициативата с идеята за надграждане на вече започнат проект в двора на ДЦДУ „Зорница“, като се разшири обхвата му в целия град. Средствата  ще помогнат за   да  бъде довършена  и площадката в двора на ДЦ „ Зорница“ , който е единственият център в региона с целодневна грижа и работа с деца с увреждания и се посещава от 66 потребители на различна възраст.\r\nНеобходимата сума за реализиране на проекта е около 19 000 лева.  Средствата ще се събират чрез дарителска банкова сметка и дарителски кутии от БЧК, разположени на различни места в града.    Кампанията прие и подкрепи и кмета на град Враца – Калин Каменов, като гарантира съдействието си за монтиране на закупените съоръжения на избраното за това място.\r\nФотоизложбата „ Да играем заедно“ в гр. Враца е първата за страната.  За нея са помогнали с дарения и труд  Дом на Художника,  Рекламна къща „ ЕН ДИЗАЙН,  фирмите„Млечен Рай“ и  Месни продукти „ Цветко Лалов“, БЕАНА – Враца.\r\nПроявата  се открива тази вечер от 18 ч. в Младежкия дом.       ", "date": "2019.09.04", "title": "Благотворителна изложба - базар в подкрепа на  „различните деца“ от Враца"}
{"url": "https://www.actualno.com/velikotarnovo/s-prakticheski-demonstracii-zavyrshi-ljatnata-policejska-akademija-v-obshtina-veliko-tyrnovo-news_1372666.html", "text": "       Кметът Даниел Панов участва в детски празник в село Балван за закриване на лятната полицейска академия, която се проведе през последните три месеца в община Велико Търново. В академията взеха участие стотици деца, които получиха знания и умения за пътна и противопожарна безопасност.        На специализираните площадки в село Балван децата демонстрираха наученото на практика, показвайки какво трябва да се прави при гасене на пожар, как се оказва първа медицинска помощ, как се спазват правилата за движение от пешеходци и колоездачи.    Даниел Панов поздрави участниците и им благодари, че са избрали полицейската академия през лятната си ваканция. Той подчерта, че този избор е проява на високо гражданско съзнание .  Кметът на Велико Търново благодари и на партньорите, с които общината работи за  подготовката на децата в рамките на инициативата. , отбеляза още Панов.     Лятната полицейска академия през тази година акцентира на уроци по пътна и противопожарна безопасност, и участието на децата в .\r\nНа заключителното събитие присъстваха представители на партньорите, като директорът на областната дирекция на МВР във Велико Търново ст. комисар Димитър Машов, изпълнителният директор на Съюза на пивоварите в България Ивана Радомирова и др., на държавни институции и сдружения. Партньорите в инициативата дадоха висока оценка на община Велико Търново и кмета Даниел Панов за организацията. Лятната полицейска академия получи признание като добра практика, която може да бъде използвана в цялата страна . ", "date": "2019.09.04", "title": "С практически демонстрации завърши лятната полицейска академия в община Велико Търново"}
{"url": "https://www.actualno.com/tennis/eto-kakva-suma-specheli-grigor-dimitrov-sled-triumfa-nad-federer-news_1372708.html", "text": "      Най-добрият български тенисист Григор Димитров сътвори успех на US Open, в който малцина са вярвали преди старта на турнира.      Българинът постигна първа победа в кариерата си срещу Роджър Федерер и се класира на исторически полуфинал.\r\nОсвен че тази победа ще го изстреля много по-високо в ранглистата, то Григор заработи и солидна сума за представянето си.Всеки един от полуфиналистите ще вземе по 960 хиляди долара.\r\nТазгодишното издание на US Open е с рекорден награден фонд.  Колко пари ще спечели Григор, ако преодолее следващия си опонент и съответно ако спечели надпреварата, . ", "date": "2019.09.04", "title": "Ето каква сума спечели Григор Димитров след триумфа над Федерер"}
{"url": "https://www.actualno.com/curious/dneven-horoskop-za-5-septemvri-news_1372626.html", "text": "       Овен       Това е ден, в който ще имате успехи, свързани с работата с технологии. не се колебайте да проявите възможностите си и да помогнете на онези, които имат нужда. Телец През този ден ще преживеете силни чувства. Човек, с когото ви е свързвало обикновено приятелство ще се превърне в нещо повече за вас.   Близнаци Това е ден, в който мечтите се сбъдват. Не бъдете прекалено подозрителни, а се насладете на случващото се. Рак     Днес може да постигнете и невъзможното. За целта ще трябва да подберете правилните дипломатически методи и да ги приложите в точния момент. Лъв Днес ще се чувствате малко уморени. Това е съвсем нормално. Не се напрягайте и се съобразявайте с ресурсите си. Дева Днес някой може да ви притесни с въпросите си. Не сте длъжни да давате никакви подробности, особено ако се касае за личния ви живот.   Везни От мълчаливото ви наблюдение днес може да научите ценна информация. Освен думите езикът на тялото също показва много.    Скорпион Това е ден, в който комуникацията няма да е на ниво. Ако е възможно намалете ненужното общуване, за да не усложнявате обстановката излишно. Стрелец Днес някой ще има нужда от вашата утеха. Каквото и да мислите по въпроса опитайте се да вдъхнете надежда. Козирог    Днес ще се опитате да носите няколко дини под една мишница. Това няма как да стане, затова изберете най-зрялата. Водолей Днес ще имате нужда от лъч светлина. Най-добре е да дойде от вас самите. Научете се да си създавате добро настроение сами. Риби Това е ден за активни действия. Не се колебайте да задавате въпроси, за да сте наясно със ситуацията и да действате с размах. ", "date": "2019.09.04", "title": "Дневен хороскоп за 5 септември"}
{"url": "https://www.actualno.com/politics/desislava-ivancheva-syshto-vliza-v-bitkata-za-kmet-na-sofija-news_1372716.html", "text": "        Десислава Иванчева обяви своята кандидатура за кметското кресло на София. Тя използва за целта социалната мрежа фейсбук.      Нейната заместничка Биляна Петрова пък влиза в състезанието за кмет на район Младост. За целта двете поискаха гражданска подкрепа, която им е нужна, за да бъдат събрани необходимите подписи за регистрация в ЦИК.\r\nТе ще бъдат събирани още от днес 4.09.2019г, а първите два събирателни пункта са съответно:\r\n1) На пазара в Младост 1, до метростанцията от 16 ч. до 20ч.  2) На метростанция „Сердика”, в подлеза, от 16 ч. до 20ч.\r\nПреди броени дни обявиха настоящият кмет Йорданка Фандъкова и подалата оставка като омбудсман Мая Манолова. Публикуваме без редакторска намеса съобщението за кандидатурата:     Мили приятели,   НЕпослушни българи,\r\nОтново дойде време аз и Биляна Петрова да ви помолим СПЕШНО за вашата подкрепа, която е безрезервна във всичко през което преминахме. Без вас ние нямаше да съхраним силите, духа и желанието си да продължим битката за отвоюването на София и България от продажната олигархическа върхушка, която тотално се самозабравя, с всеки изминал ден и ни принуждава да търсим гражданска промяна отвътре – от общините, от парламента.\r\nНие двете „НЕпослушни” въпреки, че все още сме под домашен арест, бяхме помолени от будни граждани да продължим битката си за София и България, като се кандидатираме за управлението на София, за да завършим започнатото в Младост. Аз се включвам в състезанието за кмет на София, а Биляна Петрова за кмет на Младост.\r\nИмаме само няколко дни да съберем 2 500 подписа, за да се регистрираме в ЦИК. Още от днес 4.09.2019г. отваряме първите 2 събирателни пункта:   1) На пазара в Младост 1, до метростанцията от 16 ч. до 20ч.   2) На метростанция „Сердика”, в подлеза, от 16 ч. до 20ч.\r\nПродължаваме и следващите дни на същите локации, в същите часове, ако днес не успеете!\r\nЗа целта ще ни е нужна Вашата СПЕШНА подкрепа, чрез вашия подпис, в подписката ни за регистрация за изборите. Мандатоносител ще е подкрепящата ни ХРИСТИЯНДЕМОКРАТИЧЕСКА ПАРТИЯ НА БЪЛГАРИЯ. Подписите ще се събират от нейно име. Припомняме ви, че в скорошно пред Десислава Иванчева и Биляна Петрова разкриха важни детайли, свързани с воденото срещу тях дело, като показаха и документи пред камерата на медията ни. Можете да си припомните казаното от тях . ", "date": "2019.09.04", "title": "Десислава Иванчева също влиза в битката за кмет на София"}
{"url": "https://www.actualno.com/literature/otkys-ot-noj-na-u-nesbio-12-ijat-sluchaj-na-inspektor-hari-hule-news_1372687.html", "text": "             „Олег пъхна веслата в ключовете и започна да гребе. Хари го наблюдаваше. Сети се за времето, когато той гребеше, а дядо му седеше на пейката отпред, усмихваше се и от време на време го наставляваше. Да използва горната част на тялото си, да изпъва ръце, да гребе с корема, а не с бицепсите. Да не бърза, да не се напряга, да намери ритъма си, защото лодка, плъзгаща се равномерно по водата, се движи по-бързо, макар да е вложена по-малко енергия. Усетѝ със седалищните си мускули, че седиш точно по средата на пейката. Най-важен е балансът. Не гледай веслата, усетѝ ги. Дръж погледа си прикован в дирята на лодката: вече доказано случилото се ни казва накъде сме се запътили. Но мълчи по въпроса какво предстои – добавяше дядо му. То зависи от следващото загребване с веслата. Дядо му вадеше джобната си манерка и казваше, че когато се приберат на сушата, пътуването ще изглежда непрекъсната линия от точката на потегляне до точката на пристигане. Монолитен разказ със смисъл и посока. В паметта ни остава, че през цялото време на пътуването сме искали лодката да срещне брега точно на мястото, където се намираме сега. Но мястото на пристигането и първоначалното местоназначение са две различни неща. И не непременно едното е за предпочитане пред другото. Озоваваме се където се озоваваме и мисълта, че през цялото време сме пътували именно към тази точка, ни действа успокояващо. Подобно на грижовна майка крехката ни памет ни казва колко добре сме се справили; отделните ни загребвания с веслата са били чисти и са следвали първоначално набелязания маршрут. Мисълта, че в даден момент сме се отклонили от поетия курс, че не сме знаели къде се намираме и накъде отиваме, че животът ни е представлявал низ от хаотични, непохватни загребвания, е крайно неприятна, затова предпочитаме да пренапишем историята по наш вкус. Точно по тази причина успелите хора, помолени да разкажат за пътя към целта, често казват, че това е било заветната им мечта още от детството: да пожънат успехи в областта, в която са успели. Сигурно го твърдят най-искрено. Навярно просто са забравили всички други свои мечти – и несбъднатите, и постепенно отмрелите.   Какво ли би било, ако можехме по-ясно да съзрем безсмисления хаос от случайности в живота; ако, вместо да съчиняваме автобиографии, записвахме житейските си прогнози: например, как си представяме нашия живот след еди-колко си години. А после да приберем тези пророчества и на по-късен етап да ги прочетем, за да си припомним за какво всъщност сме мечтали.\r\nГоре-долу по това време дядо му отпиваше голяма глътка от манерката и поглеждаше малкия Хари. А Хари, на свой ред, се взираше в натежалите очи на стареца, толкова тежки, сякаш ще изтекат от главата му, сякаш, ако заплаче, сивите склери и ирисите ще се разтекат по бузите му. Тогава Хари не си даваше сметка, но сега осъзнаваше, че дядо му се е надявал внукът му да живее по-добре от него. Да избегне неговите грешки. А навярно – и един ден, когато момчето порасне, на свой ред да седи в лодка със син, дъщеря, внук и да ги гледа как гребат. Да ги напътства със съвети. Да вижда как някои от тях помагат, а други биват забравени и подминати без внимание. И да усети как нещо го задушава, как в гърлото му засяда буца от странна смесица между гордост и съчувствие. Гордост, защото детето е твое подобие. Съчувствие, защото го чака повече страдание, отколкото е преживяло до момента, и защото гребе с убеждението, че някой – самото то или поне дядото – знае накъде отива.“   ", "date": "2019.09.04", "title": "Откъс от \"Нож\" на Ю Несбьо, 12-ият случай на инспектор Хари Хуле"}
{"url": "https://www.actualno.com/books/knigite-se-brojat-naesen-rekorden-broj-izdatelstva-i-knigorazprostraniteli-uchastvat-na-aleja-na-knigata-sofija-news_1372733.html", "text": "      Седмото издание на най-голямото пътуващо изложение в страната „Алея на книгата“ пристига в София и започва на 10-ти септември (вторник) , като официален старт ще бъде даден в Литературния кът на събитието ( ) с участието на . Книжното изложение на открито вече успешно премина през градовете Пловдив и Варна и е част от Календара на културните събития на Столична община за 2019 г. В столицата белите шатри традиционно ще очакват читателите и приятелите на книгите в пешеходната част на булевард „Витоша“, от пресечката с бул. „Патриарх Евтимий“ до ул. „Узунджовска“. Алеята ще продължи до неделя, 15-ти септември , с работно време всеки ден от 10:00 до 20:00 ч.       Тази година изложението е с рекореден брой изложители - над 70 от водещите български издателства и книгоразпространители ще представят новите си заглавия в общо 23 шатри . Както всяка година, ще бъде културна програма, включваща премиери на книги, срещи с автори, издатели и преводачи, игри и работилници за деца    -        -        ", "date": "2019.09.04", "title": "Книгите се броят наесен - рекорден брой издателства и книгоразпространители участват на „Алея на книгата“ - София"}
{"url": "https://www.actualno.com/asia/v-rusija-startira-obuchenieto-na-turski-personal-za-rabota-s-s-400-news_1372688.html", "text": "      В Русия започна обучението на турските военни за опериране със зенитно-ракетната система С-400. Това става ясно от официално съобщение от Министерството на отбраната в Анкара, като се уточнява, че в обучението е включен персонал от ВВС на Турция, съобщава вестник Yeni Safak.      След продължителните усилия за финализиране на споразумение за доставки на система за противовъздушна отбрана от САЩ, които завършиха без успех, през 2017 г. Анкара подписа договор за закупуване на С-400s от Русия.   Американските служители призоваха Турция да закупи американски ракети „Пейтриът\", твърдейки, че руската система би била несъвместима със системите на НАТО и би изложила на риск сигурността на изтребителите от пето поколение F-35.\r\nТурция обаче подчерта, че С-400 няма да бъде интегрирана в системите на НАТО и няма да представлява заплаха за Алианса. Анкара дори призова да се сформира комисия, която да изясни всички технически въпроси, но САЩ не отговориха на предложението на Турция, отбелязва още агенция \"Фокус\".  Вашингтон заплаши със санкции Анкара, ако финализира сделката с Москва, на което Турция отговори, че ще отвърне с реципрочни мерки. ", "date": "2019.09.04", "title": "В Русия стартира обучението на турски персонал за работа с С-400"}
{"url": "https://www.actualno.com/society/a1-izgradi-sistema-za-analitichno-videonabludenie-v-obshtina-radnevo-news_1372691.html", "text": "           реализира поредния си проект в сферата на „умните” градове, като разработи и внедри система за аналитично видеонаблюдение на територията на . На пресконференция по повод приключването на проектa, провела се по-рано днес в сградата на Общината, кметът д-р Теньо Тенев демонстрира функционалностите на системата.    , сподели кметът на Община Раднево д-р Теньо Тенев.\r\nНа 37 локации на територията на града са разположени общо 112 камери, като служителите от Общината ще могат да използват както версия за персонален компютър, така и мобилно приложение за мониторинг в реално време. Системата ще осигури постоянно наблюдение на възлови кръстовища, входно-изходни точки, публични пространства и други. Целта е както съблюдаване на правилата за движение по пътищата и обществения ред, така и повишаване на безопасността на жителите и гостите на града и опазване на имуществото.\r\nД-р Теньо Тенев и Иван Иванов, старши директор „Корпоративни продажби“ в А1 България, демонстрираха как работи системата за аналитично видеонаблюдение на журналисти, партньори и представители на МВР. Основните въпроси от страна на МВР бяха свързани с възможността за споделянето на метаданни, събрани от аналитичното видеонаблюдение между А1 и МВР. Иван Иванов от А1 потвърди, че системата разполага с технологична възможност за изпращане на данните към службите на МВР и компанията има пълна готовност за техническа реализация в най-кратки срокове. ложени камерите и центъра за мониторинг в реално време”, коментира Иван Иванов.\r\nПри изпълнението на проекта е използвана техника на водещ производител, като са поставени 91 стационарни камери, 10 LPR камери, които разпознават регистрационни табели на превозни средства и 11 камери от типа PTZ, разпознаващи човешки лица и изоставени предмети. Системата за аналитично видеонаблюдение в град Раднево известява служителите на Общината при възникване на инциденти. Алармите са два типа - аудио и визуална, а системата позволява и съхраняване на записи, които при необходимост ще могат да бъдат предоставяни на съответните държавни органи.   Разработването на система за аналитично видеонаблюдение в град Раднево е продължение на успешното партньорство, което А1 има с общината в сферата на телекомуникациите - фиксирана телефония, мобилна телефония и интернет.\r\nКомпанията предлага цялостно обслужване по проектирането, инсталирането и пускането в експлоатация на системата за аналитично видеонаблюдение, както и пълна софтуерна и хардуерна поддръжка. Системата ползва IP камери от последно поколение с осигурен 24/7 достъп през мобилно и десктоп приложение. Всички известия се получават в реално време, а самите записи се съхраняват на облачен сървър с възможност за съхранение в два независими дейта центъра на A1 на две различни географски локации.\r\nТова е поредният реализиран проект за аналитично видеонаблюдение в община в България. До момента А1 е внедрил подобни системи и в , Перник и Казанлък.    ", "date": "2019.09.04", "title": "А1 изгради система за аналитично видеонаблюдение в Община Раднево"}
{"url": "https://www.actualno.com/politics/ministerski-syvet-otpusna-oshte-sredstva-za-decata-s-izjaveni-darbi-news_1372643.html", "text": "      Правителството одобри допълнителни разходи/трансфери за изплащане на стипендии по Програмата на мерките за закрила на деца с изявени дарби от държавни, общински и частни училища през 2019 г.      Средствата в размер на 111 105 лв. са за изплащане на стипендии на ученици от държавни спортни, общински и частни училища за постигнати спортни успехи през второто тримесечие на 2019 г.   Разходите са в рамките на разчетените за тази дейност в централния бюджет средства за 2019 г.   ", "date": "2019.09.04", "title": "Министерски съвет отпусна още средства за децата с изявени дарби"}
{"url": "https://www.actualno.com/plovdiv/elate-prez-septemvri-v-starija-plovdiv-news_1372695.html", "text": "      Първият есенен месец е моментът, в който Старият Пловдив разкрива като че най-доброто от себе си. Макар и още августовската жега да напомня за себе си, сенчестите улици са примамливи за туристи. Можеш да се слееш с всички и никой да не те забележи, ако закачиш един фотоапарат на врата си и тръгнеш с тях.       Звучат различни езици - френски, немски, английски, руски, японски. Гидовете търпеливо и вещо обясняват какво виждат туристите, а на тях видимо им харесва. Освен постоянните експозиции, септември предлага и богата културна програма. Открити са вече , които тази година обединяват творци от България и чужбина под мотото \"Поетика на образа\". По характерния си начин една от най- старите традиционни изложби в България, която води началото си от 1970-та година, допълва романтичния вид на резервата.   Ако днес в един делничен септемврийски ден е толкова оживено, истинската навалица започва на 16 септември, когато предстои Панаирът на занаятите. Тогава ул. \"Стръмна\" става прелюбопитно място, където можеш и да видиш как се прави нещо по начин, пренесен от векове, и да си купиш уникален подарък. Улицата на занаятите и сега е като витрина на съхранените традиции, а една от атракциите, родена от само себе си, и тази година събужда усмивки у посетителите - смокиня, на която растат кратуни. Кратуна има и в съседния висок бор, тя се качи там миналото лято и успя да преживее зимата...      включват не само панаир на занаятите, те създават интересни и привлекателни места за деца и възрастни. Междувременно и продължава да събира меломани. Бурният юни тази година попречи на много концерти, но прогнозата за септември е добра и благодатна. А на Главната в Пловдив се вие опашка за билети за . Пред празника си - 6 септември, Пловдив е гостоприемен и има какво да предложи на гостите си. Докато слънцето става все по-меко и поносимо, а ваканционните настроения все още не са съвсем изветрели... ", "date": "2019.09.04", "title": "Елате през септември в Стария Пловдив"}
{"url": "https://www.actualno.com/society/rabotni-grupi-veche-tyrsjat-zakonova-reglamentacija-za-trotinetkite-news_1372685.html", "text": "      Работни групи вече търсят най-добрата законова регламентация за движението на електрическите тротинетки, стана ясно от думите на министъра на вътрешните работи Младен Маринов, предаде БГНЕС.      Тази сутрин от „Пътна полиция“ обявиха, че ще започнат и , тъй като по закон те нямат право и регламент да се движат по пътната мрежа у нас. Не стана ясно обаче дали скутерите ще могат да се движат по тротоарите.\r\nМаринов обясни, че по смисъла на Закона за движение по пътищата електрическите тротинетки са моторни превозни средства.   \"След като са такива, трябва да отговарят на определени изисквания“, обясни той и допълни: „Всеки български гражданин, който се движи в някакво качество по пътната мрежа, трябва да спазва действащия закон за движение по пътищата“.  Вътрешният министър увери, че се търси най-добрата възможност за законова регламентация на движението на тези превозни средства, които стават все по-популярни у нас.\r\n„Бъдещето е в алтернативните превозни средства, които щадят околната среда, по-лесни са за употреба в сложна градска среда и дават повече мобилност на гражданите“, категоричен е Младен Маринов.\r\nМинистърът потвърди и информацията, че жандармерията е влязла в ТЕЦ-Перник и още три обекта, в които се извършва проверка по отношение на спазване на разпоредбите за изгаряне на отпадъци. „На този етап не мога да кажа има ли нарушения“, подчерта Маринов.     ", "date": "2019.09.04", "title": "Работни групи вече търсят законова регламентация за тротинетките"}
{"url": "https://www.actualno.com/crime/razsledvat-smyrtta-na-izcheznalija-kraj-s-luben-karavelovo-news_1372697.html", "text": "      Районна прокуратура – Варна ръководи досъдебно производство за смъртта на изчезнал млад мъж. Разследването се води за престъпление по чл. 127 от НК – за евентуално склоняване към самоубийство.      Иван Йорданов на 25.08.2019 г. в района на с. Любен Каравелово, обл. Варна. му бе открито на 02.09.2019 г. Назначени са експертизи, които да установят дали става въпрос за насилствена смърт. Действията по разследването продължават, съобщиха от Апелативна прокуратура - Варна.    ", "date": "2019.09.04", "title": "Разследват смъртта на изчезналия край с. Любен Каравелово"}
{"url": "https://www.actualno.com/smolyan/dps-s-pet-nominacii-za-kmet-na-smoljan-news_1372704.html", "text": "      Пет номинации за кмет на община Смолян има ДПС. Продължават разговорите да намерим най-добрия вариант, но петимата номинирани, ако потвърдят естествено желанието си, ще бъдат поканени за среща с централния щаб, съобщи пред журналисти областният лидер на Движението Салих Аршински.      Изискването по думите му е било във всяка община да се номинират минимум трима кандидати. Ако е само една, трябвало общинската структура да представи обосновка.\r\nВ Девин кандидатът ще бъде от коалиция. Нотариусът Здравко Иванов бе номиниран за кандидат на БСП, но той ще бъде подкрепен и от ДПС. Коалиционна ще е и листата за местния парламент. „Ще бъдем в коалиция с всички политически сили, които желаят смяна на статуквото, и с обща листа“, обясни Аршински.\r\nВ община Неделино решението на ДПС е да подкрепят като независим сегашният кмет Боян Кехайов. По думите на Аршински той е служител на МВР и по закон няма право да е представител на политическа сила. Вероятно Кехайов ще бъде подкрепен и от други политически формации, но ДПС там ще участва със самостоятелна листа.  За Борино, Мадан и Рудозем ДПС излъчва сегашните кметове - Мустафа Караахмед, Фахри Молайсенов и  Румен Пехливанов.\r\nВ Златоград се очаква ДПС да има свой кандидат и самостоятелна листа.\r\nВ Чепеларе номинацията за кандидат на ДПС е само една – Анета Пашалиева, която е експерт счетоводител.    „В Доспат ще бъде война. В изборите в Доспат ще включим максимално целия наличен ресурс на партията, както искате го четете. Много се надявам, че след тези избори географията на ДПС ще бъде разширена като кметове, които управляват. Задачата ни за Мадан, Рудозем и Борино е кмет на първи тур, мнозинство общински съветници. Задачата ни за Неделино е подкрепеният от нас да бъде кмет и да имаме брой общински съветници, с който да се управлява спокойно общината, за да се игнорират всички субекти, които изнудваха кмета“, заяви още Аршински.\r\nТой съобщи, че от 2-ри септември ръководството на ДПС в Доспат е освободено. „Причината е несправяне с номинационната кампания и обосновани сигнали, че са правени опити за дискредитиране на потенциалните наши кандидати или колаборация със сегашния кмет на община Доспат г-н Елин Радев“, допълни Аршински. ", "date": "2019.09.04", "title": "ДПС с пет номинации за кмет на Смолян"}
{"url": "https://www.actualno.com/politics/pravitelstvoto-dava-300-000-lv-za-voenni-pametnici-news_1372641.html", "text": "      Правителството одобри допълнителни трансфери по бюджетите на общините за 2019 г. за ремонт, възстановяване, изграждане и довършване на военни паметници.      Съгласно чл. 3, ал. 2 от Закона за военните паметници (ЗВП) военните паметници са публична общинска собственост с изключение на паметниците, определени от министъра на отбраната, съгласувано с министъра на културата за публична държавна собственост. Задължение на държавата и общините е да полагат грижи за военните паметници на територията на страната и в чужбина, а съгласно чл. 11 от ЗВП органите на изпълнителната власт и органите на местното самоуправление са длъжни да опазват предоставените им военни паметници.   В изпълнение на разпоредбите на закона ежегодно десетки общини изпращат до Областните комисии „Военни паметници“ или до Министерството на отбраната своите предложения за ремонт и възстановяване на военни паметници в лошо състояние, както и за изграждане на нови. След разглеждане на многобройните предложения от компетентната дирекция в Министерството на отбраната, беше изготвен списък по общини с военни паметници, които се нуждаят от спешен ремонт и възстановяване или предстои да бъдат изградени или завършени.\r\nСредствата в размер на 300 000 лв. ще бъдат разпределени между общините Благоевград, Хаджидимово, Айтос, Поморие, Аксаково, Ветрино, Провадия, Суворово, Горна Оряховица, Павликени, Свищов, Белоградчик, Видин, Чупрене, Бяла Слатина, Враца, Козлодуй, Хайредин, Габрово, Дряново, Севлиево и др.   ", "date": "2019.09.04", "title": "Правителството дава 300 000 лв. за военни паметници"}
{"url": "https://www.actualno.com/europe/boris-djonsyn-predloji-predsrochni-izbori-na-15-oktomvri-news_1372722.html", "text": "      Британският премиер Борис Джонсън предложи да се свикат предсрочни избори на 15 октомври в случай на ново поражение в парламента за Brexit.      По време на рязка размяна на реплики в Камарата на общините, Джонсън предизвика лидера на опозицията Джереми Корбин да подкрепи изборите на 15 октомври, \"за да могат хората в тази държава да изразят позицията си\".   Джонсън нарече плана на лейбъристите да предотвратят Brexit без сделка „предателство“.\r\nКорбин днес заяви днес, че опозиционните партии няма да се поддадат на „триковете на Борис Джонсън“ и няма да подкрепят нови избори, докато не бъдат убедени, че заплахите за Brexit без сделка са премахнати.  \"Джереми даде да се разбере, че лейбъристите искат избори скоро, но ние няма да се хванем на хитростите на Борис Джонсън\", заявиха от неговата партия.\r\nДжонсън отговори, че „има само едно нещо, което стои на пътя, предателство, което в момента се предлага от опозиционните лидери“.    ", "date": "2019.09.04", "title": "Борис Джонсън предложи предсрочни избори на 15 октомври "}
{"url": "https://www.actualno.com/politics/ms-otpusna-oshte-sredstva-za-spravjane-sys-svlachishtata-news_1372649.html", "text": "      Правителството прие постановление за поемане на ангажимент от Министерство на регионалното развитие и благоустройството на до 447 100 000 лв. за укрепване на обекти от републиканската пътна мрежа, засегнати от свлачищни и срутищни процеси, в следващите три години. До 31 млн. лв. се отпускат по бюджета на Министерството за 2019 г. Останалите 416 100 000 лв. ще бъдат осигурени от приходите от тол такси в периода от 2020 г. - 2021 г. за финансиране на цялостното изпълнение на проектите.      С осигурените средства ще се финансира извършването на геодезически измервания, инженерно-геоложки и хидрогеоложки проучвания, изготвяне на технически проекти и изпълнение на трайни укрепителни и обезопасителни дейности по 74 участъка от републиканската пътна мрежа.   Сред обектите, по които ще се работи, са отсечки от пътищата: Соколовци - Смолян - Средногорци; Кочериново - Рила - Рилски манастир - Кирилова поляна; Костенец - Радуил - Боровец - Самоков; Мизия - Оряхово и други. Ще се изградят и контролно-измервателни системи за последващ мониторинг на териториите с изпълнени геозащитни мерки и дейности за стабилизиране на свлачищита и срутищата.\r\nГравитационните склонови явления и процеси са едни от най-опасните стихийни бедствия, свързани не само с нанасянето на огромни щети, но са и потенциална опасност, застрашаваща живота и здравето на хората. Овладяването на подобен тип дестабилизационни процеси и явления и бързото и навременно възстановяване на нанесените щети от тях по републиканската пътна мрежа е приоритет за Министерството на регионалното развитие и благоустройството и Агенция „Пътна инфраструктура“.   ", "date": "2019.09.04", "title": "МС отпусна още средства за справяне със свлачищата"}
{"url": "https://www.actualno.com/starazagora/zapochna-remontyt-na-150-godishnija-hram-v-starozagorskoto-selo-pamukchii-snimki-news_1372593.html", "text": "      С водосвет и молитва за благословение днес започна ремонтът на 150-годишната черква „Св. Параскева Петка Българска“ в старозагорското село Памукчии. Средствата за ремонтните реставрационните дейности бяха събрани с дарителска кампания, която стартир преди Великден инициатива на кмета на Стара Загора Живко Тодоров и Старозагорския митрополит Киприан. „Пазете устоите на християнската вяра. Изказвам благодарности към кмета на Стара Загора Живко Тодоров за подкрепата“, каза на присъстващите свещеноиконом Евгений Димитров. На началото на строително-ремонтните дейности в Памукчии днес присъстваха кметът Живко Тодоров, общинските съветници Динко Михайлов и Николай Николов, ресорният заместник-кметът и временно изпълняващият длъжността кмет на селото Иван Иванов. Откритата през пролетта дарителска сметка набира средства за подпомагане на ремонта на строената през 1874 г. черква в Памукчии и за довършването на новопостроения храм „Св. Игнатий Старозагорски“ в Стара Загора. старозагорският владика Киприан обяви пред журналисти, че на територията на Старозагорска епархия има над 400 храма, голяма част от които имат нужда от ремонти или реставрация, но процедурите за това са сложни, защото много от храмовете са паметници на културата.       ", "date": "2019.09.04", "title": "Започна ремонтът на 150-годишния храм в старозагорското село Памукчии (СНИМКИ) "}
{"url": "https://www.actualno.com/education/blizo-4-mln-lv-se-davat-za-razvitie-na-obrazovanieto-news_1372645.html", "text": "      Правителството одобри 3 805 969 лв. за 2019 г. по бюджетите на общините за дейности по две национални програми за развитие на образованието.      По НП „Осигуряване на съвременна образователна среда“ се предоставят 2 139 402 лева. 751 общински образователни институции ще получат 1 124 399 лв. за подобряване на образователната среда за обучение по природни науки в общообразователната и профилираната подготовка на учениците. Със средствата ще може да се осигурят уреди, прибори, пособия, реактиви и други консумативи за експериментална работа, ще се ремонтират класни стаи и ще се закупи обзавеждане и оборудване. 735 003 лева се предоставят на 79 общински училища и 2 центъра за специална образователна подкрепа за оборудване и обзавеждане на стая за дейности по интереси, осигуряване на материали за работа в часовете, на книги и игри за децата и учениците. С 280 000 лева 7 общински центрове за специална образователна подкрепа ще могат да закупят специализирани уреди, апаратура, техника, устройства, пособия и софтуерни продукти, дидактически материали, консумативи и др. Те ща се използват за обучение, терапевтична и рехабилитационна работа в специализираните кабинети, за да се осигури подкрепа за личностно развитие на децата и учениците.   1 666 567 лева се предоставят по Национална програма „Без свободен час“ за 758 общински училища, 92 детски градини и един център за специална образователна подкрепа. Средствата са за изплащане на възнаграждения за учители, които са замествали отсъстващи от работа колеги за периода 01.11.2018 г. - 30.04.2019 г.\r\nПредложеният акт не води до въздействие върху държавния бюджет, тъй като необходимите средства се осигуряват от бюджета на Министерството на образованието и науката за 2019 г.  Междувременно кабинетът дава и допълнителни средства по бюджета на Министерството на младежта и спорта в размер на 7299 лв. за подпомагане на физическото възпитание и спорта в държавните спортни училища за бюджетната 2019 г.\r\nС предоставянето на средствата се осигурява финансово подпомагане за дейностите, свързани с подготовката и участие на учениците в учебната и/или спортно-състезателната дейност и подпомогне на процеса по подмяната на амортизирани уреди и пособия, необходими за практикуване на спорт с цел създаване на трайни навици за физически активен и здравословен начин на живот.    ", "date": "2019.09.04", "title": "Близо 4 млн. лв. се дават за развитие на образованието"}
{"url": "https://www.actualno.com/art/emblematichni-turisticheski-obekti-shte-sa-s-vhod-svoboden-v-pomorie-news_1372646.html", "text": "      На 6 септември община Поморие става част от инициативата на Министерството на туризма „Денят за вас“. С вход свободен ще са Музеят на солта, Античната куполна гробница и Историческият музей      Община Поморие се включва в инициативата на Министерството на туризма „Денят за вас“ на 6 септември. Емблематични туристически обекти ще са с вход свободен този петък, като част от честванията по повод Съединението на България.   Всички туристи и граждани на общината ще могат да разгледат безплатно Музея на солта, Историческия музей и Античната куполна гробница, която датира от ІІ - ІІІ в. сл. Хр. и е единствена по рода си на Балканския полуостров.\r\nГостите на общината и региона могат да посетят и манастира „Свети Вмчк. Георги Победоносец“, както и храм „Преображение Господне“, който е на повече от 250 години, като е най-дълго действащият храм на Българското Черноморие.  Проектът на Министерството на туризма „Денят за вас“ се организира за първа година, като началото му бе поставено през юни от община Бургас. Целта е в един ден през летния сезон всички туристически обекти на територията на съответната община да са с вход свободен, като по този начин се привлекат повече посетители, които да се запознаят местните културно-исторически и природни забележителности. Така ще бъде надграден и обогатен основният морски туристически продукт и гостите и жителите на общината ще могат да видят част от  богатствата в съответния регион.\r\nОбщина Бургас отечете сериозен интерес към туристическите си обекти при провеждането на инициативата. Според информация на местната администрация в деня на отворени врати посещенията на някои туристически забележителности са се увеличили двойно, а при други тройно. През юли към проекта на министерството се включи и община Варна. На тази дата, в която градът отбеляза Освобождението си и заедно с другите  празнични инициативи 7 туристически обекти бяха с вход свободен.   Предстои на 21 септември обектите към Историческия музей в Балчик също да бъдат с вход свободен.     ", "date": "2019.09.04", "title": "Емблематични туристически обекти ще са с вход свободен в Поморие"}
{"url": "https://www.actualno.com/sofia/dyrjavata-otpusna-pari-za-sofijskija-okolovrysten-pyt-news_1372652.html", "text": "      В продължение на четири години ще са необходими общо до 144 598 366 лева, които ще бъдат осигурени от държавния бюджет и от приходите от тол таксуване, за изграждането на 6,08 км от Софийския околовръстен път. Това е участъкът от пътен възел „Цариградско шосе“ до пътен възел „Младост“. Средствата ще се усвояват на база фактически извършени разходи.      Първите реално отпуснати пари за дейности, свързани с изпълнението на проекта, са в размер до 13 919 367 лева. Те се предоставят по бюджета на Министерството на регионалното развитие и благоустройството за 2019 г.   В резултат на инвестицията отсечката между п.в. „Младост“ и изхода за АМ „Тракия“ ще бъде с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари към тях. Пресичането с по-големите пътни артерии ще става чрез пътните възли „Стар Лозенски път“, „Патриарх Герман“, „Самоковско шосе“ и „Младост“ („ул. 406“). Ще бъдат изградени три пешеходни надлеза и мостови съоръжения на реките Искър и Кална. Предвидена е и реконструкция на водопроводи, канализация и газоразпределителна мрежа, както и изместване на елелектрически съоръжения, телекомуникации и др.\r\nВ резултат на изграждането на участъка от Софийския околовръстен път от пътен възел „Цариградско шосе“ до пътен възел „Младост“ транзитният трафик ще бъде изведен от столицата и ще подобри движението на транспортните потоци по Трансевропейския транспортен коридор № V. Участъкът е от голямо значение, тъй като осъществява връзка между АМ „Струма“ и АМ „Тракия“ и провежда транзитния трафик от АМ „Калотина – София“ към морските райони и границите с Турция и Гърция.  Чрез изграждането на Южната дъга на град София ще се подобри безопасността на пътуващите. Ще се намали разходът на гориво, което от своя страна ще доведе до намаляване на емисиите на парникови газове, на количеството на отделените фини прахови частици и на нивото на шума. Ще бъде достигната оптимална скорост на движение и ще се осигури комфорт при пътуването. ", "date": "2019.09.04", "title": "Държавата отпусна пари за софийския околовръстен път"}
{"url": "https://www.actualno.com/starazagora/i-tazi-godina-bezplatna-avtobusna-linija-za-gostite-na-birfesta-v-stara-zagora-news_1372610.html", "text": "      И тази година за гостите на започващия днес (4 септември) Бирфест в Стара Загора ще има безплатна автобусна линия. Петото издание на фестивала ще премине под мотото „Когато шофирате, никога не пийте!“. Кампанията за отговорна консумация включва и специалната безплатна автобусна линия, която ще осигурява безаварийното прибиране на посетителите на събитието.      Във фестивалните дни от 4 до 8 септември от 21 часа до 00 часа през 30 минути ще тръгва автобус, чийто маршрут ще покрива почти цялата територия на града. За посетителите с автомобили е осигурен безплатен паркинг на мястото на бившия автополигон на ул. „Радецки“.   За запазване на чистотата на поляната до старозагорската пивоварна отново ще има инициатива „Бира за смет“ и за всеки пълен с пластмасови и кенови опаковки плик, който се предаде на пункта за разделно събиране на отпадъци, ще се дава талон за безплатна наливна бира. ", "date": "2019.09.04", "title": "И тази година безплатна автобусна линия за гостите на Бирфеста в Стара Загора "}
{"url": "https://www.actualno.com/asia/teroristi-predprieha-vyzdushna-ataka-s-dronove-nad-ruska-baza-v-sirija-news_1372466.html", "text": "      Въздушната отбрана е отблъснала атака на безпилотни летателни апарати, които се предполага, че са били насочени от терористи към руската авиобаза „Хмеймим“ в Сирия, съобщи сирийският оператор Ихбария.      В докладите се казва, че в района на Сирия, Латакия, са чути експлозии, когато противовъздушната отбрана е прихванала дронове, атакуващи базата.   По-късно руското Министерство на отбраната съобщи, че два терористични дрона са били забелязани близо до авиобаза „Хмеймим“, приближаващи север от запад, и са унищожени на безопасно разстояние.\r\nВ резултат на инцидента няма щети или жертви, съобщиха от министерството.  Месеци наред сирийските терористи поддържат стрелба с ракети и дронове над руската въздушна база „Хмеймим“, при което няколко местни жители от близките села бяха убити и ранени.\r\nПрез последните няколко седмици терористите увеличиха броя на атентатите в северозападните провинции на Сирия, особено Идлиб и Латакия.   Русия, Турция и Иран са гаранти за прекратяване на огъня в разкъсваната от конфликти Сирия. Русия редовно провежда хуманитарни операции в цялата страна и помага на Дамаск да осигури безопасен проход за завръщането на сирийските бежанци.     ", "date": "2019.09.04", "title": "Терористи предприеха въздушна атака с дронове над руска база в Сирия "}
{"url": "https://www.actualno.com/politics/mareshki-uspehyt-na-edno-upravlenie-se-izmerva-po-djoba-na-vseki-bylgarin-news_1372569.html", "text": "      Г-н президент, имате желание нещо да промените,  успелите българи по света, да, всички трябва да се стремим да ги привличаме, а най-хубавото е да направим така, че да останат в България.      Трябва да дадем личен пример. Колко хора такива има в президентската институция. Аз мога да кажа в моята партия колко са. Това заяви председателят на ПГ на „Воля” Веселин Марешки.   Второ, състоянието на България всички го знаем какво е, вие сте от хората, които оценяват това като негативно състояние.\r\nНие сериозно призоваваме - напуснете това безсмислено място президентството и се включете в надпреварата за София , за да бъде промяната трамплин за това, което вие проповядвате, иначе това би се смятало за бягство от борбата за промяната, обърна се Марешки още към президента.  Ние призоваваме всички да работим така, че днешните избори да не нарушават нормалния ритъм на законодателната дейност. Оставете българите сами да преценят кметовете какво са направили за тях, каза Марешки. Успехът на едно управление се измерва по джоба на всеки българин . ПГ на Воля ще продължи да бъде гласът на народа, ще бъдем непримирими към бездействието, ще направим серия от предложения за политиките за майките и децата.   Призоваваме за по-добър ритъм на работа в тази зала. На всички ни дойде до гуша от махленските разправии в малката коалиция. Нека си видят кадрите в правителството, така и не чухме от ресорния вицепремиер какви мерки имат за справяне с демографската криза, добави още Марешки.    Н е казвайте, че няма пари, защото ние ще питаме как намерихте тогава пари за самолетите ? Искаме този парламент да свърши реална работа в полза на хората, а не да си отиде безславно. Нека не пропиляваме това безценно време в името на България и на българския народ, каза още Марешки. ", "date": "2019.09.04", "title": "Марешки: Успехът на едно управление се измерва по джоба на всеки българин "}
{"url": "https://www.actualno.com/scene/muzikalnijat-teatyr-otkriva-novija-sezon-na-29-septemvri-s-ubileen-koncer-news_1372576.html", "text": "      Музикалният театър открива новия си сезон на 29 септември, неделя, от 17 часа с концерта “ВЛЕЗ В МОЯ СЪН” като жест на признание към своята вярна публика. С него трупата ще отбележи и 60-тият юбилей на своя главен диригент  и художествен ръководител Юли Дамянов.      Заглавието на концерта идва от любовен дует от „Любов и омраза”- опера-мюзикъл от Юли Дамянов по пиесата „Херцогинята на Падуа” от Оскар Уайлд. В концерта ще прозвучат рядко изпълнявани произведения, като увертюрите „Цар и дърводелец” от Лорцинг и „Кандид” от Бърнстейн, фрагменти от мюзикълите „Кабаре” от Кандер и „Уестсайдска история”, както и любими арии, дуети, ансамбли, хорове и балети от оперети. Концертът ще завърши със Sanctus, написан от Юли Дамянов. На финала публиката ще види и масовата сцена „Маскарад” от началото на второ действие на „Фантомът на операта”от А.Л. Уебър. С тази зрелищна сцена от театърът иска да покани зрителите на поредицата лимитирани спектакли на култовия мюзикъл през месец ноември на сцената на Музикалния театър. /Новите дати на „Фантомът на операта” са между 3 и 17 ноември – билети се продават на сайта и на касата на театъра/.   Наред със звездите на Музикалния театър в концерта-спектакъл за началото на новия сезон ще участват и бивши членове на трупата – диригентът Любомир Денев, солистите Олга Скеклиова, Марияна Попзлатева, Юлия Миланова, Цветан Цветков, Живко Желев, Николай Петров. Към тях ще се присъедини и певецът Васил Петров.\r\n„Бих се радвал да събера изпълнители от различни поколения в Музикалния театър” – казва диригентът, който работи в театъра от 33 години. „За мен Музикалният театър е любов”- признава той.       ", "date": "2019.09.04", "title": "Музикалният театър открива новия сезон на 29 септември с юбилеен концер"}
{"url": "https://www.actualno.com/burgas/deca-ot-priuta-na-otec-ivan-nauchiha-kak-se-dava-pyrva-pomosht-pri-voden-incident-news_1372594.html", "text": "      Доброволци на Младежкия червен кръст в Бургас обучиха деца от дома на отец Иван, как се дава първа помощ при воден инцидент. Възпитаници на дома за сираци и децата в риск от Нови Хан и село Якимово са на почивка в курортен комплекс „Слънчев бряг“ до шести септември.      Младежите са част от благотворителен летен лагер за деца в неравностойно положение. Това е поводът за демонстрацията, която проведоха доброволците на БМЧК-Бургас. Децата добиха първоначални умения и научиха за опасностите от които трябва да се предпазват при плажуване, къпане в открити водни площи и в басейн. Знанията им бяха допълнени от демонстрации как да помогнат на човек, който е претърпял инцидент и е изпаднал в безсъзнание, има счупен крайник или силно кръвотечение. 22 деца и младежи в риск отдъхват на морския бряг с финансовата подкрепа на БЧК-Бургас и спонсори. В края на престоя им край морето, всяко дете ще получи подаръци, дрехи, учебни пособия, играчки. Доброволките от общинската организация на БЧК-Несебър са предвидили парични средства, които ще дарят за нуждите на дома на отец Иван.   Освен в дома в село Нови Хан, част от семействата в нужда живеят в своеобразна колонията от къщи, която се намира в село Якимово, област Монтана. 350 са фамилиите, които обитават двете села и за тях се грижи отец Иван, заедно със свои помощници и благодетели. ", "date": "2019.09.04", "title": "Деца от приюта на отец Иван научиха как се дава първа помощ при воден инцидент"}
{"url": "https://www.actualno.com/business/pravitelstvoto-poiska-ot-parlamenta-da-odobri-strogo-videonabludenie-v-danychnite-skladove-news_1372656.html", "text": "      Да има видеонаблюдение в в данъчните складове, в които се произвеждат и складират енергийни  продукти с код по Комбинираната номенклатура 2710 12 до 2710 20 (бензин,  газьол, керосин и др.), както и тези, на чиято територия са разположени  дестилационни съоръжения за производство на етилов алкохол и дестилати. Това е основата на нови предложения в Закона за акцизите и данъчните складове (ЗАДС), които правителството одобри на днешното си редовно заседание и предложи на Народното събрание също да ги одобри.      Съгласно предложенията, видеокамерите следва да бъдат монтирани на всички места, през които в обектите влизат или ги напускат транспортни средства, както и да имат възможност за разпознаване на номера за идентификация на транспортните средства. Целта е да се осигури дистанционно наблюдение от контролните органи на процесите по въвеждане и извеждане на тази група акцизни стоки от данъчните складове, спрямо които е налице необходимост от завишаване на контрола, като се сведе до минимум възможността за неправомерно извеждане на акцизни стоки от данъчните складове.   Освободените от акциз крайни потребители (ОАКП) се задължават да използват автоматизирана система за отчетност. Когато в обектите на ОАКП се използват енергийни продукти с код по КН 2710 12 до 2710 20 за цели, различни от осигуряване на гориво за извършване на превоз и гориво за отопление, се въвежда задължение за ОАКП да използват средства за измерване и контрол. Автоматизираните им системи за отчетност пък ще позволяват извършването в реално време на контрол на количествата енергийни продукти, които ще се получават или използват в обекта, както и суровините, материалите, произведените или складираните стоки.\r\nВ преходните и заключителни разпоредби на законопроекта се предлагат промени и в Закона за данък върху добавената стойност (ЗДДС). С тях се разширява обхватът на услуги, при които фискалният бон, регистриращ продажбата, може да се визуализира само на дисплей, без да се издава хартиен документ, и услугите се регистрират и отчитат чрез фискални устройства, вградени в автоматите на самообслужване. Предложението обхваща всички услуги, които се предоставят от автомати на самообслужване с електрическо захранване, като изрично се изключва предоставянето на услуги по обмяна на валута чрез автомат за обмяна на валута.   ", "date": "2019.09.04", "title": "Правителството поиска от парламента да одобри строго видеонаблюдение в данъчните складове"}
{"url": "https://www.actualno.com/vraza/zastrasheni-li-sa-pchelite-u-nas-ot-amerikanski-gnilec-news_1372664.html", "text": "      Няма как да се стигне до масово унищожаване на пчелите заради болестта американски гнилец. Това каза за Радио „Фокус“ – Бургас Емил Янев, член на управителния съвет на „Пчеларско сдружение- Бургас“ по повод открития американски гнилец по във Врачанско.      \"По принцип това не е заразно заболяване и не е като африканската чума по свинете. Няма как пчеларството в България да бъде затрито от тази болест, а по скоро би могло да бъде затрито от малкия кошерен бръмбар, който го има в Италия, но за наше щастие той не вирее на нашите ширини, защото не издържа на студ\", поясни Янев. По думите му това е болест, която се пренася само и единствено, ако пчеларят не е внимателен, не я открие навреме или пренася заразени рамки от един кошер в друг.   \"При откриване на болестта американски гнилец, пчелното семейство се умъртвява и кошерът се изгаря. Американски гнилец има във всеки един пчелин в България, но той не се проявява във всеки Когато има добра хигиена в пчелина, кошерите се третират и рамките се подменят, американският гнилец не се проявява\", уточни Емил Янев. По думите му, ако някой пчелар си изостави пчелина и не го поглежда и някое семейство е заболяло, пашата пресъхва, тоест няма откъде да взимат нужната им храна, така те тръгват да дебнат и обикновено разграбват по-слабите кошери.\r\n\"Влизайки да разграбват запасите на даденото семейство, по този начин те се заразяват и пренасят заразата в техните си кошери, като това е един от начините на разпространение на болестта\", добави Янев. Той заяви, че няма поводи за сериозни притеснения заради американския гнилец.   ", "date": "2019.09.04", "title": "Застрашени ли са пчелите у нас от американски гнилец?"}
{"url": "https://www.actualno.com/ruse/dunavski-velomaraton-preminava-prez-basarbovo-i-ruse-news_1372612.html", "text": "      На 5 септември стартира VI Колоездачен маратон \"Дунав Ултра: Via Pontica 2019\". 100 велосипедисти от четири държави (България, Румъния, Германия, Холандия) тръгват от Видин, за уникален 683 км преход по поречието на река Дунав до Черно море в България. Събитието не е състезание, а персонално предизвикателство с кауза - да популяризира маршрута \"Дунав Ултра\" и над 110 населени места - градове и села по Дунава и Добруджа, през които той преминава.       Целта е успешно изминаване на дистанцията с велосипед – индивидуално или екипно, но задължително 100% на собствен ход. През 2019 г. мотото на приключението е Via Pontica – географска област, където крайната точка на маршрута „Дунав Ултра” пресича античния Черноморски път Via Pontica и едноименния въздушен път на прелетните птици.\r\nВ колоездачното приключение „Дунав Ултра” движеща мотивация на участниците в него не е награден фонд. По смисъла на събитието се приема, че всички участници/екипи се събират на място посочено от организатора, за да се отправят на индивидуален колоездачен преход.  За целта колоездачите се събират едновременно на посоченото място, а след определен предварително час, всеки индивидуален участник/екип се отправя на път в свободно избран график и план по маршрут с предоставени GPX трак и карта.\r\nПреодолявайки дистанцията, участниците „отключват” различни нива от маршрута. „Отключването” на съответните нива се удостоверява след достигане до предварително дефинирани „контролни точки” и интеракция на място по начин посочен от организатора.     10 са задължителните контролни точки, през които те ще преминават: Крепост Баба Вида, Видин; Улпия Ескус, Гиген; храм апостоли Петър и Павел, Никопол; Крепост Димум, Белене; Часовникова кула, Свищов; Басарбовски скален манастир, Басарбово; Площад „Свобода“, Русе; Мемориал 123К, Тутракан, Биосферен парк Сребърна; Крепост Меджиди Табия, Силистра; Западна табела Дуранкулак. \r\nУчастниците удостоверили успешно преминаване през всички „контролни точки” и достигнали крайната точка на маршрута, се считат за успешно завършили приключението. Всички достигнали  крайната точка на маршрута получават индивидуален сертификат – тип грамота. ", "date": "2019.09.04", "title": "Дунавски веломаратон преминава през Басарбово и Русе"}
{"url": "https://www.actualno.com/curious/3-te-zodii-koito-gi-chaka-goljama-promjana-prez-mesec-septemvri-news_1372587.html", "text": "      Това са , които могат да очакват големи промени в живота си през септември.          Бъдете сигурни, че ви очаква вълнуваща есен, но най-прекрасното нещо ще стане след средата на месец септември. Очаква ви промяна в личния живот, за която със сигурност сте готови. Ще се преместите в ново жилище, няма да разберете колко бързо ще се случи... а причината за някои ще е съжителство с нов партньор. Понякога хубавите неща в живота могат да бъдат много изненадващи и неочаквани.    Не се чудете, ако изведнъж се окажете на кръстопът между две много важни решения в работен план. Ще ви предложат две изключително примамливи позиции, от които само трябва да изберете едната. Но не там е уловката. Всъщност на едното от двете нови места, на които може да работите, ще срещнете любовта на живота си. Какво по-хубаво лято от това?         ", "date": "2019.09.04", "title": "3-те зодии, които ги чака голяма ПРОМЯНА през месец СЕПТЕМВРИ"}
{"url": "https://www.actualno.com/curious/syvet-za-vsjaka-zodija-za-mesec-septemvri-news_1372588.html", "text": "      Септември е първият есенен месец. Времето, в което бавно се събуждаме от летния сън, който е обзел съзнанието ни и започваме да вървим напред с пълни сили. Септември е и времето, в което трябва да се обърнем към себе си и да оставим в миналото някои занимания.           Никога няма да успеете, ако никога не полагате усилия.   Не можете да поддържате връзка с някого, когато сте единственият, който се опитва. Любовта е двупосочна улица.         Никога няма да намерите щастие, докато не излезете от сегашното си положение. Разпознайте го, приемете го, пуснете го и продължете напред. Връщането към някой, който вече е разбил сърцето ви, едва ли е умна идея.     ", "date": "2019.09.04", "title": "Съвет за всяка зодия за месец СЕПТЕМВРИ"}
{"url": "https://www.actualno.com/help/dimityr-ima-nujda-ot-nashata-pomosht-za-da-jivee-news_1372661.html", "text": "      Димитър е младеж, едва на 19 години. Момче, което води своята битка за живот с усмивка, защото знае, че ще се пребори, но има нужда от нашата помощ.      Митко е диагностициран с иагнозата Сарком на Юинг и се нуждае от всички нас, за да продължи да се радва на живота.   Миналата година Митко е претърпял изключително сложна операция, при която е отстранен тумор на гръдната кост. След направена хистология се е установило, че е най-коварният злокачествен рак на костите - Сарком на Юинг.\r\n\"Последваха редица изследвания и се оказа, че са се появили и разсейки. Започнахме веднага химиотерапия в детската онкохематология в град Пловдив, защото това е рак, който разболява предимно децата\", разказват близките му. Те призовават всеки, който има възможност, да помогне на момчето.    ", "date": "2019.09.04", "title": "Димитър има нужда от нашата помощ, за да живее"}
{"url": "https://www.actualno.com/actualno/komunizym-osvobojdava-ot-nacizym-hvani-ednoto-udari-drugoto-news_1372579.html", "text": "      Съветваме руското посолство да не заема позиция в подкрепа на съмнителна историческа теза (\"освобождение\"), която привилегирова само някои политически среди в България, тъй като е намеса във вътрешнополитическия дебат в страната ни. Това е основата на заради събитие на руското посолство по случай годишнината от 9 септември - \"Изложба 75 години от освобождението на Източна Европа от нацизма\".      За пръв път в съзнателния си живот виждам такава държавна позиция от страна на България и определено съм изненадан. Приятно изненадан съм, да уточня. И макар да не вярвам, се надявам, че все някога в отношенията ни с Русия ще се научим като държава да разграничаваме историческото минало от политическото настояще и бъдеще. Защото руското влияние в България все още е най-силното външнополитическо влияние, което определя живота ни.   От позицията на силата Русия достатъчно често налага волята си по ключови за България въпроси. Достатъчно е да напомня и как въпреки споразумението с ЕК, че България може да предоговори цените, ние не го правим – и не го правим именно заради влиянието на Москва. Като добавим и загробващия проект \"Белене\" - достатъчно пъти съм казвал защо е такъв, ето последният – нещата стават съвсем горчиви! Защото хубавите думи са едно, но действията са по-важни - по дрехите посрещат, по ума изпращат. Или по-просто казано - ако приемаме неща като гореописаните, а скачаме само за изложби, макар и символи, нищо не се променя. Или ако го правим, защото някой друг ни е казал, а не защото ние сме решили!\r\nНе може режим, който е създал ГУЛАГ, да ми говори за освобождение от каквото и да било. ГУЛАГ = Бухенвалд и Освиенцим! В България действа и Закон за обявяване на комунистическия режим за престъпен - много несъвършен, но с ясно послание - има защо! Да замениш лайно с говно не е нещо за хвалба и отбелязване! Просто и ясно – а щом сегашният режим в Русия упорито работи в насока да възхвалява, да опитва да повтаря и да приобщава характеристиките точно на режима, от който се е пръкнал ГУЛАГ, тогава позицията ни следва да е точно като тази на МвнР! Второстепенните исторически добавки ги оставяме да ги анализират и да ни запознават експерти като Искра Баева – но те не отменят първостепенното!  България следва да защитава националния си интерес не само, когато става въпрос за Русия, а и във всеки друг случай, в който външно влияние работи за чужд интерес. Участваме в големи съюзи като ЕС и НАТО, но това не значи, че и там няма съюзници, които при всяка възможност ще натискат за своя интерес за сметка на нашия! Съответно - трябва да се защитим! Автор:   ", "date": "2019.09.04", "title": "Комунизъм освобождава от нацизъм - хвани едното, удари другото"}
{"url": "https://www.actualno.com/society/predlojenie-grajdanite-da-ne-uvedomjavat-obshtinite-za-prekratena-registracija-na-kolite-si-news_1372531.html", "text": "       Гражданите да не уведомяват общините за прекратена регистрация на колите си, се предлага в пyблиĸyвaн зa oбщecтвeнo oбcъждaнe зaĸoнoпpoeĸт зa измeнeниe и дoпълнeниe нa Зaĸoнa зa ĸopпopaтивнoтo пoдoxoднo oблaгaнe.       В момента собственикът е длъжен да представи на общината документ за това от компетентен орган. Министерството предлага това да отпадне, тъй като данните се съдържат в регистъра на пътните превозни средства, поддържан от МВР, и проверката може да се автоматизира. Данните за пътното превозно средство ще се предоставят автоматизирано от регистъра на пътните превозни средства, мотивира предложението си министерството, оглавявано от Владислав Горанов, пише \"Монитор\".   Текстът е записан в проект за промени в Закона за корпоративното подоходно облагане, като в него по традиция са включени предложения, които се отнасят до други нормативни актове.\r\nПо-улеснена процедура за доказване на ТЕЛК с цел използване на данъчно облекчение се предлага в пакета с промени в данъчните закони. Улеснението за данъкоплатците, които имат право на облекчение заради ТЕЛК, идва от това, че отпада задължението им да включат сканирано копие на документа си, когато подават данъчна декларация. Националната агенция за приходите (НАП) разполага с достъп до регистър \"Единна информационна система на медицинската експертиза\", поради което прилагането на копие от решението на ТЕЛК/НЕЛК не е необходимо. Не е необходимо да се прилагат и копия от документи за направените осигуровки, тъй като те се правят в НАП, е записано в мотивите към проекта.   ", "date": "2019.09.04", "title": "Предложение: Гражданите да не уведомяват общините за прекратена регистрация на колите си"}
{"url": "https://www.actualno.com/politics/deputat-ot-vmro-poiska-revizija-na-postignatoto-ot-upravlenieto-news_1372580.html", "text": "      Трябва да се направи ревизия на постигнатото и неизпълненото на управлението. Това каза съпредседателят на \"Обединени патриоти\" Искрен Веселинов в декларация за новия политически сезон.      \"Изпратихме само преди месец един политически сезон, който беше много драматичен, наситен с парламентарен бойкот, избори за европарламент, опити за дестабилизиране на управлението.   Заявките в началото на този ще показват, че е не по-малко интерес и драматичен. Естествено е местните избори да повишат градуса и политическата активност на политическите играчи\", заяви още Веселинов.\r\n\"Надяваме се на отговорно поведение на политическите сили\", допълни още Веселинов.  \"Призоваваме всички да мислят за държавността, с уважение за институциите и за политическите си опоненти, защото обществото е такова, каквото го правим ние със собственото си поведение\", изтъкна съпредседателят на ПГ на \"Обединени патриоти\".\r\nТой подчерта, че настоящото управление е избрано с една програма, която то следва. \"Доколко я следва и доколко я изпълнява е тема, която трябва да се дискутира постоянно.   Поне за нас в началото на тази картина можем да кажем, че е крайно време да се направи системна ревизия на постигнатото и неизпълненото\", добави още Веселинов.     ", "date": "2019.09.04", "title": "Депутат от ВМРО поиска ревизия на постигнатото от управлението"}
{"url": "https://www.actualno.com/politics/ataka-napusna-izcjalo-koalicijata-obedineni-patrioti-news_1372600.html", "text": "      Всички депутати на \"Атака\" се солидализираха с лидера си Волен Сидеров и напуснаха групата на \"Обединени патриоти\", предаде репортер на от парламента.      Припомняме, че преди лятната ваканция на парламента, Сидеров, заместникът му Десислав Чуколов и Павел Шопов от парламентарната група на \"патриотите\". Преди това от поста на председател на групата в парламента. Това стана след заседание, на което присъстваха само НФСБ и ВМРО. Последваха взаимни обвинения кой е присъствал и не е присъствал и защо.   Сега лидерът на НФСБ и бивш вицепремиер Валери Симеонов заяви, че съжалява, че с липсата на вече 7 души от \"Обединени патриоти\" групата става четвърта сила в парламента - след ДПС. Но той изрази убеденост, че това не застрашава голямата коалиция с ГЕРБ.\r\nВъв връзка с критиките на колегите му от \"Атака\", че той е следял за присъствие в парламента, Симеонов подчерта: \"Ние сме тук, за да защитаваме интересите на нашите избиратели от патриотичния сектор на българското общество. След като са ги избрали, е редно да са в залата. Не мисля, че е редно да ме упрекват за това\".  Явор Нотев от \"Атака\" пък уточни, че оттук-нататък атакистите ще следват собствената си програма и ще преценяват как да гласуват в парламента според съответния въпрос. Нотев каза и, че повече няма да е зам.-председател на парламента.\r\nИнтересен факт е, че преди новината да стане факт, в началото на редовното заседание на Министерския съвет премиерът Бойко Борисов обяви, че в парламента е почнало да се говорят много глупости, сигурно защото депутатите дълго време са били в отпуск.   Окончателното начало на края при \"Обединени патриоти\" започна веднага след евроизборите, когато ВМРО, че добрият им резултат се дължи на изборни измами. Последва остра реакция на , който отвърна на Сидеров, че завижда.    Припомняме, че последният голям цирк с \"Обединени патриоти\" беше опитът за организиране на среща за сдобряване от Волен Сидеров. И Валери Симеонов, и Красимир Каракачанов не дойдоха - какво стана, припомнете си в ! ", "date": "2019.09.04", "title": "\"Атака\" напусна изцяло коалицията \"Обединени патриоти\""}
{"url": "https://www.actualno.com/politics/objaviha-v-parlamenta-ostavkite-na-manolova-i-deputat-ot-bsp-news_1372596.html", "text": "      Обявявам оставката на г-жа Мая Божидарова Манолова като обмусман. Това обяви председателят на 44-ото Народно събрание Цвета Караянчева. Заместник-омбудсманът Диана Ковачева ще встъпи в длъжността омбудсман до избирането на нов.      Припомняме, че Мая Манолова в деловодството на Народното събрание на 3 септември 2019 г..   „Направих го, защото колкото и търпение да има човек, то се изчерпва“, каза тя.\r\nОтносно кандидатурата ѝ за кмет на София и за това кой ще влезе в инициативния ѝ комитет, Манолова посочи, че отговори на тези въпроси ще даде утре в НДК. Тя е категорична, че ще приема подкрепата на всички граждани на София, независимо от техния цвят и техните убеждения.  Междувременно, парламентът прие оставката на депутата от БСП Иван Генов.\r\nГласуването на предсрочното му освобождаване бе залажено като точка втора за днешния пленарен ден.   Той бе избран за народен представител от листата на 6-ти многомандатен избирателен район – Враца на парламентарните избори през 2017 г.    Генов е \" ЕАД. \"Оттеглям се по лични причини. Решението ми е обмислено и не е спонтанно. Не смятам, че през оставащите седмици до началото на новия парламентарен сезон нещо ще го промени\", заяви Иван Генов. ", "date": "2019.09.04", "title": "Обявиха в парламента оставките на Манолова и депутат от БСП"}
{"url": "https://www.actualno.com/europe/tvyrd-brexit-za-kakvo-se-gotvi-velikobritanija-news_1372482.html", "text": "      Великобритания е изправена пред \"значителни предизвикателства\", ако остане без споразумение с Брюксел на 31 октомври. Публикуван официален анализ на потенциалното въздействие от твърд Brexit в Sunday Times миналия месец предрича мрачна картина. Ето какво се твърди, че може да се случи - и това, което началникът на правителствената служба Майкъл Гоув казва, че се опитва да направи, за да бъде сигурно, че това никога няма да стане.       Правителствени усилия Преди предишния срок от 29 март за Brexit, британското правителство създаде \"Операция Yellowhammer\", за да се подготви за сътресения в 12 области, като доставки на храна и вода, здравеопазване и транспорт.\r\nСпоред плана всеки отдел има оперативен център - някои от тях работят 24 часа на ден. И въпреки това Гоув призна, че правителството е способно да направи само толкова и че бизнесът и обикновените британци трябва да поемат своята роля.   Бизнес планиране Докладът за Yellowhammer установи, че компаниите са почти неподготвени за излизане без споразумение - въпреки проучването на Bank of England през март, когато около 80% прецениха, че са готови.\r\nКонфедерацията на британската индустрия (CBI), основната асоциация на работодателите, заяви, че много търговски дружества вече са по-малко подготвени за хаотичен развод, предупреждавайки, че пестенето ще бъде по-трудно заради предстоящата Коледа.    По отношение на услугите са постигнати някои споразумения за предотвратяване на дупка и от двете страни. \"Подписахме споразумения за приемственост с държави, покриващи 90 милиарда британски лири в търговско отношение\", каза Гоув. Жизнени доставки Много от лекарствените фирми вече са натрупали запаси и са променили пътищата за доставка, за да намалят прекъсванията, според CBI. Но около 28% от консумираната във Великобритания храна идва от ЕС, а големите супермаркети предупреждават за възможни смущения.\r\nYellowhammer предупреждава, че могат да бъдат засегнати доставките на чиста питейна вода, от които зависят \"стотици хиляди хора\".\r\n\"Всеки ще има храната, от която се нуждае\", увери Гоув.      Граждански права Ключов елемент от проекта на  споразумението за Brexit с ЕС е защитата на правата на 3,5 милиона  европейски граждани, живеещи във Великобритания, и над един милион  британци в блока. Много държави от ЕС така или иначе предприеха мерки,  за да защитят правата на британците, като повече от 800 000 европейци  вече са получили някаква форма на нов \"установен статут\" във  Великобритания. британските граждани, пътуващи до ЕС, ще бъдат ограничени до 90-дневен престой и подлежат на по-строги паспортни проверки.\r\nГоув каза, че Великобритания ще настоява страните от ЕС да  постигнат съгласие за дългосрочно решение, включително за всички  британски граждани, живеещи в ЕС. Самолети и влакове    ЕС се съгласи да разреши полети без условия от Обединеното кралство до другите 27 държави-членки, но само до март 2020 година.\r\nВисокоскоростната железопътна връзка през 50-километровия  тунел между Великобритания и Франция ще бъде отворена три месеца. Публикуваната оценка предупреждава за вероятни закъснения на пътници на гара \"Евростар\" в Лондон и терминала \"Евротунел\" на южното крайбрежие на Англия, както и на летищата.\r\nНо Гоув обяви 14 допълнителни пътнически споразумения, които е постигнал със страни извън ЕС, включително Канада и САЩ. Търговия и мита Великобритания планира да премахне митата за повечето вносни стоки, запазвайки намалена ставка за някои селскостопански продукти, за да защити фермерите. ЕС ще третира Великобритания като \"трета страна\" и ще налага мита, които са средно ниски - около 1,5%, но по-големи в определени сектори: за автомобилите ставката е 10%.   Гоув каза, че твърдият Brexit ще остави Великобритания да се съсредоточи върху постигането на свои собствени споразумения с глобални сили, нещо, което не може да направи според съществуващото споразумение. Северна Ирландия Великобритания няма да наложи непосредствени митнически проверки на границата с Ирландия, за да избегне повишаване на напрежението в Северна Ирландия. Но анализът на правителството сочи, че е това е \"неустойчиво\" и твърдата граница ще се върне.\r\nГоув подчерта, че излизане без сделка ще маркира само начало на преговори с Брюксел, насочени към по-плавно развързване на четири десетилетия връзки.\r\n\"Напускане без сделка не означава, че разговорите с нашите европейски партньори приключват напълно. Всички искаме дискусии как можем да достигнем нови договорености по търговски и други въпроси\", обясни Гоув. ", "date": "2019.09.04", "title": "Твърд Brexit - за какво се готви Великобритания"}
{"url": "https://www.actualno.com/dobrich/po-iskane-na-prokuraturata-otstranjavat-ot-dlyjnost-izpylnitelnija-direktor-na-vik-dobrich-news_1372599.html", "text": "      Изпълнителният директор на ВиК-Добрич инж. Тодор Гигински да бъде отстранен от длъжност. Това искане на районната прокуратура ще гледа днес Районен съд – Добрич. Мотивът е, че Гигински е обвиняем заради нарушение на Закона за водите, след като по негово нареждане е изградено съоръжение за използване на повърхностни води от река Батовска. Случаят е от 10 февруари на територията на село Батово. От съда уточняват, че това е престъпление по чл. 353ж от НК.      Делото срещу Гигински беше насрочено за вчера, но не тръгна, тъй като той се отказа от защитника си и поиска да упълномощи друг адвокат.   От пресслужбата на съда уточняват, че обвиняем може да бъде отстранен от длъжност, ако той е привлечен за умишлено престъпление от общ характер, извършено във връзка с работата му, и има достатъчно основания да се счита, че служебното му положение ще създаде пречки за обективно, всестранно и пълно изясняване на обстоятелствата по делото.\r\nКакто , прокуратурата в Добрич започна проверка по сигнал, че служители от ВиК - Добрич са заустили тръба в река Батовска и вместо от сондажите се черпи повърхностна вода от речното корито. Имаше съмнения, че речната вода се подава вместо питейна в близките населени места. Тогава Гигински заяви, че направеният дренаж е за собствени нужди. Той беше категоричен, че към абонати не е подавана вода от реката.   ", "date": "2019.09.04", "title": "По искане на прокуратурата отстраняват от длъжност изпълнителния директор на ВиК-Добрич"}
{"url": "https://www.actualno.com/politics/maja-manolova-sofija-njama-kmet-a-izpylnitelen-direktor-news_1372597.html", "text": "      „София е моделът за властта в държавата. Всички знаем, че има формална власт в града, а нещата ги решава друг! София в момента няма кмет! София от години има само изпълнителен директор, чиято работа е да изпълнява решенията на един много солиден приятелски кръг.”      Това каза в речта си Мая Манолова по повод издигането й за граждански кандидат за кмет на столицата. Тя вчера подаде оставка като омбудсман и публикува на сайта на институцията си мотивите за предсрочното си оттегляне, предаде репортер на БГНЕС.\r\n„Няма как да се откажа от битката с организираната алчност и няма да се откажа да отстоявам правата на българските граждани. Затова смятам да разрушим тази стена на властта, тухла по тухла. И ще започнем оттам, откъдето започна всичко – от столицата”, каза още .\r\n„От повече от една година каузите ни боксуват – институцията е „наказана“ заради високото доверие на гражданите и заради зависимостите на властта от икономически и финансови интереси”, категорична бе Манолова. Не мога да бъда посредник между две страни, от които едната отсъства – властта, каза още тя.  „Моите възможности като омбудсман се изчерпват дотук. Ако остана на поста, институцията на обществен защитник би се превърнала в обикновено бюро „жалби“, което я няма как да допусна, каза Манолова. „Аз се кандидатирам за кмет, защото имам сили и не ме е страх от това, което ще се излее срещу мен. А то вече започна. Паниката е факт”, каза тя и посочи, че откакто се е заговорило, че може да се кандидатира, „този режим отвори широко вратите на фабриката за манипулациите и оттам изпълзяха всякакви креатури, някои които приличат на карикатури. Те ме преследват от сутрин до вечер. Нека! Така поръчителят показва истинското си лице”, каза още тя.    По думите й в София ГЕРБ са установили модел, според който „управляващите услужливо защитават всеки друг и интерес, но не и този на гражданите”.\r\n„София е мръсна, непочистена и диша много трудно. София е презастроена. София трудно се придвижва. София е ограбвана, несигурна и обвита от пипалата на корупцията. В София само акулите се чувстват в свои води, затова виждаме и техните перки по центъра на града ни. Вина имат всички партийни централи, които участват в разграбването на града със своето мълчание. Но основната вина я носи партия ГЕРБ, която управлява в схеми столицата вече 14 години”, категорична бе Манолова.\r\nОтносно приоритетите си, Манолова посочи: „София не е нито лява, нито дясна. София е изтерзана от корупция. И смятам на това да сложа край. Обръщам се към всеки един жител на столицата да гласува. Вотът е най-силното оръжие на демокрацията и единственото, пред което режимът на ГЕРБ изпада в паника. Само чрез вота можем да отвоюваме София обратно”, каза тя.\r\n„Аз работих до днес като защитник на хората. Днес ви предлагам да защитя София от кражбите, мръсния въздух, презастрояването, самодоволството, задръстванията”, изброи тя и посочи, че „София може да защити цяла България”.\r\nТя анонсира също, че ще представи скоро програмата за управление. „Важно е да ви кажа още сега каква София си представям. Светла! Схемите не обичат светлината. Софиянци ще имат достъп до всякаква информация. Общината ще стане изцяло електронна и ще обслужва гражданите на едно гише, което всеки ще носи в джоба си. София ще се управлява прозрачно и при все по-пряка демокрация. Столичани могат и трябва да участват в управлението на града си – обществени съвети, истински обществени обсъждания и електронни референдуми за всичко по-важно, за всеки спорен казус”, посочи Манолова.       Снимки:  Тя пое ангажимент за „осветляване на общинските разходи” чрез въвеждането на електронни търгове и обществени поръчки, отворен достъпа на граждани до заседанията на Столичния съвет.\r\n„Представям си София зелена. Зелена не само в пиар акции, а град - градина, каквато е била замислена преди един век. С незастроени и ремонтирани междублокови пространства, с детски и спортни площадки. С чист въздух не само лятото, но и зимните месеци. София без горене на отпадъци. С лесен достъп до Витоша и със запазени зелени клинове от планината, които да осигуряват въздух за града ни. Нито едно здраво дърво не бива лекомислено да бъде премахвано”, каза още тя.\r\nКато свои „амбициозни цели” тя изброи: „Урегулиране и изграждане на нова паркове. Умно придвижване в София с приоритет за градския транспорт и незамърсяващи превозни средства.  Къде са спортните комплекси, къде са игрищата, къде са детските площадки и детските градини, поопита още тя и посочи, че ще работи за „София на общностите и София без периферия”, за да се спре практиката инвестициите да отиват в центъра, а кварталите”да тънат в дупки”.   „Крайните квартали в най-богатия град и столица на републиката все още нямат канализация и са на септични ями”, каза тя и посочи, че развитието на северните квартали е изоставено от общината.\r\nТя постави специален акцент и върху справедливото обезщетяване на хората с отчуждени имоти. Мая Манолова отрече, че ще създава политическа партия, с която да участва на едни предстоящи парламентарни избори . \"Това е една от фейк новините, които услужливо бяха разпространени от официозите на властта. Нямам никакво намерение да се занимавам с партийно строителство. Имам една кауза и тя е София. Непосредствената ми задача е победата на изборите в София, след което да докажем, че София може да се управлява по друг начин. Моделът може да бъде разграден и може да се управлява с и за гражданите. Нямам абсолютно никакво намерение да се занимавам с каквито и да било проекти. Това е лъжлива новина\", каза Манолова в отговор на БГНЕС дали възнамерява да създаде политическа партия.\r\nВ речта си Манолова изброи и основните заслуги на институцията ѝ. „Отне ни месеци, години, но успяхме да закрием арбитражните съдилища,които осъждаха граждани за несъществуващи дългове; успяхме да ограничим правомощията на частните съдебни изпълнители, които издевателстваха над гражданите; премахнахме модерното робство, касаещо неизплащането редовно на работните заплати на хиляди граждани; върнахме надеждата на децата сираци; след седем месеца протести накарахме парламента да приеме Закона за личната помощ.\r\nТя посочи и законите, „оставени на трупчета” в парламента - законопроектът за ограничаване на банките и свръх-правомощията на монополите, внесен на 22 февруари, неразгледан, п думите й, заради „икономически и финансови зависимости”. Заради неприемането на този закон от началото на тази година България е в наказателна процедура в Съда на Европейския съюз, но това очевидно не е проблем за управляващите, защото финансовите санкции ще бъдат платени от всички нас – гражданите”, каза тя.   Манолова посочи и втора наказателна процедура заради непредприети мерки против мръсния въздух. „Четирите публични форума, които проведохме не дадоха резултат – едва сега, предизборно, Столична община обеща да постави 22 мобилни станции”, каза тя.\r\nТретият пример, който Манолова даде бе „ограбването на гражданите на столицата от монополиста „Топлофикация“. Той е „безпощаден към гражданите и за жълти стотинки, столичната община събира публични задължения през частни съдебни изпълнители, които несправедливо товарят с такси гражданите, парите на столичани потъват в общинските предприятия без следа и без отчетност”, категорична бе тя.\r\nВ речта си Манолова благодари на инициативния комитет за номинацията. „В него са включени граждани, с които стояхме зад общи каузи, с които взаимно се подкрепяхме и не се огънахме. Инициативен комитет от граждани от цяла София – лекари, медицински сестри, педагози, шофьори от градския транспорт, природозащитници”, каза тя, като благодари и на столичани за подкрепата.\r\nПо отношение на партийната подкрепа, Манолова бе категорична, че „не разчита на партийни централи и организации, а на гласуването по съвест на всеки един избирател”, като добави, че ще е равно отдалечена от партийните централи.\r\nКато председател на комитета бе представен Никола Вапцаров, който бе сред активните участници в протестите срещу презастрояването в кв. Лозенец и срещу издигането на небостъргача там. Към момента в ИК фигурират над 65 души, като съставът на Комитета е отворен и се разширява. Сред имената са адвокат Десислава Филипова, занимавала се с дела на граждани срещу банки, медицинската сестра Мая Илиева, Павел Миланов от сдружението на етажната собственост, Йордан Ибришимов от „Бетономорие” и „Кемпер-обществото”, адвокат Златина Хаджипанайотова, майка на три деца, която се пребори за пенсии за всички деца сираци у нас, музикантите Криско, Анелия, Кристина Димитрова, Мариана Попова, Вера Иванова от „Системата ни убива” и редица други активни граждани, професионалисти и експерти. ", "date": "2019.09.04", "title": "Мая Манолова: София няма кмет, а изпълнителен директор"}
{"url": "https://www.actualno.com/politics/syzdava-se-nacionalen-syvet-po-migracija-granici-ubejishte-i-integracija-news_1372648.html", "text": "      Правителството прие постановление, с което на мястото на Националния съвет по миграция и интеграция се създава Национален съвет по миграция, граници, убежище и интеграция.      Новият орган осигурява необходимата приемственост по задачите, свързани с формулиране и координация на изпълнението на държавните политики в областта на миграцията, убежището и интеграцията на граждани на трети страни.   Със създаването на Националния съвет по миграция, граници, убежище и интеграция България изпълнява изискването да създаде национален механизъм за интегрирано гранично управление, заложено от европейското законодателство.   ", "date": "2019.09.04", "title": "Създава се Национален съвет по миграция, граници, убежище и интеграция"}
{"url": "https://www.actualno.com/asia/gubernatoryt-na-honkong-obeshta-da-iztegli-izcjalo-zakonoproekta-predizvikal-trimesechni-protesti-news_1372590.html", "text": "      Губернаторът на Хонконг Кари Лам формално ще оттегли закона за екстрадиция, който предизвика продължаващите вече месеци наред протести в региона, съобщи правителствен източник, цитиран от британските медии.      Протестите в бившата британска колония и настоящ китайски автономен регион започнаха през юни заради закона, който ще позволи заподозрени за криминални престъпления да бъдат екстрадирани и съдени в континентален Китай.   Кари Лам ще се срещне с политици в Хонконг в 12:00 часа българско време днес (4 септември), за да ги информира за решението, съобщи високопоставен източник, цитиран от БГНЕС.\r\nПротестите, съпътствани с изблици на насилие, прераснаха в призиви за повече демокрация в Хонконг. Кари Лам беше подложена под силен натиск заради проектозакона, който мнозина виждат като опит да бъде подкопана автономия на региона. Многократно досега протестиращите искаха оставката ѝ!   ", "date": "2019.09.04", "title": "Губернаторът на Хонконг обеща да изтегли изцяло законопроекта, предизвикал тримесечни протести"}
{"url": "https://www.actualno.com/politics/ot-bsp-s-kritiki-kym-pravitelstvoto-za-improvizacii-vyv-vynshnata-politika-news_1372617.html", "text": "      БСП призова правителството да спре с \"импровизациите във външната политика на България\". Позицията на партията изрази народният представител от ПГ на \"БСП за България\" Кристиан Вигенин пред журналисти, предаде \"Фокус\".      От БСП призоваха да се води една балансирана политика и да не се прави отстъпление от националните приоритети на България.   Вигенин определи като непремерено. \"България има нужда от присъединяването в Шенген. Искам да кажа на стотиците хиляди български граждани, които висяха на опашки по българо-гръцката граница през това лято, че ако България беше в Шенген, нямаше да има гранична проверка на границата между България и Гърция.\r\nТова само по себе си е основание да считаме, че подобни изявления на Борисов, а чрез него и на българското правителство са в противоречие на интересите на българските граждани\", заяви още Вигенин.  Той изрази притеснение и по друг въпрос. \"Неочаквано ненужната, бихме казали агресивната позиция на Министерство на външните работи във връзка с една инициатива на посолството на Руската федерация. Министерството на Външните работи чрез тази позиция всъщност постави под въпрос, да не кажем, че отрича ролята на Русия в победата над нацизма във Втората световна война.\r\nСъчетано с факта, че нито правителството, нито Министерство на външните работи по някакъв начин си направиха труда да отбележат началото на Втората световна война преди три дни, ни кара да си задаваме определени въпроси. В каква насока на политиката се води и това не означава ли по някакъв начин оправдаване на престъпленията на нацизма\", допълни още Вигенин.   Депутатът от БСП заяви, че това изявление на Външното министерство е в противоречие с друг приоритет на България, демонстриран в предишните месеци и от правителството, по отношение на нормализирането на отношения с Руската федерация. Според него това може да доведе до усложняване на реализацията на големите енергийни проекти.     ", "date": "2019.09.04", "title": "От БСП с критики към правителството за \"импровизации във външната политика\""}
{"url": "https://www.actualno.com/cite/pojelavam-na-bsp-da-specheli-kmet-v-oblasten-grad-shte-e-100-izpylnenie-na-plana-im-news_1372516.html", "text": "      Това заяви пред Нова телевизия депутатът от ГЕРБ Десислава Атанасова, която заедно с колегата си от БСП Филип Попов коментира новия политически сезон и предстоящите местни избори.      Атанасова беше категорична, че Мая Манолова няма как да е независим кандидат за кмет на София предвид политическото ѝ минало в БСП и ролята ѝ при управлението на Пламен Орешарски. А Попов разви тезата, че ГЕРБ вече се плаши от евентуална победа на Манолова и предстояло да се види какво ще реши софийският клон на БСП на 11 септември - ще има ли официално червена подкрепа за Манолова или не. ", "date": "2019.09.04", "title": "Пожелавам на БСП да спечели кмет в областен град - ще е 100% изпълнение на плана им"}
{"url": "https://www.actualno.com/showbusiness/dyshterjata-na-beluchi-i-kasel-e-neverojatna-krasavica-snimki-news_1372534.html", "text": "      Макар че Моника Белучи и Венсан Касел вече не са заедно, нещо много специално ги свързва. Става въпрос за дъщерите им - Дева и Леони. И днес ще ви запознаем с първата, която е наследила красотата на майка си и харизматичността на баща си.       Името й Дева на санскрит означава Бог, божество и определено много й приляга. Както сами може да видите от снимките, 14-годишното момиче има невероятна прилика с майка си. И двете имат черни къдрави коси, големи очи и пищни устни. Освен, че си приличат визуално, Дева е решила да тръгне по стъпките на Моника. Тя вече има няколко успешни фотосесии, а този април подписа договор с Dolce Gabbana и ще бъде рекламно лице на парфюмите на марката за Пролет/Лято 2020.  Дева умишлено избягва светските събития и рядко може да бъде снимана, за разлика от родителите й.\r\n54-годишната Моника и 52-годишният Венсан бяха женени от 1999 г. до 2013 г. Тези дни двамата присъстваха на премиерата на римейка на филма \"Необратимо\" от 2002 г. с режисьор Гаспър Ное. На филмовия фестивал във Венеция актьорите се държаха доста хладно един с друг. Белучи пристигна сама, след като се раздели с художника Никола Лефевр, а Касел бе в компанията на 22-годишната красавица Тина Кунаки, която наскоро го дари с дъщеря. ", "date": "2019.09.04", "title": "Дъщерята на Белучи и Касел е невероятна красавица (СНИМКИ)"}
{"url": "https://www.actualno.com/curious/marketing-direktoryt-na-nike-i-oshte-znameniti-lektori-idvat-u-nas-news_1372584.html", "text": "      Защо мъжете в рекламния бизнес получават повишение заради потенциал, а жените – при добро представяне? Каква е разликата в стереотипите спрямо двата пола на топ менджърски позиции и възможен ли е балансът между майчинство и кариера? Това са част от въпросите, на които лектори от 8 държави ще отговорят в рамките на See It Be It Bulgaria на 27 октомври в столичния Inter Expo Center. Социалната програма на фестивала Cannes Lions ще провокира визионерското мислене на родните специалисти в комуникациите за трета поредна година, благодарение на партньорството си с Noble Graphics. е сред медийните партньори на събитието.      Агенцията е единствения представител на България с отличие на форума, чиито престиж на глобално ниво в бранша е еквивалент на Оскарите. Преди три години криейтив директорът на Noble Graphics Мария Милушева попада в списъка на 15-те участнички от цял свят, допуснати до See It Be It в Кан. Тогава се заражда и идеята да пренесе най-добрите съвременни практики в рекламния бизнес и у нас.   \"See It Be It не е програма или конференция, а по-скоро кауза. Нашата цел е повече хора, когато си мислят за успех, власт, бизнес, амбиция, визионерство, да си представят жена. И да искат да бъдат като нея. Истината е, че сме заобиколени от изключително много вдъхновяващи примери, от които има какво да научим\", казва Мария Милушева.\r\nВ рамките на See It Be It Bulgaria: Next Level тази година ще видим маркетинг директора на Nike Дейвид Пивк, основателят на движението Goodvertising и автор на едноименния бестселър - Томас Колстер и Мади Креймър - автор на „големия победител“ в рекламната пауза на Super Bowl - It’s a Tide Ad. В обмена на идеи и опит ще се включат и специалисти като Кира Роест - основател на Ad.Business Amsterdam, Джаки Джо Ханан – продуцент и основател на движението Equal Lens за равенство сред жените фотографи, и Йоана Замфир - криейтив директорът зад емблематичната кампания Bihor Couture.  Специален гост на изданието ще бъде Луис Бенсън -  фестивален директор на Cannes Lions Health, Lions Innovation, Lions Entertainment eurobest.  Медийни партньори на See It Be It Bulgaria са bTV Media Group, Bulgaria On Air, , Dnevnik.bg, Капитал, в. \"Монитор\", в. \"Телеграф\", сп. EVA, сп. Esquire, сп. Grazia, сп. In Globo, \"Метро Реклама\". ", "date": "2019.09.04", "title": "Маркетинг директорът на Nike и още знаменити лектори идват у нас"}
{"url": "https://www.actualno.com/society/80-dushi-pytuvat-v-avtobus-za-50-zaradi-povreden-vlak-news_1372506.html", "text": "       В автобус с 50 седящи места бяха натоварени около 80 души, заради липса на . За това сигнализираха пътуващи по линията от Добрич за Варна. Когато се е качила от Суворово за морския град, в транспортното средство е имало десетки правостоящи, обяснява една от пътуващите - Ирина Иванова. \"Никой никъде не е проверил колко човека принципно пътуват по тази линия с влак всеки ден и не се е замислил да отпусне два автобуса. След скандал със служителите, веднага разбраха колко билета са продадени и, че е допусната груба грешка. Следващият път някой ще пострада в толкова претъпкани автобуси\", казва Ирина.       Автобусният транспорт е бил осигурен от БДЖ, заради невъзможност да потегли влаковата композиция. В конкретния случай мотрисата, която е трябвало да обслужи влака, е имала нанесени материални щети от ударило се в нея моторно превозно средство, при опит за нерегламентирано преминаване на прелез. При възникване на подобни ситуации и липсата на възможност да осигури подвижен състав или при възпрепятстване на движението му, БДЖ осигурява превоз с алтернативен транспорт, обясниха за Actualno.com от железницата. И допълват, че в същия момент се е наложило и за други влакове да бъдат осигурени автобуси.   \"На базата на извършени наблюдения и анализи е констатирано, че броят на пътуващите за този влак е постоянен и не надвишава 40\", отговарят от дружеството. В конкретния случай обаче от гара Вълчи дол до гара Девня са пътували 20 служители на ДП „НКЖИ”, което не е предвидено, тъй като те се придвижват със служебни карти. От БДЖ са категорични, че в посочения случай не е имало правостоящи през целия маршрут на движение на автобуса. Въпреки това, с цел да не се създава отново неудобство на пътуващите по линията, при нова необходимост от обслужване на този влак със заместващ транспорт, е заявено вече маршрутът да бъде обслужван от два автобуса, с риск единият от тях да пътува празен .\r\nНа въпрос дали пътувалите по този начин ще бъдат обезщетени за причиненото неудобство, от  дружеството отговориха, че съгласно условията за пътуване, хората могат да бъдат обезщетени в случай, че се откажат от своето пътуване или то не е било осъществено по вина на превозвача. Всеки пътуващ може да предяви своите претенции за обезщетение по рекламационен ред, като изпрати билетите от своето пътуване до signal@bdz.bg.   ", "date": "2019.09.04", "title": "80 души пътуват в автобус за 50 заради повреден влак"}
{"url": "https://www.actualno.com/asenovgrad/za-kakvo-harchi-asenovgrad-primer-e-razhod-ot-pochti-polovin-milion-leva-za-sportni-bazi-news_1372451.html", "text": "      Публично обсъждане на отчета на общинския бюджет за миналата година ще се състои в Асеновград. Събитието е предвидено да се проведе в зала 601 в сградата на общината от 14:00 ч. на 11.09.19 г. (сряда). Граждани и администрация ще имат възможност да чуят, обсъдят и да зададат въпроси по отношение изготвения от кмета на Асеновград - доктор Емил Караиванов - годишен отчет за изпълнението на бюджета на общината за 2018 г. Материалите са изложени на табло в Информационния център на общината и публикувани на официалния интернет сайт.       Становища и коментари по годишния отчет за изпълнение и приключване на бюджета могат да се предоставят в деловодството на общинска администрация, не по–късно от два дни преди провеждане на публичното обсъждане. Т.е. крайният срок за реакция от граждани е този понеделник (09.09.19 г.), включително.   Сред предоставените за разглеждане документи с обществен достъп са Доклад за изпълнение на бюджета и сметките за средствата от Европейския съюз, Годишен финансов отчет 2018 г., Отчет на бюджета на община Асеновград за 2018 г., Отчет на инвестиционната програма за 2018 г., Отчет на общински дълг за 2018 г., Отчет за сметките за други средства от Европейския съюз за 2018 г., Отчет за сметките за  средства от Европейския съюз, администрирани от Националния фонд за 2018 г. От общите сметки се вижда, че разходите за общинска администрация през миналата година възлизат на близо 4 000 000 лева. Над са отделени за заплати и възнаграждения за персонала, нает по трудови и служебни правоотношения. А към графа \"други възнаграждения и плащания за персонала\" са начислени повече от 208 000 лева, без да се уточнява за какви разходи конкретно става въпрос.\r\nЗа издръжка на общинска администрацията са отделени общо около 800 000 лева, в което се включват постелен инвентар и облекло, учебни и научно-изследователски разходи и книги за библиотеките, вода, горива, енергия, разходи за външни услуги (над 400 000 лева). За текущ ремонт на сградата през 2018 г. с били отделени близо 54 000 лева, а за командировки в страната - малко над 16 000 лева и в чужбина - 5 013 лева.  За обезщетения и помощи по решение на Общински съвет-Асеновград през миналата година са отпуснати близо 127 000 лева. Повече от 450 000 лева са похарчени по разходи на местния парламент в града. За заплати и възнаграждения на персонала, нает по трудови правоотношения, са дадени около 36 000 лева, а по извън трудови - 400 лева. Не е уточнено както точно влиза в графа \"други плащания и възнаграждения\", но отделената сума по това перо възлиза на близо 280 000 лева. Разходите за външни услуги на Общински съвет-Асеновград възлизат на малко над 36 600 лева. За командировки в страната са похарчени едва 26 лева, а за чужбина - близо 2 100 лева. Над 72 600 лева са отделени от бюджета за 2018 г. за дейности по вътрешна сигурност. Около 37 400 лева пък са похарчени за превантивна дейност за намаляване на вредните последствия от бедствия и аварии. Разходите по яслите, детските кухни и яслените групи в детска градина възлизат на близо 500 000 лева, за детските градини - на около 5 680 000 лева, а за подготвителните групи в училище - малко над 340 000 лева. Повече от 204 000 лева са похарчени по програми за временна заетост. Близо 89 000 лева са отделени за други служби и дейности по социалното осигуряване, подпомагане и заетостта. Над половин милион лева община Асеновград е ползвала от бюджета през миналата година за осветление на улици и площади и още толкова за озеленяване, а за чистота са похарчени около 2 408 000 лева.     За изграждане, поддържане и ремонт на уличната мрежа са били отделени повече от 1 607 000 лева. Дейност \"спорт за всички\" е струвало на общината през 2018 г. едва около 25 700 лева, докато за перо \"спортни бази за спорт за всички\" са отделени близо 490 000 лева . В това число са включени почти 60 000 лева за текущи ремонти и малко над 11 000 лева за изграждане на инфраструктурни обекти. За читалищата са били отпуснати повече от 340 000 лева, за градски библиотеки - близо 280 000 лева, за музеи, художествени галерии, паметници на културата и етнографски комплекси с национален и регионален характер - почти 180 000 лева, а за такива от местен характер - около 5 000 лева. Още над 280 000 лева са похарчени за други дейности по културата и малко повече от 272 000 лева - за туризъм и други.    В разчета на бюджета не се посочват с наименования конкретните обекти и услуги, за които са похарчени средствата. Част от тях са описани в Инвестиционната програма на Асеновград за миналата година. Тези и други разходи могат да се открият в отчета на бюджет 2018 г., качен на официалната интернет страница на общината. ", "date": "2019.09.04", "title": "За какво харчи Асеновград - пример е разход от почти половин милион лева за спортни бази"}
{"url": "https://www.actualno.com/europe/serija-zemetresenija-v-gyrcija-news_1372547.html", "text": "      Серия земетресения са регистрирани на територията на Гърция в последните часове, показва справка на официалната интернет страница на Европейския средиземноморски сеизмологичен център (EMSC), информира \"Фокус\".      Най-силният трус е бил със сила от 4,5 по скалата на Рихтер. Той е отчетен на Додеканезите в 4:01 часа местно време (съвпада с българското време). Епицентърът е бил на 78 км югоизточно от Карпатос и на 150 южно от Родос, с дълбочина от 10 км. Няколко минути по-късно в същия район е регистриран втори трус със сила от 3,2 по Рихтер.   В 7.08 часа земетресение с магнитуд от 3,6 е разлюляло столичния район. Епицентърът му е бил на 137 км северозападно от Атина и на 22 км южно от Ламия, с дълбочина от два километра под земната кора.\r\nНяма сведения за пострадали или материални щети.   ", "date": "2019.09.04", "title": "Серия земетресения в Гърция"}
{"url": "https://www.actualno.com/america/maduro-objavi-mashtabni-voenni-uchenija-na-granicata-s-kolumbija-news_1372487.html", "text": "      Президентът на Венецуела Николас Мадуро обяви мащабни учения на границата с Колумбия от 10 до 28 септември. Той съобщи новината, като говори пред учители и курсанти на военна академия, предаде БГНЕС.      \"Давам заповед на стратегическото командване на венецуелската армия и всички гранични военни части да обявят оранжево ниво на заплаха пред колумбийската агресия срещу Венецуела... И също така за провеждане на военни учения \"Суверенитет и мир\" от 10 до 28 септември по цялата западна граница на страната\", каза Мадуро.    ", "date": "2019.09.04", "title": "Мадуро обяви мащабни военни учения на границата с Колумбия "}
{"url": "https://www.actualno.com/politics/rumen-radev-vlastta-e-betonirana-v-tesen-kryg-hora-news_1372535.html", "text": "       България продължава да губи своето най-ценно богатство – хората . Липсват основните фактори за ефективно управление – прозрачност, отчетност и отговорност. Това каза президентът Румен Радев в обръщение от парламентарната трибуна в началото на осмата сесия на 44-ото Народно събрание.       Тесен кръг бетонира своята безконтролна власт , като се затваря, а при такава формула няма просперитет, убеден е президентът.\r\n\"Нужна е промяна, която да засили гражданското участие, да направи институциите по прозрачни, да разгърне инициативата. Необходима ни е силна държава с ясна правила и ред, които работят за народа и се спазват от всички. Такава промяна не е по силите на една само партия. Тук виждам ролята на парламента.\r\nНе може да има ефективно управление на държавата, ако няма ефективен контрол. Българското правителство е малкото сред европейските страни, което не следва управленска програма, одобрена от парламента. Необходимо е да се явява поне веднъж в парламента за отговор на въпроси, които касаят обществото\", обобщи Радев.  \"Машинното гласуване като гарант за честността на изборите следва да бъде осигурено и то надеждно в нормативно-техническо и експертно отношение. Според мен не само че трябва да бъде ускорено въвеждането на електронно дистанционно гласуване, разбира се при ясни гаранции за неговата неприкосновеност, но трябва да вървим и по-нататък\", заяви Радев\r\nНеобуздана корупция по високите етажи, ширeщата се престъпност,  драматичен срив в преките чуждестранни институции, демографсктата криза - тези проблеми на държавата открои Радев в острото си слово пред депутатитe. \"Времето за промяна неумолимо изтича, така както изтичат българите в чужбина, така както гаснат българските села .    Моят призив е да се концентрират усилията за важни за бъдещето решения. Ако това не се случи или апатията ще ни завладее или улицата ще помете статуквото. Българите очакват вашето отговорно действие\", завърши президентът и пожела успех на депутатите. Очакванията, изказани от президента    1.      Не може да има ефективно управление на държавата – а оттам и просперитет, ако няма пълноценен парламентарен контрол над изпълнителната власт.\r\n-        Българското правителство е едно от малкото в ЕС, което не следва управленска програма, получила одобрението на парламента след публичен дебат. Би било рационално решение, ако наред със състава на Министерския съвет, министър-председателят предлага за одобрение на Народното събрание и своята управленска програма. Отклоненията от тази програма следва също да се дебатират в парламента, както и правителството да представя ежегоден отчет за дейността си пред Народното събрание.\r\n-        Oчевидно имаме необходимост от разпоредба, задължаваща министър-председателя да се явява поне веднъж в месеца в парламентарната зала за отговор на общи въпроси по политиката на правителството. Отказът от блиц-контрола според мен бе отстъпление от демократичните принципи и неговото възстановяване ще бъде стъпка към добрите практики на парламентаризма, към неговите най-добри образци.   -        Напълно съм убеден и считам, че българският парламент трябва да пресече, и то още тази година, порочната практика на безконтролно харчене на изкуствено създаван излишък без обосновка и без санкции на парламента. Това, такъв подход, е в разрез с добрите практики и генерира условия за корупция. Надявам се тук сте съгласни с мен. Разбира се, всяко правителство трябва да има оперативна свобода да се разпорежда с бюджета, но тя трябва да бъде в ясно регламентирани рамки и парламентът е този, който трябва да определя тези рамки.\r\n2.      Президентът няма никакви правомощия да се намесва в технологията на законотворческия процес, но така и така ме каните – тук съм, и ще споделя своето притеснение и тревожни тенденции. Все повече закони се променят кардинално с преходни и заключителни разпоредби, избягвайки общественото обсъждане и оценката за въздействие. Това внася непредвидимост в законодателния процес и елиминира гражданското участие. Очакванията към българския парламент са за повече прозрачност и предвидимост, което ще бъде от полза и на гражданите, и на бизнеса, и най-вече ще повиши доверието в най-важната институция в страната.   3.      Мисля, че отдавна е назрял и моментът за по-голяма независимост, инициативност и отговорност на местната власт чрез реална финансова децентрализация. Стъпка в тази посока ще повиши и така необходимата гражданската активност по региони. Към момента общините зависят от благоволението на правителството, което много често се реализира по неясни, а в повечето случаи - тясно партийни критерии, което и да е правителство.\r\n4.      Мисля, че усъвършенстването на Закона за прякото участие на гражданите в държавната власт и местното самоуправление следва да влезе във фокуса на НС. В момента законът в този си вид не позволява ефективно прилагане на инструментите на пряката демокрация – и затова следва да се обмисли разширяването на възможността и облекчаване на условията за гражданско участие.\r\n5.      Упорито отклоняваната през годините тема за въвеждането на индивидуална конституционна жалба следва да бъде внимателно обмислена. Защото при балансиран подход, тя може да стане мощен инструмент за граждански контрол над законодателството и управленските решения. Още повече, такава практика е приета в повечето европейски държави и се подкрепя от Венецианската комисия.\r\n6.      Настоящата сесия е заредена и с надежди за внасяне на устойчивост в изборния процес.  Машинното гласуване, като гарант за честността на изборите, следва да бъде осигурено и то надеждно в нормативно, техническо и експертно отношение.\r\n7. Не само трябва да бъде ускорено въвеждането на електронно дистанционно гласуване, при ясни гаранции за неговата неприкосновеност и при ясни условия за защита на националната сигурност, но трябва да вървим и по-нататък - за обмисляне на законови и конституционни промени, които да дадат възможност на българи по рождение, придобили двойно гражданство в държави от ЕС – а защо не и в развити демокрации като САЩ, Канада, Швейцария и т.н. - да могат да се кандидатират за народни представители, президент и вицепрезидент – каквато е в болшинството от развитите страни. Защото все повече наши сънародници са зад граница и е от изключителна важност не само да не късат духовна връзка с родината – нещо, за което работи усилено и г-жа Йотова, и вие, и българското правителство, но тези хора трябва да бъдат съпричастни и към нашия обществено-политически живот. Голяма част от тях са високообразовани и с престижни професии. Ако им се даде законова възможност да участват в българската политика, натрупаните от тях опит и знания в страни с много по-развити обществени, политически и икономически системи ще бъде от наша полза, а и те ще получат допълнителен стимул да се завърнат в родината. Това ще способства и за нашите обществено-политически модели да се сближават по-бързо с тези на държавите-членки и да се интегрираме по-пълноценно в ЕС. Не може тези хора да внасят в България повече средства отколкото преките чуждестранни инвестиции, а да не може да участват в българската политика. Не е справедливо! ", "date": "2019.09.04", "title": "Румен Радев: Властта е бетонирана в тесен кръг хора"}
{"url": "https://www.actualno.com/society/istorija-za-pincher-pitbul-i-batka-news_1372549.html", "text": "      Действието се развива в столичния квартал Изгрев, познат в последно време като квартала на Артекс. Но темата не е за строителство или евтини апартаменти. Става дума за една обикновена битова история, касаеща пинчер, питбул и неговите стопани (млад „батка“ и откачения му баща). За жалост първият участник в разказа вече не е сред нас – пинчерчето Роби си замина разкъсано от обучен да убива, озлобен питбул. Питбул, който вместо да бъде възпиран от собственика си, бива окуражаван да пролива кръв.      Ще се върна назад във времето, защото докато си мислех за Роби някои епизодични спомени изплуваха. Помня когато младежът с питбула, днес професионален или мераклия ММА боец, беше още дете. Един ден на междублоковата площадка го заварих да налага с огромна злоба друго дете, което на практика отдавна бе безпомощно. Аз също не съм светец, бил съм се безброй пъти с приятели, съученици и други. Но особеното в онзи случай бе, че до двете деца стоеше бащата на К., който яростно окуражаваше сина си. Бащината гордост личеше по лицето му. Тръгнах да разтървавам децата. Не се наложи, тъй като бащата, вероятно засрамен или по-скоро притеснен от появата ми, издаде команда боят да бъде прекратен.   От тогава минаха около 20 години. В този интервал от време нямам други спомени от К. Но баща му виждам почти ежедневно по улиците на квартала, в гората, в центъра и къде ли още не. Говори се, че бил доносник. Може би са квартални слухове, а и да е вярно, няма пряко отношение към случая с Роби. Но когато го видях за пръв път с куче си казах именно това – сега вече ще имаш добро оправдание за постоянното ти мотаене, зяпане и слухтене из квартала. Поотклоних се от темата, извинете за което. Но ми се стори удачно да поставя случката в контекст. Сякаш имам някакво подсъзнателно желание да намеря оправдание както за К. (младежа, обучил питбула да убива), така и за самия питбул – и двамата резултат от един определен възпитателен модел. Защото в началото на тази верига стои бащата – човекът, разхождал кучето в трагичния ден.\r\nВпрочем като че ли няма нужда да разказвам самата история... всеки отдавна се е сетил каква е тя. Малък пинчер ходи по тротоара, изскача питбул (разбира се без повод и намордник), захапва го, отнася го в гората. Опитите да бъде спасен са напразни...Е, ето все пак и един детайл, който ми изглежда показателен. Докато стопанина на пинчера се опитва да извади от устата на питбула малкото животно, г-н И. казва: „Не ми удряй кучето, ей“. Самият той не прави каквото и да е усилие да спре машината си за убиване. Точно обратното…  Ето и един друг спомен. Веднъж имах кратък разговор със стопанина на Роби. Може би беше  преди година. Пинчерите са общо два...извинете... пинчерите бяха общо два. Томи вече ще се разхожда сам. Та, попитах го защо единия води на повод, а другия е пуснал свободно, визирайки заплахата от автомобили. Отговори ми, че Роби е послушен и е научен да се пази. Загледах се и действително видях как се спря с наближаването на кръстовището, изчака своя стопанин, и пресякоха заедно. Уви, заплахата от колите беше предвидена, но тази от питбула Мастер - не.\r\nЦелият квартал познава „родителите“ на Роби. Вероятно защото работят в същия този квартал, вероятно защото мнозина разхождат кучетата си с тях, вероятно и поради тяхната специфична порода -  хора добряци, позитивисти, вечно усмихнати. Хора, които намираха малките удоволствия на живота в разходката в края на работния ден с техните „пиленца“, както съм чувал да ги наричат. От „инцидента“ (събота вечер) насам минаха няколко дни. И когато снощи видях стопанина на жертвата, не успях да обеля дори дума. Защото се сблъсках с празния поглед на изгубения смисъл.Познавам този поглед и пред него оставам ням. Роби няма да се върне. Мога само да се надявам тези хора да си върнат смисъла. Вероятно за мнозина е просто едно кученце. Но в действителност е много повече от това. Колко жалко, че в едно и също общество се налага да съжителстват тези две реалности – едната на добряците, усмихнатите стопани на Роби, а другата –реалността на К. – възпитателя на кучета убийци, неговия ментално болен баща и питбула Мастер!   P.S. Пиша този текст с надеждата да бъде отпечатан в медийното пространство. Случаят с Роби не е първи. Други също са загубили любимците си, включително хора са били хапани от същия този питбул. Подадените до момента сигнали не са довели до конкретни действия от съответните институции. Надявам се даването на гласност, заедно с всички останали законови инициативи на жителите на квартала, да дадат резултат. Надявам се мерките да засягат най-вече агресивните стопани, а не само продукта на болните им мозъци - агресивните кучета. Защото именно тези „хора“ са опасната порода. Надявам се в бъдещето сигнали от подобен характер да бъдат разглеждани със съответната отговорност и навременност, за да водят до превенция. В противен случай утре някой родител,облян в сълзи, ще носи в ръцете си мъртвото си дете, точно както „бащата“ на Роби го носеше онзи ден!     Автор:  *  ", "date": "2019.09.04", "title": "История за пинчер, питбул и батка*"}
{"url": "https://www.actualno.com/tennis/pyrvite-dumi-na-shtastlivija-grisho-sled-fenomenalnija-uspeh-news_1372556.html", "text": "       . Това заяви след края на мача си с Роджър Федерер първата ракета на България . 78-ият в света тенисист постигна най-голямата победа в кариерата си, отстранявайки в четвъртфиналите на Ю Ес Оупън петкратния шампион в надпреварата след петсетова битка.       , започна 28-годишният тенисист. -      добави той.    ", "date": "2019.09.04", "title": "Първите думи на щастливия Гришо след феноменалния успех"}
{"url": "https://www.actualno.com/tennis/jasen-e-sypernikyt-na-grigor-dimitrov-na-polufinala-na-us-open-news_1372553.html", "text": "      Най-добрият български тенисист поднесе сензацията на US Open, след като спечели 5-сетов трилър срещу Роджър Федерер на четвъртфиналите на последния за годината турнир от Големия шлем.      Как се разви мачът -    Така той за 3-и път в кариерата си ще играе полуфинал в надпревара от голямата четворка, но за пръв път ще стори това на \"Артър Аш Арина\".\r\nСрещу кого ще се изправи Григор Димитров в полуфиналите    ", "date": "2019.09.04", "title": "Ясен е съперникът на Григор Димитров на полуфинала на US Open"}
{"url": "https://www.actualno.com/politics/daritkova-otpravi-ostri-kritiki-kym-radev-obvini-go-v-lipsa-na-prozrachnost-news_1372561.html", "text": "       Президентът отново начерта разделителни линии . Това каза председателят на ПГ на ГЕРБ д-р Даниела Дариткова в декларация за новия политически сезон.      „Не знам дали е коректно да се обърна към президента, който току-що ни напусна. За нас беше знаменателно, че в осмата сесия на 44-тото Народно събрание бяхме уважени от присъствието на президентската институция.\r\nСмятаме, че това можеше да бъде добър знак за диалог между институциите в България и за едно начало на утвърждаване на техния авторитет.   В тази зала ние се кълнем да спазваме законите и Конституцията на страната. В Конституцията е написано, че всеки народен представител представлява не само своите избиратели, а всички български граждани. В същата тази Конституция в чл. 92 е написано, че президентът е олицетворение на единството на нацията.  За съжаление ние днес отново видяхме очертаване на разделителни линии. Разделителни линии между тези, които са издигнали президента, и изказвания в полза на определени политически сили. Ние сме готови на диалог и винаги сме го заявявали, но той трябва да започне с честно и почтено отношение\", подчерта  д-р Дариткова.\r\n\"Трябва отстраняване на дефицитите на прозрачнос т не само в правителството и парламента, но и в самата президентска институция.       „И там имаме много примери на непрозрачно изпълнение на функциите на президента . Ние винаги сме смятали, че президентството би следвало да се запознае с програмата за коалиционно управление на това правителство, която е публична и която ние стриктно следваме и изпълняваме.\r\nСъжалявам, че днес установихме, че няма такова познание. Разчитам, че ще информираме по надлежен ред президентството за това кои от приоритетите ни са реализирани вече и кои предстоят да бъдат изпълнени в следващите две години“, посочи д-р Дариткова.\r\n„Наистина приемам голяма част от проблемите в изказването на президента, които бяха заложени като приоритетни за следващите години управление и в моето изказване съм заложила на тях“, заяви още д-р Дариткова.\r\nТя посочи, че разделителната линия на президента оставя подкрепилите коалиционното управление извън пределите на президентската институция. ", "date": "2019.09.04", "title": "Дариткова отправи остри критики към Радев, обвини го в липса на прозрачност"}
{"url": "https://www.actualno.com/politics/kornelija-ninova-na-borisov-njama-da-mu-e-lesno-ako-dvete-s-manolova-atakuvame-sofija-news_1372520.html", "text": "      Градската организация на БСП ще реши дали да подкрепи . Това каза лидерът на БСП Корнелия Нинова.      \"Имаме няколко номинации. Мая Манолова има най-много. Решението е на градската организация и ще стане ясно на 11 септември. Номинации имат и Калоян Паргов, Борислав Борисов, Христо Проданов и Георги Свиленски. Конференцията ще реши кой ще бъде подкрепен. Ще чуете личната ми позиция за кандидатурата на Мая Манолова на 11 септември. Харесвам работата ѝ. Харесвам я като човек. Като депутат в групата беше неуморна\", посочи Нинова и уточни, че Националният съвет на БСП ще утвърди на 15 септември предложения от градската организация\", обясни пред bTV лидерът на БСП.   \" На Бойко Борисов няма да му е лесно, ако двете с Манолова атакуваме София. Основната ни цел е промяна на модела на управление на общините\", каза още тя и допълни, че се пренебрегват такива важни въпроси, като общинските болници, комуналните услуги и аптечното обслужване. \r\nПо думите на няма личностен конфликт между нея и Мая Манолова. \"Един път сме разменяли различни мнения публично по една единствена тема – Истанбулската конвенция\", уточни соцлидерът.  \"Чуваме се с Мая Манолова, говорим си. По-често сме говорили по законодателни инициативи, тя е активна, внесе законодателни предложения от името на граждански организации, но няма право на законодателна инициатива и някой от депутатите трябва да припознае тези закони и да ги внесе. Ние като парламентарна група сме внасяли нейните предложения. Напоследък говорим и за политическата ситуация, за местни избори и т.н.\", обясни лидерът на БСП. ", "date": "2019.09.04", "title": "Корнелия Нинова: На Борисов няма да му е лесно ако двете с Манолова атакуваме София"}
{"url": "https://www.actualno.com/viewpoint/manolova-vyzpjata-ot-krisko-news_1372615.html", "text": "      Криско и Анелия , който издига Мая Манолова за кмет на София - авторитетен, висок старт. Когато преди време Борисов бе заявил, че му омръзнало Веско Маринов да му пее покрай Цветанов, вероятно е усещал тъкмо това - нуждата от хиперактуални звезди, които да внесат взривно-посредствена енергия в кампанията, крачка напред от незвривно посредствената (спори се кое е по-зле), с която допринасяше глашатаят на герберското дело и родната полиция. Но ето, че Криско е вече зает.      С него като бек вокал на кандидат-кметската кампания възникват страшни възможности. Тъй като Манолова по всяка вероятност ще атакува ремонта на Графа, то знаменитият рефрен на инициатора Криско се вписва - Мая ще твърди, че ще го направи по-добре, че Джан, Джун, гледай как се прави. В подобна ситуация Джан и особено Джун, почват да звучат като строителни материали, съкратено от маджун просто. То в тия песни и без това няма значение какво пееш, стига да си си прекарал гласа през десет ефекта и да звучиш като робот със синузит.   Анархо-пънк фантазмите на \"Видимо доволни\", които преведени от тийн таргетирането означават просто да се изпукаш на Слънчака, също могат да възпеят достойно кметската кандидатура. На Манолова ще й е необходимо електорално разлепване - евентуалните по-зрели да бъдат впечатление от работата й като омбудсман, докато по-младите, твърде ценен ресурс, могат да бъдат атакувани с обратното - два концерта на Криско, в които да се наблегне на сладкото очертаване на пропастта между поколенията: \"съседите бучат, пенсионерите кълнат, а ние сме на път да събориме града\". Събарянето на града, революционна метафора за това как вече след като си се изпукал на Слънчака, да се изпукаш и в столицата, понеже вече е студено.      Тук любовният триъгълник е сериозен и с дълга история - Шамара и Мая Манолова на един фронт в подкрепата на Орешарски през лятото на 2013-та, и от друга страна Криско, пробутал един кавър на Шамара от ръба на Милениума, за да запознее поколенията с славните времена, в които дори наличието на музикален клип бе атестат за голяма работа. В това отношение има много общо между музика и политика: това, че и в двете се разчита на къса памет.  ", "date": "2019.09.04", "title": "Манолова, възпята от Криско "}
{"url": "https://www.actualno.com/society/temata-s-kachestvoto-na-slovoto-pak-stana-vodeshta-v-nova-broadcasting-group-news_1372619.html", "text": "       След като всички активи в Nova Broadcasting Group станаха собственост на братята Кирил и Георги Домусчиеви, сътресенията в различните медии в групата не спират.      Поредното такова касае dariknews.bg – де факто електронната версия на \"Дарик Радио\" В свой емоционален пост във Facebook една дългогодишните служителки на варненското звено \"Дарик Радио\" излива болката си от поредната корпоративна промяна - този път касаеща dariknews.bg.\r\n\"       \".     Припомняме, че едно от най-големите сътресения беше раздялата с директора на \"Нет Инфо\" АД Христо Христов. Какво каза той пред за случилото се тогава – спомнете си в !\r\nОсвен Христов, от Нова телевизия си тръгнаха емблематични лица като Генка Шикерова, Миролюба Бенатова и Ясен Дараков. Как се разделиха Шикерова и Бенатова с Нова ТВ – спомнете си в ! ", "date": "2019.09.04", "title": "Темата с качеството на словото пак стана водеща в Nova Broadcasting Group "}
{"url": "https://www.actualno.com/asia/zapochva-iztochnijat-ikonomicheski-forum-vyv-vladivostok-news_1372555.html", "text": "      Във Владивосток започва петото издание на Източния икономически форум, предаде TACC.      Очаква се в тазгодишното издание да участват около 5000 от над 50 държави. Основните събития в програмата ще се проведат на територията на кампуса на Далечноизточния федерален университет на един от островите в града.   Във форума ще участва и държавният глава на Руската федерация Владимир Путин. ", "date": "2019.09.04", "title": "Започва Източният икономически форум във Владивосток"}
{"url": "https://www.actualno.com/politics/ninova-prioritet-ni-e-roljata-na-dyrjavata-v-ikonomikata-news_1372570.html", "text": "      От нас зависи да направим политическия сезон пълноценен и резултатен. Приносът на БСП за България за такава резултатност ще дадем основно по няколко въпроса, продиктувани от реалния живот.      Те са икономика, социална политика, включвам и здравеопазване, образование, върховенство на закона, фискална политика и местно самоуправление. Това заяви председателят на ПГ на \"БСП за България” Корнелия Нинова в началото на новия парламентарен сезон.\r\nПродължава клишето, че държавата е лош стопанин. Нашите предложения ще бъдат за роля на държавата в икономиката , така че включително чрез данъчни стимули да помогнем на малките и средните предприятия , ще внесем закон за държавните предприятия.   Преките чуждестранни инвестиции са важни за икономиката, но все по-малко чуваме да се говори за производство. Вниманието ни ще бъде съсредоточено в помощ на производството на български стоки и услуги, добави Нинова.  Вторият ни акцент е увеличаване на доходите . Основната ни теза е връщане на ролята на държавата, коментира още Нинова.\r\nДържавата има своята роля да създаде такива правила, че съдебната власт да функционира пълноценно. Ще внесем закон, който налага съдебен контрол върху актовете на главния прокурор и прокуратурата. Нашата позиция е върховенство на закона, а не на личността, на правилата, а не на едноличните решения.\r\nНашата задача е да създадем такива правила, че съдебната система да функционира пълноценно. Ще внесем наше предложение за друг орган за борба с престъпността и корупцията, поясни Нинова.    Тя посочи още, че моделът за провеждане на фискална политика е абсолютно сбъркан . \"Парите на българските данъкоплатци не се харчат по установения ред, а за партийни цели и групови интереси.   Ще има конституционна жалба за неспазване на раздаване на парите на българските данъкоплатци извън рамките на парламента и бюджета. Джипът, държавният бюджет в багажника, и раздаване през прозореца на пари за партийни цели, поясни още Нинова.\r\nИдват избори, тук д ържавата избяга от отговорностите си, като прехвърля на общините задължения , като казва вдигайте данъци и се оправяйте. Нашето предложение е за оставане на част от данъците на разположение на жителите на общините, комуналните услуги да се извършват от общински предприятия, ще имаме предложение за нов цялостен здравен модел.\r\nНека дебатът за местно самоуправление да бъде съдържателен в посока на промяна. Това не е заяждане, става въпрос за принципи, за сбъркан модел, който иска високо съгласие за неговата промяна, добави Нинова.\r\nГолемият проблем на всички е чувството на българските граждани, че държавата отсъства\", категорична е Нинова.   Кой е решил, че Шенген не ни е приоритет, недоумява лидерът на БСП. Защо сме се отказали от този приоритет, пита социалистката и отговори: \"Защото не ни искат\", посочи още тя. ", "date": "2019.09.04", "title": " Нинова: Приоритет ни е ролята на държавата в икономиката"}
{"url": "https://www.actualno.com/pernik/cacarov-razporedi-nezabavna-proverka-v-zavodite-na-kovachki-v-pernik-i-bobov-dol-news_1372533.html", "text": "      Незабавна проверка в \"Топлофикация – Перник\" АД, ТЕЦ \"Бобов дол\" ЕАД, \"Топлофикация – Сливен\" ЕАД и ТЕЦ \"Брикел\" ЕАД разпореди на министъра на околната среда водите главният прокурор Сотир Цацаров, съобщиха от прокуратурата днес.      Поводът е сигнал, постъпил от ДАНС за застрашаване на екологичната сигурност на страната при изгаряне на отпадъци от топлофикационни дружества.   Указано е извършване на проверка на място от МОСВ за спазване изискванията на Закона за опазване на околната среда и Закона за управление на отпадъците.\r\nГлавният прокурор Сотир Цацаров е разпоредил на МОСВ да установи има ли издадени разрешителни за съхранение и горене и всички други необходими документи за осъществяване на производствената дейност на топлофикационните дружества.  Също така да провери вида и количеството съхранявани и използвани за горене отпадъци от всякакъв вид и съответствието им с документацията на дружествата. Дали има замърсяване на околната среда, включително и чрез измервания и проби на място, както и наличие в резултат на това на опасност за здравето на хората.\r\nГлавният прокурор е указал на министъра на вътрешните работи оказване на съдействие на органите на МОСВ при извършването на проверка на място и е определил срок от 1 месец за изпълнение на възложената проверка.    ", "date": "2019.09.04", "title": "Цацаров разпореди незабавна проверка в заводите на Ковачки в Перник и Бобов дол"}
{"url": "https://www.actualno.com/politics/anelija-i-krisko-v-komiteta-kojto-shte-izdigne-manolova-za-kmet-news_1372557.html", "text": "      Олимпийският шампион по борба Армен Назарян, рапърът Криско, фолкпевицата Анелия, бившият царски депутат Атанас Щерев - това са част от имената в Инициативния комитет, който след броени минути ще издигне за кмет на София.      В комитета ще влязат и много хора, с които Манолова е работила като омбудсман като уволнената медицинска сестра и водачка на протестите Мая Илиева, Вера Иванова от “Системата ни убива”, Деси Филипова - адвокат, който се бори срещу свръхправомощията на банките и ЧСИ, Златина Панайотова, която написа гневното писмо до Дядо Коледа, довело до решение за отпускане на пенсии на децата полусираци и др.    ", "date": "2019.09.04", "title": "Анелия и Криско в комитета, който ще издигне Манолова за кмет"}
{"url": "https://www.actualno.com/politics/deputatite-prieha-promeni-v-zakona-za-elektronnite-syobshtenija-na-pyrvo-chetene-news_1372625.html", "text": "      Депутатите приеха промени в Закона за електронните съобщения. Промените бяха приети на първо четене.      Те са внесени от Министерски съвет и са изготвени в изпълнение на ангажиментите на Република България като държава - членка на Европейския съюз, за въвеждане на мерки за привеждане на българското законодателство в съответствие с изискванията на европейски регламент.   Промените са свързани с влезлите в сила от 15 май 2019 г. нови правила, ограничаващи цените, които доставчиците на обществено достъпни междуличностни съобщителни услуги с номера могат да налагат на потребителите за мобилни и фиксирани гласови и текстови съобщителни услуги в рамките на ЕС.\r\nСъс законопроекта се цели своевременно в националното законодателство да се въведе система от ефективни, пропорционални и възпиращи санкции за нарушаването на тези правила.   ", "date": "2019.09.04", "title": "Депутатите приеха промени в Закона за електронните съобщения на първо четене"}
{"url": "https://www.actualno.com/america/jertvite-na-dorian-se-uvelichiha-news_1372490.html", "text": "      Най-малко 7 души са загинали на Бахамските острови от урагана \"Дориан\", съобщи премиерът Хуберт Минис, след като бурята нанесе опустошителен удар по островите, предаде БГНЕС.      Минис каза, че към първоначално известните 5 души се причисляват още двама, като по този начин жертвите на стихията стават 7.   \"Можем да очакваме увеличение на смъртните случаи\", добави той.\r\nЧудовищният ураган \"Дориан\" предизвика масови евакуации по източното крайбрежие на САЩ и повреди над 13 000 къщи.  \"Дориан\" отслабна леко вчера, но все още е опустошителната буря, наказвайки Бахамите с \"животозастрашаваща буря и катастрофални ветрове\", се казва в последния бюлетин на Националния център за урагани в Маями. ", "date": "2019.09.04", "title": "Жертвите на \"Дориан\" се увеличиха "}
{"url": "https://www.actualno.com/smolyan/nov-sluchaj-na-afrikanska-chuma-po-svinete-tozi-pyt-v-mihalkovo-news_1372611.html", "text": "      Нова положителна проба с вирус на африканска чума по свинете е открита в района на село Михалково, съобщиха след проведеното заседание на Областната епизоотична комисия в Смолян.      \"Бяхме по-спокойни в нашия район, но преди малко постъпи информацията, че в опашката на язовир \"Въча\", под село Михалково, е намерено мъртво диво прасе, за което са получени положителни резултати за африканска чума\", каза зам.-областният управител Владимир Гърбелов.   \"Очаква се получаването на заповедта на изпълнителния директор на Българската агенция по безопасност на храните за обявяване на огнището, след което от Регионална дирекция по горите – Смолян, ще се определи 8-километровият район, в който, за съжаление, ще бъдат наложени ограничителните мерки\", каза д-р Сава Бозуков, директор на Областна дирекция по безопасност на храните – Смолян. Той поясни, че всички други дадени за изследване проби от отстреляни диви свине са отрицателни.\r\nД-р Бозуков съобщи, че приключва процедурата по изплащане на доброволно закланите домашни свине от техните стопани. 2 9 от подадените общо 264 заявления са за заплащане в брой и те вече са разплатени от областната дирекция. Останалите 235 ще бъдат разплатени по банков път на посочените от стопаните банкови сметки в най-скоро време .  \"Очакват се и промени в Наредба 44, които ще са свързани с отглеждането на свине в обектите от типа \"заден двор\", поясни още д-р Бозуков.\r\nДиректорът на Регионална дирекция по горите – Смолян инж. Венцислав Фурлански информира за създадената организация по транспортирането на дървесината, която е налична на временен склад. \"Контролните проверки, които се извършват, показват, че се спазват стриктно мерките за биосигурност, дезинфекцират се автомобилите и дървесината, която е била в контакт\", каза той.   Зам.-областният управител апелира стриктно да се спазват ограничителните мерки, както и мерките за биосигурност, за да не се допусне заболяването и в други райони от област Смолян, в които към момента няма отчетена положителна проба от отстреляните диви свине.     ", "date": "2019.09.04", "title": "Нов случай на Африканска чума по свинете, този път в Михалково"}
{"url": "https://www.actualno.com/starazagora/bukvite-na-bylgarija-azbuka-na-evropa-gostuva-v-stara-zagora-news_1372554.html", "text": "      Изложбата „Буквите на България – азбука на Европа”, която e проект на Международното триенале на сценичния плакат, ще гостува в Стара Загора. В нея 30 художници от 20 страни - 27 световни плакатисти и трима български автори, единият от които дебютант, представят 30 плаката, колкото са буквите на българската азбука.      Всеки автор представя на плакат една буква, определена чрез жребий. Буквата “Ь” e създадена след конкурс между младите български художници и студенти, в който са се представени над 60 проекта на автори до 35-годишна възраст. С акцията се прави опит да се активира широк кръг от изявени артисти от цял свят за създаването на цялостен съвременен художествен  продукт, който да популяризира българската култура чрез една от емблемите й - буквите. Изложбата е показвана в много градове на България, както и във Франция, САЩ, Япония, Сърбия, Мексико, Чехия и други страни.   Изложбата в Стара Загора се открива на 10 септември от 17:30 часа във фоайето на първия етаж в Регионална Библиотека “Захарий Княжески”. ", "date": "2019.09.04", "title": "„Буквите на България - азбука на Европа” гостува в Стара Загора "}
{"url": "https://www.actualno.com/society/novini-ili-novini-kartinata-na-pechata-za-4-septemvri-news_1372481.html", "text": "       представя акцентите от днешния преглед на печата.       Гражданите, които подкрепят кандидат-кмета на София Мая Манолова не желаят БСП да бъде основната партия, която ще застане зад нея. Членовете на инициативата \"Промяна за София и България\", които номинираха Манолова, настояват тя да се обърне към \"малки политически партии, необвързани със статуквото, некомпрометирани и неучастващи в управлението\", които да \"предоставят своите регистрации и да отворят на 100% листите си за гражданите\".\r\nБСП не отговаря на първото условие и никога не би се съгласила на второто, защото това би означавало да се лиши от собствени общински съветници. Хората, подкрепящи Манолова, са враждебно настроени към левицата и Корнелия Нинова и смятат, че подкрепата на партията би навредила на бившия омбудсман.   Който получи дарение на имущество, което е различно от имот или кола, от догодина ще трябва да го впише в данъчната си декларация и да дължи данък за него. Това предлагат от финансовото министерство с промени в закона за облагане доходите на физическите лица. Дареното имущество, което ще трябва да се декларира, може да бъде всякакви вещи, смяната на собствеността на които не се извършва при нотариус и поради това не подлежи на контрол.\r\nДа отпадне задължението на собственици на автомобили, когато ги отписват, да уведомяват писмено общината, в която е регистрацията му, гласи друга поправка. В момента задължение на собственика е да представи в кметството документ от компетентен орган. Мотив за отмяната е, че изискваните данни са в регистър и от НАП могат да правят проверка служебно там.    Друга промяна в закона за облагане на доходите на физическите лица предлага приравняване на доходите на спортисти и треньори по договори със спортни клубове на доходи от трудови правоотношения. Експерти смятат, че ако промяната бъде приета, скъпоплатени спортисти няма да са длъжни да се вписват по ДДС, след като доходът им прехвърли 50 000 лв. Украинските депутати гласуваха да отпадне имунитетът им от съдебно преследване и така изпълниха едно от предизборните обещания на президента Владимир Зеленски. Решението бе одобрено с 373 гласа (нито един против) в 450-местната Рада, в която партията на Зеленски има абсолютно мнозинство от 254 представители.\r\nЗа поправка в основния закон на страната са нужни гласовете на поне 300 народни представители. Преди гласуването Зеленски каза, че е време депутатският имунитет да бъде изхвърлен \"на бунището на историята\", като посочи, че такова е желанието на 90% от украинците.    Около 250 лв. биха ни стрували 3 дни на море на някои от гръцките острови през септември. Хотелиерите в южната ни съседка започнаха да зарибяват чуждите туристи не само с ниски цени и добри условия, но и с безплатна отмяна на направена резервация.\r\nСпоред родните туроператори българите обичат да запазват стаи в последния момент, но това може да бъде от полза, тъй като от началото на месеца започнаха и големите намаления по гръцките курорти. В момента почивка с 2 нощувки двама в южната ни съседка излиза между 200-500 лв. в най-търсените дестинации и места за отдих. Повечето предлагат намаления до 20%, а другаде има и двойно по-големи отстъпки. ", "date": "2019.09.04", "title": "Новини или Novini - картината на печата за 4 септември"}
{"url": "https://www.actualno.com/europe/rekordno-kolichestvo-narkotici-hvanaha-vyv-velikobritanija-news_1372484.html", "text": "      Благодарение на международна операция, беше заловено най-голямото досега количество хероин във Великобритания, съобщи Националната агенция по престъпността (NCA). Става въпрос за близо 1,3 тона, хванати в кораб с контейнери, предаде БГНЕС.      Обискът е направен на кораба MV Гибралтар, след като той пристигна на пристанището в Южна Англия Феликсстоу на 30 август. Британската полиция е получила информация, че хероинът, чиято стойност на черния пазар е около 120 милиона лири (145 милиона долара, 133 милиона евро), ще бъде на кораба, когато акостира по път за Антверпен.   \"Контрабандистите бяха скрили наркотиците в кутии с кърпи, зашивайки 1-килограмови блокове хероин вътре в някои от кърпите. Общо на моите служители бяха необходими шест часа, за да извадят наркотиците\", заяви Джени Шарп, помощник-директор на граничните сили във Феликсстоу.\r\nХоландските и белгийските правоохранителни органи са арестували четирима души, докато разтоварвали пратката.  \"Това е рекордно изземване на хероин във Великобритания и едно от най-големите в Европа. Размерът на тази и други скорошни пратки доказва мащаба на заплахата, пред която сме изправени\", заяви Мат Хорн от NCA. ", "date": "2019.09.04", "title": "Рекордно количество наркотици хванаха във Великобритания"}
{"url": "https://www.actualno.com/burgas/podzemnite-kofi-za-smet-veche-rabotjat-v-burgas-news_1372566.html", "text": "      Община Бургас спази обещанието си и започна монтажа на подземните контейнери за смет. Площадката в жилищен комплекс „Лазур“ вече работи, след като вътрешните пластмасови съдове бяха монтирани успешно. Техниката за тяхното почистване също е налична.      Павлин Михов, който е директор на дирекция “Околна среда” към община Бургас каза за : “Проектът за новия за България начин за събиране на отпадъци започна през 2017 година. До този момент броят на площадките за подземни съдове е над 30 на различни места в града. За тяхната ефективност мога да кажа, че е свързана не само с разделното събиране на отпадъци, но също и с факта, че се избягват миризмите и заразите“.\r\nНа новите контейнери могат да се видят надписи, които ориентират гражданите кой за какъв отпадък служи. Те са на български и английски език и имат съответните изображения - „Хартия и Картон“, „Пластмаса и Метал“, „Смесени отпадъци“. Това не е ново за жителите на Бургас, защото от години до традиционните кофи за боклук, бяха поставени пластмасови, които служат за разделно събиране. Те обаче са надземни.      На площадките в различни части на града поетапно се подменят и традиционните метални кофи. Изграждането на новите площадки продължава. Те са част от системата за разделно събиране на отпадъци на територията на града. Предимствата им са доказани и свързани с по-бавните гнилостни процеси, липсата на достъп на насекоми и хора до изхвърлените отпадъци и по-голямата вместимост.     ", "date": "2019.09.04", "title": "Подземните кофи за смет вече работят в Бургас"}
{"url": "https://www.actualno.com/tennis/grigor-dimitrov-okonchatelno-vyzkrysna-za-tenisa-pobeda-v-pet-seta-nad-federer-video-na-us-open-news_1372463.html", "text": "      Най-великият успех в кариерата на Григор Димитров е факт – победа в 5 сета на четвъртфинала на тазгодишния US Open над легендата Роджър Федерер. Българинът изживя истински Ренесанс на кортовете в Ню Йорк и обърна Федерер, след като изоставаше с 0:1 и 1:2 сета – 3:6, 6:4, 3:6, 6:4, 6:2. Така Димитров за пръв път достигна полуфинал на US Open, където ще играе с руснака Данаил Медведев, който отстрани с 3:1 сета Стан Вавринка.      До момента двамата се бяха срещали цели седем пъти на кортовете, но българинът имаше само два спечелени сета. През 2016 година в Бризбън  на 1/4-финалите Гришо печели и първия си сет срещу този съперник, но все пак губи след 6:4, 6:7, 6:4. Първата среща между Григор и Роджър Федерер на турнири от Големия шлем е през същата 2016 година в Мелбърн. Тогава в трети кръг Маестрото печели с 6:4, 3:6, 6:1, 6:4.\r\nПървият сет, за съжаление, беше решен още във втория гейм, когато Григор беше пробит на 30, след като направи две двойни грешки и швейцарецът, естествено, се възползва. Оттам-насетне Димитров имаше само един полушанс в петия гейм, когато докара нещата до равенство, но само толкова.\r\nВ началото на втория сет Димитров показа, че вече влиза в мача, като стигна до точка за пробив още в първия сервис гейм на швейцареца, но той се справи с гръмотевичен сервис и с брилянтна игра на мрежата. Тенденцията обаче беше видна – Григор печелеше по-лесно на начален удар, а Федерер почна да изпитва затруднения и нашето момче успя да пробие за 4:2 гейма, след плътен ретур и грешка на световния номер 3 от форхенд. Интересен факт е, че до този момент в сета Димитров загуби само 2 точки на свой сервис.  Тестът за Димитров обаче не закъсня – точно в последния възможен момент, при 5:3 гейма и негов сервис, Федерер стигна до 15:40 след умно изиграна точка от форхенд. Григор спаси първата с ас, но на втората направи двойна грешка и пробивът беше върнат в последния момент.  Все пак, по-добре стоящият на корта в този момент беше Григор и той бързо стигна до нова точка за пробив, макар и с малко късмет, след като форхендът му отскочи леко от филето на мрежата. Сетболът беше веднага реализиран, след грешка на Федерер от форхенд – 6:4 за българина!      Третият сет започна равностойно, като мъничкото предимство за българина беше, че сервира пръв. А Григор премина през огромно изпитание в петия гейм, когато изостана с 0:40 на свой сервис, но показа хладнокръвие, водеше разиграванията и наниза 5 поредни точки, за да обърне.\r\nЗа съжаление, вместо това да послужи като импулс, стана обратното – Федерер бързо изравни за 3:3 гейма, без да показва нерви след изпуснатата голяма възможност и проби веднага след това, като Григор помогна максимално – с двойна грешка точно на точката за пробив. А за капак Димитров не успя да направи рибрейк, като имаше 15:40, но швейцарецът включи на друга предавка и с 4 поредни точки взе своето за 5:3. На всичкото отгоре Федерер изигра най-добрия си гейм на ретур, заковавайки два уинъра директно след първи сервис на Григор, като венецът беше невероятен топспин лоб от форхенд за 15:40, а още при първия сетбол българинът сбърка от бекхенд по правата – 6:3 за швейцареца!  С оглед случилото се в третия сет, четвъртият почна изненадващо – с пробив за Григор, който се възползва от нов спад на нивото на Федерер. Швейцарецът отвърна с натиск в шестия гейм, като стигна до точка за пробив, макар че Григор не пропусна нито един първи сервис 5 пъти поред, но именно сервисът измъкна българина – 4:2 за него!   Димитров изпусна обаче голям шанс в седмия гейм, когато имаше цели 7 точки за пробив, включително 0:40, но Федерер удържа, въпреки някои влудяващи точки, които българинът направи, включително превърнат от паната в уинър бекхенд смач на швейцареца. Това можеше да се окаже много горчиво за нашето момче, като при 5:4 гейма Димитров изостана с 0:40, но той спаси общо 5 точки за пробив с вдъхновена игра, взе своето и изравни сетовете – 6:4 за него в четвъртия!\r\nПреди старта на петия сет за Григор дойде още един позитивен мач – . Явно швейцарецът имаше физически проблеми и още в първия гейм българинът проби, след грешка от бекхенд на Роджър, който вече изглеждаше по-изморен, по-бавен, по-тромав и просто по-стар – на 38 години! Бързо дойде и втория пробив в полза на Григор, като Федерер вече играеше само с единични удари, опитваше веднага да излезе на мрежата и логично Димитров печелеше точка след точка - 4:0 за него! Оттук-насетне вече нещата бяха протоколни - Федерер взе два гейма, за да запази честта си, а Григор Димитров се окичи с най-сладката победа!       Всичко от .  !  ", "date": "2019.09.04", "title": "Григор Димитров окончателно възкръсна за тениса - победа в пет сета над Федерер (ВИДЕО) на US Open"}
{"url": "https://www.actualno.com/tennis/grigor-nakazva-krasivo-federer-na-us-open-naj-neverojatnite-tochki-video-news_1372500.html", "text": "       между Григор Димитров и Роджър Федерер в звездния сблъсък на двамата на четвъртфиналната фаза на тазгодишния US Open определено няма значение, особено за неутралните фенове на тениса. Защото двамата предложиха страхотни отигравания, а по отношение на красивите точки българинът определено спечели срещу Маестрото. Разбира се, най-хубавото е, че нашето момче в крайна сметка спечели!      Ето и импровизираната класация на за най-красивите изпълнения на Григор в мача.\r\n4. Страхотно стоп воле от бекхенд в първия сет.    3. Разстрелващ минаващ удар от бекхенд по правата след воле на Федерер.  2. Абсурден минаващ удар на Григор от форхенд след изглеждащо великолепно форхенд воле на Федерер - при 5:2 гейма във втория сет за българина.      1. Извънземен Григор връща и завършва с бекхенд по правата изключително труден смач от бекхенд на Федерер - във влудяващия седми гейм на четвъртия сет, в който швейцарецът спаси 7 точки за пробив, включително 0:40!   ", "date": "2019.09.04", "title": "Григор наказва красиво Федерер на US Open - най-невероятните точки (ВИДЕО)"}
{"url": "https://www.actualno.com/politics/gen-stefan-janev-v-posledno-vreme-nabludavame-mnogo-chesta-smjana-na-zakonite-news_1372573.html", "text": "      \"В последно време наблюдаваме много честа смяна на законите и в някои случаи има усещане за безпринципност и партизанска уклончивост за решения, които са конюнктурни в момента.\" Това каза секретарят по сигурност и отбрана на президента - ген. Стефан Янев в коментар за наложеното от Румен Радев вето за промените в       Ген. Янев допълни, че търсеният проблем, дали цивилен или военен да ръководи служба \"Военна информация\", не е основен. Той обясни, че в последните 10 г. са били направени доста промени в службата, а конкретният въпрос не е бил решен и продължава да се дискутира.   \"В момента не можем да говорим за някаква конкретика, нито пък да споменаваме имена, защото не е здравословно\", допълни той. Освен това експертът заяви, че алтернативата военен-цивилен трябва да съществува и в звена като \"Военна полиция\", ВМА или Военна академия.\r\n\"Човекът, който оглавява службата трябва да е преминал през йерархията и да има определени качества и възможности. Това може да се случи за цивилен, и за военен, като условията за преминаване са записани в закона\", допълни Янев.  Според него се накърнява начина, по който служителите в службите изграждат кариерите си, заради несигурността в законодателната процедура.\r\nПо думите му това поражда несигурност и в самата служба.   Ген. Янев обясни, че президентът Румен Радев и премиерът Бойко Борисов са призовани в рамките на техните задължения да работят за българския народ.    \"Ако има някакъв спор, то, той е принципен и двамата трябва да работят за осигуряване на по-добър живот за гражданите\". ", "date": "2019.09.04", "title": "Ген. Стефан Янев: В последно време наблюдаваме много честа смяна на законите "}
{"url": "https://www.actualno.com/curious/kloniraneto-na-jivotni-v-kitaj-pyrva-stypka-kym-industrija-news_1372486.html", "text": "      В Китай беше клонирано коте за първи път с търговска цел. Всъщност става въпрос за втори живот на починал домашен любимец срещу 250 000 юана (близо 35 000 долара), съобщи вицепрезидентът на биотехнологичната компания SinoGene Ван Ининг.      \"Въпреки факта, че това не е първото клонирано коте в света, то е първото клонирано в Китай. Това е и първият случай на търговско клониране на котка\", каза Ван Ининг в интервю за РИА Новости, цитирано от БГНЕС.   Собственикът на клонираното животно е бил много депресиран след смъртта на домашния си любимец, който умрял поради внезапна болест и затова решил да използва услугите на компанията.\r\nВан Ининг каза, че от гледна точка на ДНК клонираното животно ще бъде абсолютно идентично с \"оригинала\", но може да има различия в характера.  \"Някои характеристики на характера на домашния любимец може да зависят от условията на живот и околната среда. Например обучение и така нататък. Следователно не можем да гарантираме, че характерът ще е 100% същия като този на починалото животно\", каза Ван Ининг и добави, че няма разлика в продължителността на живота между клонирано животно и оригинала.\r\nЦелият процес на клониране на котка отнема 3-4 месеца, но животното след раждането остава за още два месеца в лаборатория под наблюдение. Клонираното коте в момента е в лабораторията, тъй като все още не е направило два месеца.   \"В момента клонирането на едно куче струва 380 хиляди юана (почти 53 000 долара), а клонирането на котка е 250 000 юана\", заяви представител на компанията.    През 2017 година вниманието на целия свят беше приковано към SinoGene“, след като в лабораторията им се роди първото куче, създадено от соматична клетка по метода на нокаут на гена (метод на молекулярна генетика, при който дадени гени се отстраняват от организма или се правят неработоспособни). Кучето на име Лун Лун стана клонинг на кучето от порода бигъл, Пинго. През декември 2016 година Пинго от своя страна беше първото куче в света, отгледано с помощта на метода за генно модифициране. ", "date": "2019.09.04", "title": "Клонирането на животни в Китай - първа стъпка към индустрия"}
{"url": "https://www.actualno.com/books/hitov-tijn-roman-s-premiera-u-nas-news_815421.html", "text": "      „Нашите мастилени сърца“ е очарователна история за горчиво-сладката първа любов      След като беше публикуван в над 20 държави, дългоочакваният тийн роман на австралийската писателка Кристъл Съдърланд „Нашите мастилени сърца“ идва и у нас. Книгата излиза в поредицата Enthusiast Teen’s books и се нарежда до обичаните заглавия „Всички наши места“, „13 причини защо“, „Защото никога няма да се срещнем“ и др. Интересът към романа на Съдърланд по света е толкова голям, че през следващата година се очаква и филмовата му адаптация, продуцирана от „Амазон“.   Дълбоко емоционална, забавна, изпълнена с реалистични, различни и блестящо изградени характери, „Нашите мастилени сърца“ предава изключително красноречиво и достоверно сложната природа на любовта и на скръбта и създава история, пълна с интригуващи и запомнящи се персонажи.\r\nГлавният герой Хенри Пейдж е киноманиак и безнадежден романтик. Той чака любовта като на забавен кадър, любовта, от която сърцето замира и нищо друго вече не е от значение. Така че последният човек, в когото допуска, че може да се влюби, е Грейс. Тя със сигурност не е обичайната филмова героиня. Облича се в размъкнати момчешки дрехи, мирише така, сякаш не се е къпала от седмици, и се подпира с бастун, докато ходи. Образът ѝ не се покрива с ничия представа за момиче мечта, но Хенри не може да спре да мисли за нея.  Има нещо прекършено у Грейс. Душата ѝ е пропукана от мрачните тайни на нейното минало. И единственото, което Хенри иска, е да ѝ помогне да „се събере“ отново и да се превърне в жизнерадостното и усмихнато момиче, което е била. Но дали Грейс ще го допусне до себе си? И достатъчна ли е любовта, за да извади от мрака едно наранено сърце?\r\nКристъл Съдърланд е автор на 2 книги – „Нашите мастилени сърца“ (Our chemical hearts) и „Непълен списък на най-големите ми кошмари“ (A Semi-Definitive List of Worst Nightmares). Родена и израснала в Таунсвил, Австралия, тя определя града като неприветливо място, пълно със змии, крокодили и медузи. За нейна радост домът ѝ се намира точно срещу местната библиотека, където прекарва по-голямата част от времето си. Въпреки това като малка никога не е мечтаела да стане писател, а цветарка, вулканолог и актриса.   Малко след като навършва 18 години, написва първата си книга – ужасен непубликуван роман, както сама я нарича. Докато учи в Университета на Нов Южен Уелс, става редактор на студентското списание. Продължава да събира истории в Хонг Конг, докато е на студентски обмен, а после и в Амстердам като чуждестранен кореспондент. В момента живее в Лондон с годеника си.    Първата ѝ книга „Нашите мастилени сърца“ (2016) е издадена в над 20 страни. ", "date": "2019.09.04", "title": "Хитов тийн роман с премиера у нас"}
{"url": "https://www.actualno.com/celebrate/sv-prorok-mojsej-bogovidec-news_631262.html", "text": "      Мойсей бил третото дете на съпрузите Аврам и Йохаведа, принадлежащи към Левиевото коляно. По-големият брат се казвал Аарон, а сестрата – Мариам.      Родил се около 1550 г. преди Рождество Христово, когато угнетяването на евреите в Египет стигнало до най-високата си точка. Фараонът Тутмос І (1557-1501 г. пр. Р. Хр.), като виждал, че съществуващите до това време притеснителни мерки не спрели увеличението на евреите, издал заповед да бъдат убивани при раждането или да бъдат хвърлени в раката Нил новородените мъжки еврейски деца. Три месеца Йохаведа криела своето дете. Като видяла, че не може повече да го пази в тайна, сложила го в едно кошче, намазано с асфалт и смола, и го пуснала в тръстиката до брега на реката Нил. А Мариам застанала отдалече да наблюдава какво ще стане с братчето й. По някое време дошла на това място фараоновата дъщеря да се къпе в реката. Тя съгледала кошчето и пратила случинята си да го донесе. Отворила го и видяла вътре хубаво детенце, което плачело. Смилила се над него и по Мариам го пратила на майка му да й го откърми. След като отбила детето си, радостната Йохаведа го предала на царската дъщеря. Тя го осиновила и му дала името Мойсей, което значи “от вода изваден\".\r\nМакар и възпитан в царския дворец, Мойсей не изгубил съзнанието, че е евреин. Не изгубил и любовта си към своя народ. Когато станал на 40 години, той установил по-тесни връзки със своите сънародници. Виждал ги като жалки роби и страдал по тях. Веднъж в пристъп на гняв убил един египтянин, който жестоко биел евреин. Престъплението му станало известно на фараона. Затова избягал в Мадиамската страна. Там свещеник Йотор го приел в своя дом и му дал по-късно за жена дъщеря си Сепфора, от която му се родили двама сина – Гирсам и Елиезер.\r\nПрез следващите 40 години Мойсей се занимавал със скотовъдството на тъста си. Бил пастир.  Дошъл денят, когато Бог го призовал да стане водач на еврейския народ. Както пасял стадото при планината Хорив, той видял една горяща и неизгаряща къпина. Смутен и развълнуван, чул гласа на Бога изсред къпината:\r\n- Видях страданията на Моя народ в Египет и чух вика му от жестоките разпоредници. И тъй върви! Ще те пратя при фараона, за да изведеш Моя народ из Египет! (Изх. 3:7-10).\r\nСв. пророк АаронГоспод отхвърлил всички колебания и възражения на Мойсей. Аарон му бил придаден като говорител, понеже сам той говорел тежко, заеквал.    Послушен на Божията воля, Мойсей се разделил с тъста и семейството си и тръгнал към Египет. По Божие внушение Аарон го посрещнал радостно. Около двамата братя се насъбрали много евреи. Те спечелили доверието им. Настъпило въодушевление сред робския народ. Но скоро то се заменило с униние и малодушие. Новият фараон Аменофис ІІ отхвърлил искането на Мойсей да бъде разрешено на евреите да излязат от Египет. Умишлено били влошени условията за работа на евреите. Народът изгубил тлеещата до това време надежда, че ще бъде избавен от робската неволя в Египет. Мойсей също изпаднал в колебание. Почнал да губи вяра, че мисията му ще успее. Но тъкмо в най-критичния момент по Божия повеля се заредили в Египет десет природни бедствия. Едва след последното, десетото бедствие – умъртвяването на всичко първородно в Египет – било позволено но двамата братя да изведат еврейския народ из Египет заедно с цялото му имущество.   Като всепризнат вожд Мойсей наредил на евреите да празнуват първата Пасха в чест на освобождението си – да заколят пасхално агне, което да ядат с неквасен хляб и горчиви треви в пълна готовност за път, дори с пътнически тояги в ръцете.\r\nМойсей искал да поведе народа си по най-късия път за Ханаан. Но получил заповед от Бога да завие на юг към Пихахирот, отдето да преведе народа през Червено море.\r\nЕгиптяните се разкаяли, че освободили евреите, се впуснали с войската си да ги гонят и върнат. Червеното море по чудесен начин се раздвоило и дало възможност на Божия народ да премине по дъното му като по сухо. Когато египтяните се устремили по същия път, водите на морето се съединили и погълнали цялата фараонова войска.\r\nТогава еврейският народ под ръководството на Мойсей, Аарон и Мариам, в знак на благодарност, изпял на Господа тая песен:   \"Да възпея Господа, защото се славно прослави; коня и ездача му хвърли в морето. Господ е моя сила и моя слава. Той ми стана спасение. Той е мой Бог, и ще го прославя; Бог на баща ми, и ще Го превъзнеса!\" (Изх. 15:1-2).   По пътя за Синай с Божия помощ Мойсей направил горчивата вода при Мерра сладка за пиене. В пустинята изпросил от Бога чудесна храна за народа – пъдпъдъци и манна. При Рафидим извел вода от една скала. По съвета на тъста си Йотор, който го посетил при Синай, поставил свои помощници при управлението на народа. Тук именно той станал посредник между Бога и своя народ.\r\nГоспод често му се явявал на планината Синай, дал му подир четиридесетдневен пост Десетте заповеди и много други наредби и закони.\r\nКогато Израилевите колена, в негово отсъствие, изпаднали в идолопоклонство, Бог ги заплашил с унищожение. Тогава Мойсей проявил своето духовно величие, като казал:\r\n- Ако тях не простиш, тогава и мене заличи от книгата на живота!\r\nПри своето второ четиридесетдневно престояване на Синай Мойсей получил нови скрижали с Десетте заповеди, тъй като първите той счупил в пристъп на свещен гняв поради идолопоклонството на евреите. Когато се връщал от планината, лицето му изпущало зари, понеже говорил с Бога. Като го гледали цял в светлина евреите се бояли да се доближат до него. Те не можели да гледат светещото му лице. Затова той трябвало да си сложи покривало. И по-после той покривал лицето си, когато идвал от светилището, където беседвал с Бога.   През време на едногодишното пребиваване край планината Синай Мойсей наредил, по небесно указание, да построят скинията (подвижен храм), където бил поставен ковчегът на завета с двете каменни плочи на Десетте заповеди. Тия славни десет Божии заповеди имали силата да запазят еврейския народ в почит към истинския Бог, да го държат отделен от езическите народи и тъй да го приготвят да приеме идещия Спасител.\r\nКато стигнали в Миавската равнина, Мойсей произнесъл своите прощални речи пред еврейския народ, в които изобразил бъдещата му съдба. После поставил за своя заместник Иисус Навин, изкачил се на планината Нево, отдето видял обетованата земя, и починал там на 120 години.\r\nГробът му останал неизвестен за евреите.\r\nПо Божие вдъхновение и откровение при странстването из пустинята Мойсей написал първите пет книги на Свещеното писание от Стария завет, които са известни под името Моисеево Петокнижие: Битие, Изход, Левит, Числа и Второзаконие.  ", "date": "2019.09.04", "title": "Св. пророк Мойсей Боговидец"}
{"url": "https://www.actualno.com/society/prognoza-za-vremeto-4-septemvri-srjada-news_1372450.html", "text": "      Днес облачността ще е променлива, по-значителна над планинските и североизточните райони и на места главно там, около и след обяд ще превали. До края на деня вятърът навсякъде ще се ориентира от североизток и ще е до умерен. Ще е по-хладно, с максимални температури между 25° и 30°, на места в низините на Южна България до 32-33°. Атмосферното налягане е малко по-ниско от средното за месеца и още малко ще се понижи. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).Над Черноморието облачността ще е променлива, по-значителна в следобедните часове. На отделни места ще превали и прегърми. Ще духа умерен вятър от север-североизток. Максимални температури 26-29°. Температурата на морската вода е 25-26°. Вълнението на морето ще бъде 3 бала, след обяд на места по южното крайбрежие до 4 бала.      Над планините облачността ще е по-често значителна. Около и след обяд на места ще превали, възможно е и да прегърми. Повече слънце ще има преди обяд над Родопите, Странджа и Сакар. Ще духа слаб до умерен, предимно североизточен вятър. Максимална температура на височина 1200 метра – около 21°, на 2000 метра – около 13°. През следващите три дни в по-голямата част от страната ще остане сухо и с температури предимно между 25° и 30°, на отделни места в низините в петък-събота до 32°-33°. Ще преобладава слънчево време с по-значителни временни увеличения на облачността над западните планински райони и на отделни места, главно в планините там, ще има следобедни превалявания. Вятърът ще се задържи с източна компонента, слаб до умерен.    ", "date": "2019.09.04", "title": "Прогноза за времето - 4 септември (сряда)"}
{"url": "https://www.actualno.com/business/predlojenie-deklarirame-vsjakakvi-darenija-izvyn-imot-i-kola-news_1372492.html", "text": "      Който получи дарение на имущество, което е различно от имот или кола, от догодина ще трябва да го впише в данъчната си декларация и да дължи данък за него. Това предлагат от финансовото министерство с промени в Закона за облагане доходите на физическите лица. Поправките са записани в преходните и заключителните разпоредби на закона за корпоративното подоходно облагане, съобщава в. \" \".      Съгласно предложенията, ставките по всички данъци остават непроменени - 10% за доходите, 10% за фирмите, 20% ДДС и 15% данък дивидент. А дареното имущество, което ще трябва да се декларира, може да бъде всякакви ценни или неценни вещи, смяната на собствеността на които не се извършва при нотариус и поради това не подлежи на контрол.   Предложението всъщност връща стара разпоредба, която бе отменена и според която безвъзмездното даряване се смята за доход на получателя и затова се облага с данък. Идеята е общината да има информация за придобитото имущество, за да определи налога и да упражнява контрол по плащането му, е записано в мотивите.\r\nДа отпадне задължението на собственици на автомобили, когато ги отписват, да уведомяват писмено общината, в която е регистрацията му, гласи друга поправка. В момента задължение на собственика е да представи в кметството документ от компетентен орган. Мотив за отмяната е, че изискваните данни са в регистър и от НАП могат да правят проверка служебно там.  Хората, които ползват данъчни облекчения, защото са с намалена работоспособност, за деца с увреждания или пък правят лични вноски за осигурителен стаж, вече да не прилагат към данъчната декларация копия от документи за тях, гласи друго предложение.\r\nСледващо предложение - от догодина фирми и самоосигуряващи се лица в справката за изплатени доходи пък няма да вписват награди и предметните печалби с незначителна стойност, като за незначителна се смята такава на единична стойност до 100 лв. Причината е, че те са необлагаеми, а заради малкия им размер изискването е неизпълнимо и реално не се прилага.\r\nТъй като от догодина се очаква да заработи Единната система за туристическа информация, туристическият данък ще се изчислява по нов начин - върху броя на предоставените нощувки през календарния месец, съдържащи се в тази система.       Промяна в закона за акцизите пък въвежда забрана за лицата да изпращат и получават акцизни стоки чрез пощенски пратки, с изключение на случаите, посочени в закона. Стоките ще се получават лично след показан документ за самоличност. Законът пък определя лимити за нетърговски и търговски количества на различните акцизни стоки. За да се спазва забраната всички водачи на транспортни средства, които превозват акцизни стоки под т.нар. режим отложено плащане на акциз, или са изпратени към освободени от акциз крайни потребители, ще трябва да доставят стоките до предварително заявено място, на което те могат да бъдат подложени на щатна митническа проверка. Глобата за куфарна контрабанда пък да стане до 4000 лв.\r\nНай-много промени тази година има в закона за облагане с данък добавена стойност.\r\nЕдна от тях предвижда прехвърлянето на акции или дялове, еквивалентни на акции в дружества, които дават на притежателя им юридически или фактически права на собственост върху недвижим имот или част от него да стане облагаема доставка. Целта е да се премахне често заобикаляне на закона, при което чрез изповядване на сделки за прехвърляне на акции и дялове фактически се прехвърля собствеността върху имоти, използвани за жилищни нужди на физически лица, като така се избягва възникването на задължения за ДДС.\r\nПредлага се ново тълкуване на понятието \"нова сграда\". От догодина при направено подобрение или дострояване в сграда, което води до корекции на ползвания или неползвания данъчен кредит, промените в неговия размер ще могат да се правят в 20 - годишен срок, считан от годината на ползване на кредита.\r\nТекст в закона за местните данъци и такси пък дава право на общински служители да определят данъчна оценка за недвижими имоти на предприятия, когато има установено умишлено занижаване на отчетните им стойности с цел намаляване или неплащане на данъка за тях. Така ще се подобри събираемостта на местните данъци.       ", "date": "2019.09.04", "title": "Предложение: Декларираме всякакви дарения, извън имот и кола"}
{"url": "https://www.actualno.com/starazagora/zapochva-izplashtaneto-na-obezshtetenija-za-umyrtveni-praseta-v-stara-zagora-news_1372438.html", "text": "      От днес, 4 септември започва изплащането на средства в размер на 300 лв. за почистване и дезинфекция на стопаните, които са си в област Стара Загора, съобщиха от областната администрация. Първата община, от която започва изплащането на средствата, е Гурково. Ако хората са предоставили номер на банкова сметка, парите ще бъдат превеждани по нея. Тези, които нямат такава, ще получат полагащите им се 300 лв. в населеното място, в което живеят. Областната дирекция по безопасност на храните е институцията, ангажирана с изплащането.      Всички случаи, при които се установят несъответствия в списъците или липсващи имена на хора, които след установения срок са заклали прасетата си, ще бъдат разгледани от Областната епизоотична комисия. „Гарантираме, че стопаните, които отговарят на условията за парично подпомагане, ще получат полагащите им се средства“, каза директорът на ОДБХ д-р Дамян Миков.    ", "date": "2019.09.04", "title": "Започва изплащането на обезщетения за умъртвени прасета в Стара Загора "}
{"url": "https://www.actualno.com/society/ekstremen-indeks-za-pojaroopasnost-ima-na-mesta-v-9-oblasti-v-stranata-news_1372452.html", "text": "      Екстремен индекс за пожароопасност има на места в 9 области в страната. Това сочи справка в сайта на Националния институт по метеорология и хидрология (НИМХ). Индексът обхваща територии от областите: Видин, Плевен, Ловеч, Стара Загора, Пловдив, Пазарджик, Благоевград, Хасково, Ямбол. Екстремалният индекс означава, че са възможни бързо разпространяващи се много силни пожари с въвличане на дървесните корони. Много голям индекс за пожароопасност има в други участъци от същите региони, както и на места в по-голямата останала част от страната. Този индекс означава, че са възможни много силни пожари с частично или пълно въвличане на дървесните корони.Много голям индекс за пожароопасност има в други участъци от същите региони, както и на места в по-голямата останала част от страната. Този индекс означава, че са възможни много силни пожари с частично или пълно въвличане на дървесните корони. Голяма част от страната временно има и много голяма степен за пожари. Възможни са много силни пожари с частично или пълно въвличане на дървесните корони. Предните фронтове на пожарите е невъзможно да бъдат овладени от наземни екипи. Налагат се въздушни атаки със забавящ агент (retardant), за да се атакуват успешно предните фронтове на пожарите.       ", "date": "2019.09.04", "title": "Екстремен индекс за пожароопасност има на места в 9 области в страната"}
{"url": "https://www.actualno.com/america/bijbyr-si-prizna-che-se-e-prevyrnal-v-razglezen-gadnjar-news_1372465.html", "text": "      Известната попзвезда Джъстин Бийбър направи разкрития за \"огромните възходи и падения\", които е преживял по пътя си от любимец на всички тийнейджъри към \"най-осмиваната, съдена и омразна личност в света\", предаде БГНЕС.      В обширна публикация в Instagram, 25-годишният певец разсъждава върху това как изстрелването му към славата като дете е  довело до депресия и непокорност, които са го отвели до злоупотреба с наркотици и неговото превръщане в \"отвратителен, неуважителен към жените и агресивен\" човек.   \"Дистанцирах се от всички, които ме обичаха, и се криех в черупката на човека, който бях станал\", пише той. \"Другите правеха всичко за мен, така че аз никога не научих основите на отговорността\", казва Бийбър, споделяйки, че до 18 година не е имал \"умения за реалния свят\", въпреки \"милионите долари и достъпа до всичко, което е искал\".\r\nБийбър неочаквано прекъсна турнето си през 2017 година. Този ход дойде, след като суперзвездата започна да става все по-известен със своите лудории, отколкото с музиката си, между които инцидент с удар на фотограф с колата му. Звездата се сблъска с проблеми със закона при инциденти, включващи автомобилни гонки из Маями и хвърляне на яйца по къщата на съсед.  През 2017 година Китай заяви, че Бийбър не е добре дошъл за концерти в страната поради \"лошото си поведение\", заявявайки, че трябва още много да израстне.\r\nВ своята публикация-равносметка в Instagram Бийбър заявява, че бракът му с модела Хейли Болдуин, заедно с подкрепата на приятелите му и вярата му, помагат да вкара живота си в правия път.   \"За щастие бог ме благослови с изключителни хора, които ме обичат. Всичко това, когато всичко е против теб, те кара да продължиш да се бориш\", завършва той.     ", "date": "2019.09.04", "title": "Бийбър си призна, че се е превърнал в разглезен гадняр"}
{"url": "https://www.actualno.com/politics/borisov-se-otkaza-ot-shengen-ne-iskal-migranti-news_1372483.html", "text": "      Премиерът Бойко Борисов на практика зачеркна един от националните приоритети и отдалечи силно България от влизане в Шенгенското пространство, след като заяви, че никой в страната не иска това да се случи. Това стана ясно след изявления на министър-председателя в Берлин след среща с председателя на парламентарната група на ХСС Александър Добриндт, пише в. .      \"Не знам дали в момента е изгодно за България да влезе в Шенген. Ние ползваме всичката шенгенска система в сферата на борбата с тероризма, контрабанда, наркотрафик, на 100 процента имаме обмен с всички германски и европейски служби\", започна Борисов. Веднага след това съобщи, че страната няма проблеми с мигрантите, идващи от Турция.   \"С Турция споразумението ни работи, благодарение на личното ни разбиране с президента Ердоган нямаме натиск откъм Турция\", заяви Борисов и се оплака от Гърция, която е в Шенген и \"в момента на практика е външна граница на това пространство\". \"Всеки ден връщаме на Гърция по 100-150 мигранти, всеки ден!\", каза премиерът и добави: \"Ако Александър (Добриндт - б.р.) каже: \" Вие сте в Шенген\" днес, утре те (мигрантите - б.р.) ще напълнят България! \", прогнозира министър-председателят и прати журналистите да ходят да питат \"хората в България искат ли мигранти. Ако щете, питайте и в Германия\".\r\nБорисов определи неприемането на България в Шенген с българската поговорка \"Всяко зло за добро\". Накрая той категорично каза, че \"дори и да съм опозиция, няма да приветствам влизане на България в Шенген заради външната граница\".  За да е още по-убедителен в позицията си, както и за да разясни \"безсмислеността\" на членството на България в Шенген, Борисов натърти, че и сега на австрийско-германската граница продължава да има физически контрол. Наскоро германските медии съобщиха, че се планира наесен той да отпадне.\r\nБерлинската изява на Борисов всъщност е поредният му . Преди няколко седмици, докато още кандидатът на социалистите за председател на Европейската комисия Франс Тимерманс имаше шансове за поста, Борисов пусна видео от тяхна среща в Брюксел. На нея той убеждаваше Тимерманс, че ако стане шеф на ЕК, трябва да падне мониторингът на България, както и .   През май т.г. Борисов обидено обясняваше, че България не се е засилила към Шенген. \"Изразих своите претенции, че Шенгенското пространство не го охраняват добре. Ние с Турция имаме споразумение и го спазваме перфектно. Нашите проблеми са с гръцката граница. Моля да направите така, че Шенгенското пространство да се пази добре. Сега ние се пазим от Шенгенското пространство\", каза Борисов в София след среща отново с германски политик  - премиера на Бавария Маркус Зьодер.    Последователен противник България да стане част от Шенген е Холандия заради проблемите с престъпността и корупцията у нас. \"Присъединяването на България към Шенгенското пространство е един от приоритетите на страната ни\", каза Борисов на среща с холандския външен министър Стеф Блок на 3 юни в София.\r\nКогато стана премиер преди 10 години, той обеща, че България ще влезе в Шенген. Миналата година се спекулираше, че страната ще бъде допусната поне по въздух, но и това не се случи. ", "date": "2019.09.04", "title": "Борисов се отказа от Шенген, не искал мигранти"}
{"url": "https://www.actualno.com/society/aec-kozloduj-navyrshva-45-godini-news_1372437.html", "text": "      На 4 септември в АЕЦ „Козлодуй“ ще проведе тържествена церемония по отбелязването на 45-та годишнина от изграждането си, предаде БГНЕС.      Министърът на енергетиката Теменужка Петкова ще участва в тържественото честване на  годишнината.   По случай празника, ръководството на централата е организирало празнична програма.\r\nВ 17 часа, в Зрителна зала в Дома на енергетиката в Козлодуй ще бъде официалната церемония за отбелязване на годишнината. Тя ще бъде излъчена на живо на специално монтиран на открито екран в Алеята зад Дома на енергетиката .  В 19:30 часа, на Алеята започва празничния концерт с участието на рок група БТР и Джон Лоутън.\r\nОт 2 до 8 септември, на площада пред Дома на енергетиката ще бъде подредена фотоизложба с архивни кадри от историята на атомната централа – „Изграждане на АЕЦ „Козлодуй“-историята през обектива“.   В същия период, в Главното фоайе на Дома на енергетиката ще има изложба на графики с добавена реалност-изкуството оживява през смартфона –„Дигитално мастило“.    Наскоро стана ясно, че централата си има песен. Повече по въпроса може да прочетете в  ", "date": "2019.09.04", "title": "АЕЦ \"Козлодуй\" навършва 45 години "}
{"url": "https://www.actualno.com/travel/kakvo-pravi-viena-naj-dobrija-za-jivot-grad-v-sveta-news_1372485.html", "text": "      Австрийската столица за втора поредна година печели титлата за най-добрия за живот град в света, според годишната класация на световните урбанистични центрове на Economist Intelligence Unit.      Туристите може би вече са запознати с нейните хабсбургски дворци и многобройните възможности за кафе и торта, но как още Виена запазва мястото си на върха? Страхотни гледки Околната среда е важен фактор в класацията на EIU и Виена се гордее с достъпа на жителите си до изобилието от зелени площи, като хълмистите гори в границите на града са лесно достъпни чрез ефективната система за обществен транспорт. Дори в градската му зона половината от града е потънала в зеленина. Виена може да се похвали и с това, че питейната й вода идва директно от Алпите, но ако жителите се нуждаят от още повече вода, за да се охладят, участък от река Дунав е отворен за плуване през лятото – за който има връзка с метро, разбира се.   \"Приобщителен\" град Много от общинските политики на Виена се фокусират върху контрола на разходите за живот и предотвратяването на модели на неравенство, които са засегнали други големи градове. Например, годишните пътни карти за градския транспорт струват само едно евро на ден и вече преборват на автомобили в града.   Жилищата също са област, в която се правят усилия да се намалят разходите в продължение на десетилетия, като около 60% от 1,8 милиона жители на града живеят в имоти, където цените на наемите имат таван. Цената на живота като цяло е близо до средната за Европа, а нивото на престъпност в града е най-ниското от почти 20 години.    Виенчанката Барбара Збърни каза за АФП, че в града няма \"гета\", добавяйки: \"Различните култури се смесват добре.\" Доволни ли са всички? Може да се досетим, че предвид всичко това виенчанинът е сред най-веселите хора в света и в последното проучване на проведено от градските власти през юни, девет от десет души наистина твърдят, че са \"доволни\" или \"много доволни\" да живеят във Виена, като културният живот и околната среда на града са особено развити.\r\nВиенчани обаче имат репутация на \"Schmaeh\" или сардонично чувство за хумор и не винаги гледат откъм светлата страна на живота. Всъщност съветите за новодошлите често включват основното умение да се оплакват като местни - или \"raunzen\" в местния диалект.   Проучване сред емигранти в световен мащаб класира Виена на 65-то място от 72 града по \"дружелюбност\", като езиковата бариера е посочена като особен проблем.   Пристрастие към Виена Левицата печели всички демократични избори във Виена в продължение на един век, като града понякога влиза в противоречие с по-консервативната останала част от страната.\r\nСледователно всяко ласкателно международно класиране е полезно за градските власти, особено преди очакването за силно предизвикателство за десницата в общинските избори през 2020 г.\r\nПредишното дясно национално правителство при канцлера Себастиан Курц често беше обвинявано в пристрастие към Виена, особено по отношение на социалните разходи на града. ", "date": "2019.09.04", "title": "Какво прави Виена най-добрия за живот град в света?"}
{"url": "https://www.actualno.com/europe/diplomaticheski-signal-ot-sasht-za-sdobrjavane-s-es-news_1372470.html", "text": "      САЩ са уверени във възстановяването на трансатлантическите отношения, когато новото ръководство на ЕС встъпи в длъжност по-късно тази година, заяви върховният пратеник на Вашингтон в Брюксел, предаде БГНЕС.      Посланикът на САЩ в Европейския съюз Гордън Сондланд каза пред репортери, че поредицата от срещи тази седмица между държавния секретар на САЩ Майк Помпео и висши служители на ЕС са преминали \"изключително добре\".   САЩ и Европа са в обтегнати отношения заради търговски въпроси, Brexit, връзките с Иран и промените в климата, за които Европа обвинява самостоятелната дипломация на президента Доналд Тръмп.\r\n\"Секретарят направи това пътуване единствено и изключително, за да се види с четиримата лидери на ЕС с цел да възстанови връзките\", заяви Сондланд след срещите на Помпео. Помпео се срещна с Урсула фон дер Лайен, която ще стане председател на Комисията, отговарящият за външната политика Жозеп Борел и премиерът на Белгия Шарл Мишел, който ще поеме поста председател на Съвета на ЕС. Той се срещна и с Давид Сасоли, новият глава на парламента на ЕС.  \"Всички излязоха от срещите, чувствайки се много оптимистично настроени към бъдещето\", каза Сондланд.\r\nПратеникът минимизира разликите между САЩ и ЕС, като заяви, че европейците се различават само от Вашингтон по тактика, а не по същество на въпросите.   Посещението на добра воля на Помпео в Брюксел дойде, след като Тръмп повтори обвиненията си, че ЕС е несправедлив със САЩ по отношение на търговията.     ", "date": "2019.09.04", "title": "Дипломатически сигнал от САЩ за сдобряване с ЕС"}
{"url": "https://www.actualno.com/america/hora-za-malko-da-umrat-v-teksas-zaradi-pileshki-sandvich-news_1372456.html", "text": "      Мъж извади пистолет в ресторант за бързо хранене на веригата \"Попай\" в Хюстън, Тексас, след като научи, че е свършил пилешки сандвич, по който местните жители полудели след въвеждането му в менюто миналия месец, предаде БГНЕС.      Историята - група от петима възрастни и бебе спират на гишето за поръчка директно от автомобила в \"Попай\" в понеделник вечерта, за да поръчат новия сандвич на веригата. Научавайки, че няма повече, те влизат в ресторанта и един от тях изважда пистолет срещу служителите, съобщава полицията в Хюстън. До пристигането на полицията групата е избягала без допълнителни проблеми.   Инцидентът обаче подчертава сензацията, създадена от новия сандвич на \"Попай\", който беше пуснат на 12 август, за да се конкурира с популярното предложение Chick-fil-A на фона на интензивна кампания в социални медии. Съперничеството довело до свършването му в \"Попай\", които са изчерпали запасите в някои от ресторантите си.\r\nКрейг Бар от Тенеси заведе дело за недостига, обвинявайки вдъхновената от Луизиана верига за пържено пилешко в лъжлива и измамна реклама. Бар търси обезщетение от 5 000 долара за цялото време, което твърди, че е пропилял, карайки до търговските обекти на \"Попай\" в безплодно търсене на сандвича.  \"Не мога да се успокоя, този сандвич е непрекъснато в ума ми. Той направо те обсебва\", казва Бар. ", "date": "2019.09.04", "title": "Хора за малко да умрат в Тексас заради пилешки сандвич"}
{"url": "https://www.actualno.com/america/zaradi-stenata-na-trymp-pentagona-prenasochi-pari-i-otloji-nad-100-proekta-news_1372479.html", "text": "      Министерството на отбраната на САЩ заяви, че отделя средства в размер на 3,6 милиарда долара, предвидени за други проекти, за изграждането на стената на мексиканската граница. Това става по нареждане на американския президент Доналд Тръмп, предаде БГНЕС.      Шест седмици след като бяха утвърдени от Конгреса, министърът на отбраната Майк Еспер се отказа от отделянето на средства за 127 \"отложени военни проекти\" вътре и извън страната, заяви говорителят на Пентагона Джонатан Хофман.   Стената по границата с Мексико е една от основните на политическата платформа на Тръмп, като заради нея в началото на годината няколко месец имаше блокада на работата на американското правителство, тъй като нямаше съгласие в Конгреса за новия американски бюджет. ", "date": "2019.09.04", "title": "Заради стената на Тръмп, Пентагона пренасочи пари и отложи над 100 проекта"}
{"url": "https://www.actualno.com/chronicles/proizveden-e-pyrvijat-bylgarski-penicilin-news_815351.html", "text": "      Откриването на пеницилина се приписва на шотландския учен Александър Флеминг през 1928 година. Разработката на пеницилина за употреба като лекарство се приписва на лауреатите на Нобелова награда за медицина Хауърд Флори и Ърнст Чейн.      Въпреки това, няколко други изследователи описват бактериостатичния ефект на Penicillium по-рано от Флеминг. Изглежда, че първата подобна публикация е направена през 1875 година от Джон Тиндал в Кралското дружество в Лондон.[1] Френският лекар Ернест Дюшен (Ernest Duchesne) документира смъртоносното въздействие на някои видове мухъл върху бактериите в публикация от 1894 г., която не е приета от института „Пастьор“ заради младостта му.   Флеминг разказва, че моментът на пробива му е в утрото на петък, 28 септември 1928 година. Докато работи в лабораторията си в мазето на болницата Св. Мария в Лондон (сега част от Империъл Колидж), Флеминг забелязва „ореол“, в който липсва бактериален растеж около синьо-зеления мухъл, замърсяващ паничката на стафилококова бактериална култура. Той заключава, че мухълът освобождава субстанция, която потиска бактериалния растеж и разтваря клетките на бактерията. Отглежда чиста култура и открива, че това е пеницилиновия мухъл, сега познат като Penicillium notatum. Чарлз Том, американски специалист работещ в Министерството на земеделието на САЩ, е признат експерт и Флеминг отнася въпроса до него. Флеминг измисля термина „пеницилин“, за да опише филтрата на „бульонната“ култура на пеницилиновия мухъл. Дори в тези ранни етапи, пеницилинът се оказва най-ефективен срещу Грам-положителните бактерии, и неефективен срещу Грам-отрицателни организми и плесени. Първоначално Флеминг смята, че пеницилинът ще бъде полезен дезинфектант, тъй като е мощен при минимална токсичност в сравнение с антисептиците в онези дни и отбелязва неговата стойност при изолация на Bacillus influenzae (бактериална инфлуенца/грип, сега познат като Haemophilus influenzae). След по-нататъшни експерименти Флеминг е убеден, че пеницилинът не може да оживее достатъчно дълго в човешкото тяло, за да убие патогенните бактерии и спира да го изучава след 1931 г. През 1934 г. подновява клиничните проучвания до 1940 г.\r\nНезависимо от Флеминг, в СССР пеницилинът е открит от съветската микробиоложка Зинаида Ермолева и използван за нуждите на съветската армия по време на Втората световна война.   ", "date": "2019.09.04", "title": "Произведен е първият български пеницилин"}
{"url": "https://www.actualno.com/europe/britanskijat-parlament-ukroti-boris-djonsyn-moje-da-ima-novo-otlagane-na-brexit-news_1372476.html", "text": "      Очаквано, британският премиер Борис Джонсън загуби решаващия парламентарен вот за своята стратегия за Brexit, включваща излизане на Великобритания и без споразумение с Европейския съюз, след като членове на неговата собствена Консервативна партия гласуваха срещу него в парламента, което отвори пътя за възможни предсрочни избори.      Камарата на общините гласува с 328 срещу 301 гласа, за да позволи на депутатите да гласуват отново в днес (4 септември) законопроект, който може да принуди Джонсън да поиска от ЕС ново, тримесечно отлагане на Brexit, ако не успее да постигне споразумение с Брюксел до 19 октомври.  21 депутати от консерваторите застанаха срещу британския премиер Борис Джонсън, като това включва бившият финансов министър Филип Хамънд, внукът на Уинстън Чърчил Никълъс Соумс и депутатът с най-дълъг стаж Кенет Кларк.   Британският парламент гласува в подкрепа на предложение, внесено от тори-отцепникът Оливър Летуин, за да поеме дневния ред в Камарата на общините. По време на дебата Летуинг говори пренебрежително за стратегията на \"Даунинг стрийт\" да заплашва Европейския съюз, че няма да има сделка, ако не приемат компромис за предпазната клауза по споразумението за ирландската граница (да няма краен срок за прилагане на митническите правила в ЕС).\r\nЛетуин каза следното: \"Вместо заплаха за ЕС, заплахата е за нашата страна. Той е като някой, който стои от едната страна на каньона и вика на някой от другата страна на каньона, че ако не направят това, което той иска, ще се хвърли в пропастта… И ще вземе останалите нас с него... това не е надеждна стратегия за преговори.\"  Лидерът на Камарата на общините Джейкъб Рийс-Мог обаче каза, че действието, което се обсъжда, е \"конституционно неправомерно\". Рийс-Мог заяви: \"Премиерът заяви, че това правителство е абсолютно ангажирано да напусне Европейския съюз до 31 октомври. Референдумът беше най-големият демократичен мандат в историята на нацията. Това беше исторически вот. Но вместо да подкрепим министър-председателя и да му дадем най-добрия шанс да получи най-добрата сделка, ние обсъждаме предложение, което се стреми да подкопае ролята на парламента\".\r\nТогава той беше предизвикан от опонент, който го попита защо е гласувал против . Рийс-Мог отговори: \"Сделката (която тя договаряше) е ужасна и затова премиерът подготвя по-добра\".   Лидерът на лейбъристите Джереми Корбин пък заяви, че Brexit без сделка ще \"съкрати производствената индустрия\", ще заплаши Споразумението от Разпети петък в Северна Ирландия и ще внесе \"хаос\" в пристанищата и летищата на Великобритания. Той каза, че икономиката на Великобритания вече е \"крехка\" и \"сега не е моментът да се играе на руска рулетка с британската икономика.\" Но Бил Кеш, консервативен депутат и дългосрочен евроскептик, отвърна: \"Трябва да ни бъде позволено да управляваме себе си. Ние не управляваме себе си и ако останем в този Европейски съюз, никога няма да можем да го направим.\"    По-рано през деня депутатът от Консервативната партия Филип Лий в средата на речта на Джонсън. Това означава, че торите вече нямат мнозинство в парламента, дори и с подкрепата на демократите.\r\nСлед вота британският премиер заяви, че ще внесе предложение в парламента за свикване на предсрочни избори. Гласуването ще даде парламентарно време в сряда на депутатите за обсъждане и гласуване на законопроект, който да принуди Джонсън да забави Brexit с три месеца, ако не успее да постигне споразумение с лидерите на ЕС до 19 октомври. Последствията    Британското правителство обяви, че отделя още 2 милиарда паунда (2,2 милиарда евро, 2,4 милиарда долара) за Brexit, минути след като претърпя поражението в парламента. Министърът на финансите Саджид Джавид ще информира депутатите днес, че новите пари ще бъдат изразходвани през годината след като Великобритания напусне ЕС за проекти като гранична охрана и пристанищна инфраструктура, се казва в изявление на правителството. ", "date": "2019.09.04", "title": "Британският парламент укроти Борис Джонсън - може да има ново отлагане на Brexit"}
{"url": "https://www.actualno.com/politics/moskva-iska-ot-rumen-radev-da-poricae-mvnr-za-nacizma-news_1372668.html", "text": "      \" Неморално е да се обвинява Русия за това, че е донесла \"окупационен режим \". Така председателят на Комисията по международни отношения на Съвета на Руската федерация Владимир Джабаров коментира по повод организираната от руското посолство у нас изложба \"75 години от освобождението на Източна Европа от нацизма\".      Припомняме че отбеляза, че \"щиковете на Съветската армия донесоха на народите в Централна и Източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави\".   \" Надявам се, че президентът на България ще заяви, че това е недопустимо \", добави Джабаров . коментира още, че държавният глава Румен Радев традиционно заема проруски позиции, като е сред най-активните европейските застъпници на премахването на санкциите срещу Русия заради незаконната анексия на Крим и намесата ѝ в Украйна. Все още обаче българският президент не е дал своята гледна точка по казуса с руската изложба и .  Депутатът от БСП Кристиан Вигенин обаче критикува Дипломатическото ведомство. \"МВнР поставя под въпрос, да не кажем, че отрича ролята на Русия, тогава Съветския съюз, за победата над нацизма във Втората световна война. Съчетано с факта, че нито правителството, нито МВнР си направиха труда да отбележат годишнината от началото на войната, ни кара да се замислим“, коментира Вигенин. в България обяви, че е изненадано от реакцията на София. \"Тази изложба няма нищо общо нито с днешния български вътрешнополитически дебат, нито с отделни политически сили, затова до известна степен сме учудени от това, че може да се правят каквито и да било официални заявления преди запознаване със самата експозиция \", посочиха в позиция от руското посолство.   \"Изложбата към 75-та годишнина от освобождението на Източна Европа от нацизма, която на 9 септември ще представим в нашия културно-информационен център, е подготвена със съдействието на Руското историческо дружество и е насочена изключително към запознаване на българското общество с материали от фондовете на руски архиви. Много от тези документи бяха досега непубликувани или неотдавна разсекретени и разказват за решаващата роля на Червената армия в избавление на човечеството от фашистката чума\", добавиха от посолството.    Очаквано, българската реакция бе широко отразена в руските медии.\r\nРъководителят на Руското военно-историческо дружество Михаил Мягков коментира пред , че е малко вероятно \"България да съществува днес като независима държава, ако не беше освобождението ѝ от профашисткия режим през 1944 г. от Червената армия\".\r\n\"България беше част от фашисткия блок, помагаше на Адолф Хитлер за окупацията на Югославия и Гърция, прие германски войски на своята територия и снабдяваше с различни продукти и материали нацистката армия. Наистина ли България иска да преразгледа резултата от войната? Тогава може да се преразгледа и отношението към нея . Историческата слепота никога не е помагала за нормалното развитие на обществото\", каза още Мягков. ", "date": "2019.09.04", "title": "Москва иска от Румен Радев да порицае МВнР за нацизма"}
{"url": "https://www.actualno.com/asia/turcija-pregovarja-s-rusija-za-su-35-news_1372659.html", "text": "      Турция е започнала преговори с Русия за закупуване на изтребители СУ-35, съобщи РИА Новости.      \"Това обаче може да бъде само временно решение за страната\", заяви Исмаил Демир, ръководител на секретариата на отбранителната промишленост на страната.   \"Су-35 за нас може да бъде само временно решение. Ние сме в самото начало на преговорния процес с Русия. И трябва да водим дълги преговори за партньорство в тази област и по други теми\", заяви Демир в ефира на телевизионния канал Ahaber.\r\nТурският президент Реджеп Ердоган посети въздушното изложение MAKS-2019 в Московския регион миналия вторник заедно с руския президент Владимир Путин. Тогава беше съобщено, че Ердоган се е интересувал от руските изтребители Су-35 и Су-57. Темата е била обсъдена и по време на преговорите с президента на Русия.  Купуването на Турция на най-новите руски системи за противовъздушна отбрана С-400 вече предизвика търкания в отношенията между Турция и Съединените щати.\r\nВашингтон поиска Анкара да се откаже от сделката и да закупи американските системи „Пейтриът“ вместо руските С-400. Вашингтон не изключи възможността да забави или дори да отмени продажбата на най-новите изтребители F-35 на Турция, като междувременно ограничи участието на страната в програмата за F-35. ", "date": "2019.09.04", "title": "Турция преговаря с Русия за СУ-35 "}
{"url": "https://www.actualno.com/society/nad-90-ot-pojarite-sa-prichineni-ot-choveshka-dejnost-news_1372517.html", "text": "      Над 90% от пожарите, възникнали на територията на страната от началото на тази година, са причинени от човешка дейност. Това обясни пред „Монитор“ главен инспектор Стефан Стефанов от Главна дирекция „Пожарна безопасност и защита на населението“.      От началото на тази година има над 39 600 сигнала за пожари, което е с 11 400 повече от сигналите за същия период на миналата година. Като причина за значително повишилия се брой пожари Стефанов изтъкна високите температури и засушаването на растителността, както и безотговорността на хората от сектора на селското стопанство, които не спазват нужните мерки за сигурност. Причинителите на пожари палят огън на открито и при наличие на вятър посоката и фронтът на пламъците се измества, което причинява пожари, които често са неконтролируеми.   Само за последната седмица има получени 2000 сигнала. Това се дължи на изместването на пожароопасния сезон. Ако преди години опасно горещите месеци са били юли и август, то тази година предпоставки за опасно време има и за по-голямата част от месец септември. В резултат от хладното време и валежите през пролетта и ранното лято, има интензивна растителност, която се изсушава през горещите месеци и създава предпоставки за възникване и разпространение на пожари. Именно произшествията, възникнали сред природата на труднодостъпни места, са сред най-трудните за овладяване. Такъв фронт изисква и охлаждане, за да могат огнеборците да достигнат до огъня. Работата на терен е тежка, тъй като наличието на вятър и промяната на разпространение на пламъците усложняват обстановката.\r\n„Това са едни трудни моменти, предизвикателство за хората, за да докажат, че са загрижени за природата и за хората“, коментира главен инспектор Стефан Стефанов.  През тази година има и значително увеличение на броя на пожарите с площ по-голяма от 1 дка, възникнали в сметища. Като причина за това се изтъкват отново тежките метеорологични условия - горещите температури и засушаването. При разграждането на отпадъци се отделя горивен газ, който става причина за възникването на големи пожари в дълбочина. Сред факторите е и човешката дейност - през летните дни е достатъчна дори една захвърлена цигара, за да причини произшествие.\r\nТрудно е да се установят виновните за възникването на пожарите, тъй като до момента на пристигането на екипите извършителите вече са напуснали мястото. Като мерки за превенция на подобни произшествия Стефанов посочва запознаване с метеорологичните условия преди паленето на огън и осигуряването на предварителен план за действие и оборудване за погасяването на евентуален пожар. От ГД „Пожарна безопасност и защита на населението“ организират обучения за доброволци и програми в училищата, които да запознаят подрастващите с правилния начин за действие при бедствие.    ", "date": "2019.09.04", "title": "Над 90% от пожарите са причинени от човешка дейност"}
{"url": "https://www.actualno.com/showbusiness/ariana-grande-sydi-modna-firma-za-reklama-s-nejna-dvojnichka-news_1372489.html", "text": "      Американската поп звезда Ариана Гранде заведе дело срещу фирмата за търговия на дребно Forever 21 за промотиране на продукт с помощта на \"подобен на нея модел\", без разрешение на певицата.      Гранде претендира за 10 милиона долара от фирмата заради линията ѝ за козметични продукти \"Райли Роуз\" и нейната онлайн кампания с поразителни прилики с нейни музикални клипове, като 7 Rings\" от края на миналата година, предаде БГНЕС.   В делото, заведено в окръжния съд в Лос Анджелис, се твърди, че кампанията е била предназначена да подмами потребителите да вярват, че Гранде подкрепя ориентираните към младежите продукти на Forever 21.\r\nГранде има 163 милиона последователи в Instagram, което я прави жената с най-много последователи в социалните медии за споделяне на снимки и видео.  Снимки от акаунта в Instagram на Forever 21, предоставени от обвинението, показват модел, който носи лилаво камуфлажно облекло и розова лента за глава и ботуши, подобни на тези, носени от Гранде в музикалното видео 7 Rings.\r\nАгенция Bloomberg съобщи миналата седмица, че Forever 21 се готви да обяви фалит. ", "date": "2019.09.04", "title": "Ариана Гранде съди модна фирма за реклама с нейна двойничка "}
{"url": "https://www.actualno.com/politics/mvnr-kym-rusija-za-9-septemvri-syvetskata-armija-donese-represii-news_1372491.html", "text": "      Твърда с явна критика изрази Министерството на външните работи на България заради организирано от руското посолство събитие по повод 9 септември. Става въпрос за \"Изложба 75 години от освобождението на Източна Европа от нацизма\".      \"    МВнР няма никакво отношение към тази проява и съветваме руското посолство да не заема позиция в подкрепа на , която привилегирова само някои политически среди в България, тъй като е намеса във вътрешнополитическия дебат в страната ни. 9-и септември и неговите последици трябва да останат достояние на историците и историческата наука, за да получат пълна и точна оценка за влиянието върху развитието на България през XX-и век.\r\nОт гледна точка на международното право фактите са ясни: деветосептемврийският преврат е пряка последица от обявяването на война на България от страна на СССР на 5 септември 1944 г. и последвалото навлизане на съветски войски на територията на неутрална спрямо СССР България.  СССР обявява война на България, когато на власт току-що е дошло ново демократично  правителство, обявило се за прекратяване на връзките с Нацистка Германия и потвърдило позицията на неутралитет на Царство България спрямо Русия. Следва временна окупация на България от СССР и съюзниците, която формално се администрира от представители на коалицията, но де факто се упражнява изключително чрез съветското военно присъствие.\r\nДългосрочните последици за България са същите, каквито и за останалите страни от Източна Европа, попаднали в съветската зона на влияние - 45 години управление на тоталитарен режим, опиращ се на болшевишко-ленинския вариант на комунистическата идеология\".\r\nНе закъсня и официалният отговор на Руската федерация. Той беше публикуван във на руското посолство в България.       \"Изложбата към 75-та годишнина от освобождението на Източна Европа от нацизма, която на 9 септември ще представим в нашия културно-информационен център, е подготвена със съдействието на Руското историческо дружество и е насочена изключително към запознаване на българското общество с материали от фондовете на руски архиви. Много от тези документи бяха досега непубликувани или неотдавна разсекретени и разказват за решаващата роля на Червената армия в избавление на човечеството от фашистката чума. Тази изложба няма нищо общо нито с днешния български вътрешнополитически дебат, нито с отделни политически сили, затова до известна степен сме учудени от това, че може да се правят каквито и да било официални заявления преди запознаване със самата експозиция .\" За и против Според проф. Искра Баева, реакцията на МВнР е пресилена, защото не става въпрос за голяма публична изложба. Тя подчерта, че е абсурдно да се обиждаме от израза \"освобождение на Източна България от нацизма\". Блогърът Асен Генов обаче не се съгласи, като напомни, че за много страни във Варшавския договор идването на СССР е окупация.\r\nПоследва спор в студиото на Нова телевизия кой и защо не протестира срещу Паметника на Съветската армия и срещу паметника на американските летци, бомбардирали София. Баева обаче не уточни кой паметник къде се намира. Стигна се и до аргумент на Баева как Генов не можел да ѝ спори, защото не е историк, без да отговори на елементарни въпроси - например трябва ли Русия като наследник на СССР да ни върне военните архиви отпреди издигането на комунизма като управленски режим в България.    ", "date": "2019.09.04", "title": "МВнР към Русия за 9 септември: Съветската армия донесе репресии"}
{"url": "https://www.actualno.com/society/kat-pochva-da-globjava-za-elektricheski-trotinetki-dvijeshti-se-po-pytja-news_1372601.html", "text": "      Пътна полиция започва да санкционира собствениците на електрически тротинетки, тъй като по закон те нямат право и регламент да се движат по пътната мрежа у нас, съобщи пред БНР началникът на Пътна полиция-София комисар Любомир Костадинов. А причината е, че не са регистрирани надлежно като моторни превозни средства.      Става въпрос за следните санкции при нарушение - без шофьорска книжка от 6 до 12 месеца и глоба от 200 до 500 лв.   Костадинов допълни, че са регистрирани първите инциденти с тротинетки. И апелира към водачите да са много внимателни.\r\nКомисар Костадинов не отговори дали е незаконно тротинетки да се управляват по тротоарите, уточнява БГНЕС.  Заради инцидент отпреди ден, когато мъж и жена загинаха при катастрофа с мотор, КАТ е засилила и вниманието си към поведението на мотористите. Само за последното денонощие от 50 проверени мотористи 30 са били нарушители. ", "date": "2019.09.04", "title": "КАТ почва да глобява за електрически тротинетки, движещи се по пътя"}
{"url": "https://www.actualno.com/showbusiness/tjaloto-na-djenifyr-lopes-nosi-dohodi-za-milioni-news_1372493.html", "text": "      Освен от концерти, певицата Дженифър Лопес има и допълнителни източници на доходи. Певицата създаде марка на своето име, застрахова всяка част от тялото си и печели добри пари от това, пише БГНЕС.      Според публикации в американските медии, днес състоянието на Дженифър Лопес се оценява на 360 милиона долара, като освен от концерти, певицата печели огромни пари годишно и от перфектното си тяло.   Тя застрахова дупето си за 27 милиона долара. В допълнение към обувките, на които сама е дизайнер, Лопес също съветва как да се грижите за краката си. Всяка минута появяване на краката ѝ в реклама струва милиони долари, твърдят американските медии.\r\nМодните марки ѝ плащат между 200 000 и 500 000 долара, за да върви по червения килим в техен тоалет. Тя засне и реклама за грижа за косата, от която получи 2,9 милиона долара.   ", "date": "2019.09.04", "title": "Тялото на Дженифър Лопес ѝ носи доходи за милиони"}
{"url": "https://www.actualno.com/sofia/fandykova-i-manolova-v-spor-za-detskite-gradini-news_1372662.html", "text": "      Чух, че г-жа Манолова е питала къде са училищата и детските градини в кварталите. Тук са – в кварталите. Мога да покажа на една по една новите 100 детски градини. Това каза кметът на София Йорданка Фандъкова, предаде репортер на БГНЕС.      До края на годината очаквам още 5 детски градини да бъдат завършени, строим общо 8 в момента и започваме още 9. Това е работа, уточни Фандъкова.   Развитието на София изисква работа. И аз съм срещала много трудности по пътя си, но не съм се отказвала, защото съм поела ясен ангажимент, добави още Фандъкова.\r\nКолко точно деца са извън детските градини и ясли в столицата може да видите в    ", "date": "2019.09.04", "title": "Фандъкова и Манолова в спор за детските градини"}
{"url": "https://www.actualno.com/curious/proekt-sinja-kniga-vdyhnovena-ot-realni-sybitija-drama-za-nlo-razsledvanija-s-premiera-po-epic-drama-news_1372667.html", "text": "        \"Проект Синя книга\", хитов драматичен сериал, създаден от носителя на \"Оскар\" и \"Златен глобус\" Робърт Земекис ще дебютира ексклузивно по Epic Drama на 19 септември, четвъртък, от 22:00 часа българско време.       Сериалът е базиран на действителни свръх-секретни разследвания на неидентифицирани летящи обекти и свързани с тях феномени, проведени от ВВС на САЩ през 50-те и 60-те години на 20-ти век. С теми като доверието, фалшивите новини и конспиративните теории, които са на дневен ред повече от всякога, \"Проект Синя книга\" улавя пулса на времето и бързо се превръща в сериал №1 при премиерата си в САЩ по-рано тази година. Сред звездния актьорски състав са Ейдън Гилън (\"Игра на тронове\") и Майкъл Маларки (\"Дневниците на вампира\"). Поредицата е вдъхновена от личните преживявания на Д-р Джей Алън Хайнек (в ролята Ейдън Гилън), университетски професор, вербуван от ВВС на САЩ, за да води топ-секретна операция (наречена Project Blue Book), която разследва хиляди случаи, над 700 от които остават неразрешени и до днес.    Всеки епизод изважда по едно автентично досие, съчетаващо НЛО теории с действителни исторически събития от една от най-мистериозните епохи в историята на САЩ. Сред случаите, върху които се хвърля светлина, са инцидентът с чудовището от Флатуудс от Западна Вирджиния, Горман догфайт във Фарго, Северна Дакота, Светлините на Лъбок, Тексас, НЛО случая Чилс-Уитид в Монтгомъри, Алабама. \"Проект Синя книга\" черпи от света на науката и мистериите, които вдъхновяват въображението на зрителя и желанието му да научи повече.     В драматичния сериал участват също Нийл Макдона (Arrow, Minority Report) като генерал Джеймс Хардинг, самоуверен и проницателен военен, ръководител на новата дивизия на ВВС – Project Blue Book; Майкъл Харни (Orange Is The New Black, Soy Nero) като генерал Хю Валънтайн, потаен и властен генерал от ВВС на САЩ, който държи под око новата дивизия на Генарал Хардинг; Лаура Менел (Watchmen, The Man in the High Castle) като съпругата на Д-р Джей Алън Хайнек, както и Ксения Соло (Black Swan, Lost Girl) като Сузи Милър, красива млада дама, чийто чар е нещо повече, от това, което изглежда на пръв поглед.\r\n\"Проект Синя книга\" е интригуваща сай-фай драма в 10 части, която ще дебютира в дома на епичната драма EPIC DRAMA на 19 септември, четвъртък, в 22:00 българско време. ", "date": "2019.09.04", "title": "\"Проект Синя книга\" - вдъхновена от реални събития драма за НЛО разследвания с премиера по EPIC DRAMA"}
{"url": "https://www.actualno.com/politics/komisijata-za-kontrol-na-specslujbite-othvyrli-vetoto-za-voennoto-razuzvanane-news_1372729.html", "text": "      Комисията за контрол над службите за сигурност отхвърли ветото на президента Румен Радев, наложено на Закона за военното разузнаване, предаде БГНЕС.      Утрешното заседание на парламента ще започне с ново обсъждане на Закона.\r\nПрипомняме, че преди месец Румен Радев наложи вето върху промените в Закона за военното разузнаване, след като изрази несъгласие с част от промените в Закона.   Според тях се дава възможност цивилно лице да оглави Служба „Военна информация“ като алтернатива на досегашното изискване да е военнослужещ.  Според Радев това не съответства на мястото, което заема службата като неразделна част от въоръжените сили на Република България, и ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните й задачи, свързани с информация, необходима за отбраната на страната и за защитата на националната сигурност от външни посегателства, рискове и заплахи.\r\nСъздава се риск от нарушаване на принципите на централизираното управление и контрол на разузнавателната дейност и на политическия неутралитет.\r\nДържавният глава изразява мнение, че приетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността.     ", "date": "2019.09.04", "title": "Комисията за контрол на спецслужбите отхвърли ветото за военното разузванане "}
{"url": "https://www.actualno.com/europe/papata-prizova-vseki-da-promeni-nachina-si-na-jivot-za-da-spasi-planetata-news_1372726.html", "text": "      Папа Франциск призова хората от цял свят да направят промени в ежедневните си навици, за да спрат климатичните промени и да окажат натиск върху лидерите си „преди да е станало твърде късно“, предаде БГНЕС.      „Създадохме климатична аварийна ситуация, която сериозно застрашава природата и живота, включително и нашия собствен“, каза той в посланието, с което се отбелязва тазгодишния Световен ден на молитвата за грижите за Творението.\r\n„Това е моментът да разсъждаваме върху начина ни на живот и как ежедневният ни избор по отношение на храна, консумация, пътуване, използване на вода, енергия и много други материални блага често са безразсъдни и вредни“, отбелязва понтификът.\r\nФранциск, който от дълги години се застъпва за екологията, заяви, че молбата му е към \"всеки член на човешкото семейство\".  Светият отец критикува остро постоянното замърсяване, непрекъснатата употреба на изкопаеми горива, интензивното използване на селското стопанство и практиката на унищожаване на горите, което повишава глобалните температури до опасни нива.\r\nНарастващата интензивност и честота на екстремните метеорологични събития и опустошаването  на почвата подлагат на изпитание най-уязвимите народи в света и подхранват масовата миграция, докато отчаяните семейства търсят сигурни убежища другаде.\r\nТопенето на ледници, недостигът на вода, безгрижното отношение към водните резервоари и значителното наличие на пластмаси и микропластми в океаните са еднакво тревожни и потвърждават спешната необходимост от действия, които вече не могат да бъдат отлагани, каза той.       Франциск похвали младите активисти за спасяване на климата, които оказват натиск върху институциите.\r\n„Нашите молитви и апели са насочени преди всичко към повишаване на информираността на политическите и гражданските лидери“, каза папа Франциск.\r\nТой призова правителствата да покажат „политическата воля за драстично ускоряване на мерките за постигане на нулеви нетни емисии на парникови газове възможно най-скоро и ограничаване на повишаването на глобалната температура до 1,5 градуса по Целзий“ в съответствие с Парижкото споразумение.\r\n„Дай Боже… дай ни смелост да правим добро, без да чакаме другите да започнат, без да чакаме да стане твърде късно“. ", "date": "2019.09.04", "title": "Папата призова всеки да промени начина си на живот, за да спаси планетата"}
{"url": "https://www.actualno.com/business/bpga-ako-se-priemat-promenite-v-zakona-za-gorivata-shte-ima-bum-na-sivija-sektor-news_1372598.html", "text": "      Мобилните станции за продажба на горива са изключително вредни, защото насърчават контрабандата. Продажбата на горива без касова бележка работи в полза . Това заяви в интервю за БГНЕС Светослав Бенчев от Българската петролна и газова асоциация.      Агенция БГНЕС публикува пълния текст на интервюто с него.    БГНЕС: В разгара на лятото на обществено обсъждане бяха поставени , за които отговорност носи Министерството на икономиката. Една от поправките е свързана с това да не се изисква касова бележка, а друга - с възможност за търговия с мобилни станции. Това не ви ли връща в изходна позиция, а част от текстовете - в началото на 90-те години, - Вашият коментар? Светослав Бенчев: Предлаганият законопроект от министерството на икономиката на практика обезсмисля закона, който беше приет през януари от Народното събрание, и който има за цел да ограничи сивия сектор. Тези две неща, за които споменахте, са изключително притеснителни.  На първо място - въпросът с мобилните станции, - защото с текста, който ние имаме към настоящия момент, - всеки ще може да продава горива от мобилни станции. Петролната асоциация винаги е настоявала, че това е изключително вредно, защото там се кешират парите от търговията с горива в сивия сектор, фактически контрабандата.\r\nДругото нещо, което е изключително притеснително, е, че така написан, текстът на новия проект дава възможност да се продават горива без касови бележки. Това е абсурдно, имайки предвид факта, че горивата са стока с висок фискален риск, според заповед на министъра на финансите. Как на практика ще става това нещо? Изключително лесно. Законът казва, че гориво, отчетено по Закона за акцизите, може да се продава без никакъв проблем. Има два начина за отчитане на горивата по ДДС. Единият начин е чрез фискална данъчна бележка, което се случва на всеки един обект – зареждаме и получаваме бележка. Другият вариант е предвиден за индустриални потребители. Това е възможността когато едно гориво бъде доставено на крайния потребител, той да изпраща едно електронно съобщение до НАП, в което казва, че е получил съответното количество гориво. Този, който го е доставил, изпраща съобщение, че е доставил същото количество гориво.\r\nПромените сега позволяват този тип гориво да бъде препродавано на трети лица, без да бъде изисквана никаква касова бележка. Това, ще повторя отново, е абсолютно абсурдно, и ще доведе до бум на сивия сектор. В пространството също витаят слухове, че се внасят камиончета, които именно с това ще се занимават през следващите месеци.        БГНЕС: Имате ли информация кой е одобрил тези промени? В тази връзка какво стана с консултативния съвет и цяло звено към Министъра на икономиката Емил Караниколов, които бяха създадени именно заради секторния закон? Светослав Бенчев: Текстът произтича от министерството на икономиката, но лично смятам, че министърът и екипът му са подведени. Голяма част от тези текстове са резултат от едно обсъждане, където всеки път различни субекти на няколкото заседания, които имаше т. нар. работна група, даваха предложения по този текст. Де факто министерството е обединило тези предложения и ги е поставило в рамките на обществено обсъждане до края на месеца. Силно се надявам, че тези промени няма да доведат до реална промяна на закона.\r\nПо отношение на вашия въпрос за консултативния съвет. Там наистина е мястото, където трябва да се решават тези проблеми. В този ред на мисли той трябва да се събере най-малкото да ги обсъди. В консултативния съвет участват всички държавни институции и представители на индустрията. Именно там трябва да бъдат обсъдени нещата, - доколко те са приложими и в други сектори на законодателството. Примерът с фискалните бележки е точно такъв. Това е текст, който засяга Министерството на финансите. Логично е неговите представители в рамките на консултативния съвет да дадат своето мнение по въпросните текстове - доколко те са приложими и доколко те не са в конфликт с фискално-данъчното законодателство. БГНЕС: По какъв начин тези промени ще окажат влияние върху наредбата към закона, която описва реда и начина за регистрация на операторите? Светослав Бенчев: Това все още е трудно да са предвиди. Ако те бъдат приети в някакъв подобен вариант, ще наложат промени и в самата наредба, тъй като някои от условията за регистрация ще се променят. Отново се обръщам към всички, от които зависи приемането на така предложените промени: те не трябва да стават факт, защото ще доведат до сериозни проблеми и абсолютен хаос в бранша. Ситуацията е нетърпима.      В момента голяма част от компаниите се привеждат в съответствие с изискванията на сега действащия закон, което означава банкови гаранции пред финансовите институции, подготовка на документи. Ако условията за регистрация се променят на полувремето, това ще създаде големи проблеми за тези сериозни играчи, които в момента се опитват и искат да се регистрират, за да работят след 28 октомври. Ако законът в някакъв вид се изменя, то какво и кога точно ще се случи? Ще има ли промени при регистрацията, няма ли да има? Виждате колко въпроси поставя дори една минимална промяна в настоящите текстове. БГНЕС: Какви са вашите ходове следващите дни – среща с премиер, с министъра на икономиката? Светослав Бенчев: Винаги сме търсили съдействие с институциите. За нас те са един изключително важен партньор. Обръщаме се към всички, от които зависи съдбата на секторния закон, имам предвид и министъра на икономиката, и министъра на финансите, както и министър-председателя, с молба за среща, за да можем да изложим пред тях аргументите си защо текстът на закона трябва да остане такъв, какъвто е към настоящия момент. ", "date": "2019.09.04", "title": "БПГА: Ако се приемат промените в закона за горивата, ще има бум на сивия сектор"}
