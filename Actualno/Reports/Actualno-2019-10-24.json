{"url": "https://www.actualno.com/society/protestyt-protiv-geshev-prerastva-v-nacionalen-gotvjat-palatkov-lager-na-orlov-most-video-news_1388204.html", "text": "      Събралите се протестиращи против кандидатурата на единствения кандидат за главен прокурор - Иван Гешев - все още продължават блокадата на Орлов мост. Те са там от около 11:00 часа днес и дори ще нощуват на палатков лагер. Това съобщи кореспондент на от мястото на събитието.        На Орлов мост ситуацията към този момент е спокойна, като се виждат много хора, които носят спални чували и храна.\r\nОт утре започват протести и в цялата страна.  В момента хора от цяла България пътуват към София, за да се включат в палатковия лагер. Очаква се утре в 9:00 часа всички да се насочат към президентството. По закон именно президентът трябва да подпише указа за назначаването на главния прокурор или да върне процедурата, ако прецени. Изслушването на Иван Гешев във ВСС продължава от сутринта. Дойде време и председателят да зададе своите въпроси към кандидата. Те бяха 3: За ролята на БНБ в делото КТБ; За медиите и за Сотир Цацаров. Преди да ги разгърне, Панов поясни на Иван Гешев, че не би трябвало да приема задаването на въпроси като \"лична атака или хибридна атака, а с цел - чувайки отговорите питащият да си представи кандидатът за главен прокурор\". Към този момент около 9 души от общо 25 от ВСС са се изказали, като само двама се изказаха против - Лозан Панов и Атанаска Дишева.     ", "date": "2019.10.24", "title": "Протестът против Гешев прераства в национален, готвят палатков лагер на Орлов мост (ВИДЕО)"}
{"url": "https://www.actualno.com/society/vtoro-denonoshtie-izdirvat-malkija-marijan-ot-nikolaevo-news_1388200.html", "text": "      Полицията във Велико Търново търси съдействие на гражданите във връзка с издирваното на Второ денонощие органите на реда и десетки жители на Стражица и село Николаево издирват едногодишният Мариян, който изчезна от къщата на родителите си във вторник вечерта, предава кореспондентът на БГНЕС за региона.      18-месечното дете от село Николаево се издирва от полиция, жандармерия и доброволци в района на селото. Повече от 100  души – униформени и цивилни, обхождат дерета, изоставени сгради, проверяват се кладенци и водоеми, но от детето няма и следа.\r\n„Дойдоха органите на реда, пожарна, полиция, осветиха цялото село почти, претърсихме около 500 метра обхват с 40-50 човека, търсихме, но не можахме да намерим и следа. Полицаи има навсякъде, следователи, криминалисти, кучета, абсолютно всичко”, каза Стоян, баща на изчезналото дете.\r\nВ тъмната част на денонощието районът се обхожда с термокамера.     Според родителите и жителите на Николаево едногодишният Мариян е отвлечен.\r\n„Всички предполагаме едно и също, че детето е отвлечено. Това е много интересен случай, това е мъничко дете, то не може да ходи и стабилно още. Не може да се отдалечи чак толкова за 10-15 минути, че да не могат да го намерят”, коментира жена от селото.\r\nДнес от МВР Велико Търново излязоха с призив към гражданите, пътували на 22 октомври между 17:30 и 19:30 по маршрут Стражица – с. Николаево – Попово и обратно, да се свържат с дежурната част на ОДМВР – Велико Търново на телефон: 0888481209.    По случая е образувано досъдебно производство за неупражнен контрол и неположени грижи за дете. ", "date": "2019.10.24", "title": "Второ денонощие издирват малкия Мариян от Николаево"}
{"url": "https://www.actualno.com/politics/vss-izbra-ivan-geshev-za-glaven-prokuror-news_1388164.html", "text": "      След над 10 часа изслушване, Висшият съдебен съвет (ВСС) избра зам.-главния прокурор Иван Гешев за нов главен прокурор. Това стана с 20 гласа от 24 гласували, при общо 25 членове на ВСС.      Сега изборът трябва да бъде утвърден от президента Румен Радев, като това е последната фаза на процедурата. Ако президентът откаже и ВСС се съобрази, то процедурата започва от самото начало - с нови номинации, нови изслушвания пред Прокурорската колегия и ВСС. Ако и при втора процедура ВСС избере отново Иван Гешев, държавният глава няма право да върне избора. Ако ВСС на ново изслушване не се съобрази с евентуален отказ на Радев да утвърди Иван Гешев, то той моментално трябва да утвърди избора на ВСС. Решението на ВСС беше моментално изпратено на Румен Радев за издаване на указ. По закон няма срок, в който президентът трябва да утвърди с указ избора или да го отхвърли.\r\nПрипомняме, че мандатът на сегашния главен прокурор Сотир Цацаров изтича на 10 януари 2020 година.    Обществените настроения   В отговор на въпрос дали хората в протестите по собствена преценка да считат, че има нещо нередно в избора му или имат възражения по повод номинацията на неговата кандидатура, Иван Гешев отговори: \"Ще кажа откровено, че не всичко е резултат от политически натиск . Моят личен анализ се дължи на много фактори. Дължи се на засегнати икономически, политически интереси. Дължи са на идеологически причини\", каза Гешев.\r\nПо думите му хората на протестите могат да вярват, че прокуратурата е империя на злото. \"Те имат право на мнение, просто трябва да спазват закона. Сега прочетох, че са блокирани централни софийски булеварди. Това едва ли може да се случи в някоя демократична страна. Лично аз ще кажа, че тези хора имат право да протестират.\r\nЩе кажа и нещо друго - че законът трябва да се спазва. Ще кажа и трето - че се извинявам на българските граждани, които заради мен не могат да си стигнат до работните места, детските градини и до училището да си вземат детето, защото съм сигурен, че друг няма да се извини\", каза още Гешев.    \"Истината е, че през годините с изключение на г-н Цацаров, който е наказателен съдия, частично изключение, в голямата си част са главните прокурори са извън професионалната общност. Мнението ми като обикновен магистрат и на колеги, с които съм говорил, е, че през годините държавата се държи с прокуратурата като малолетно дете, на което трябва да назначи настойник\", изтъкна още Гешев.   Той коментира и публикации, че е подкрепен от чистачката и шофьора в институцията, която работи. \"Гордея се, не се срамувам, защото за мен служебните служители са част от всеки един екип. Не правя разлика между магистрат и служител\", подчерта Гешев. По отношение на становищата по изслушването на Иван Гешев, впечатление направи позицията на Боян Новански от Съдийската колегия – избран от Народното събрание. Новански на няколко пъти зададе въпроса на кого да се говори – дали на бивш правосъден министър т.е. Христо Иванов, който излязъл от адвокатската колегия с неплатена адвокатска такса, на една бивша кметица (Десислава Иванчева), осъдена на първа инстанция, която преди това не била казала нищо за съдебната система, или на главния прокурор например. Той подчерта, че не може с крещене под прозорците да се решават такива важни въпроси и добави, че ако на адвокатите така им се мешат за избор на най-важния им пост, както на прокурорите, те щели да реагират много болезнено.\r\nСледовател Евгени Диков също изрази подкрепа за кандидатурата на Иван Гешев, Даниела Машева, представляваща Прокурорската колегия, както и главният съдебен инспектор Теодора Точкова. Друг политически избор в Съдийската колегия – Даниела Марчева , заяви, че \"сме свидетели на организирана обществена реакция срещу избора на главен прокурор\", което е съществена грешка. Марчева обаче призна, че йерархичността на прокуратурата давала възможност за „почти божествена” сила на главния прокурор – затова в много държави моделът бил разделение на правомощията между обвинител номер едно и министъра на правосъдието. Българският модел обаче не предполагал да се избере най-добрия кандидат, а Марчева видя грешката точно в модела. И реши да се довери на силната подкрепа на прокурорското съсловие за Иван Гешев, както и на силните и категорични отговори на кандидата при изслушването му. Марчева видя и като лош индикатор да се променя процедурата по избор на главния прокурор, когато тя е по средата.   Председателят на Върховния касационен съд (ВКС) обаче видя именно йерархичния модел на прокуратурата, който определи за \"тоталитарен\", като причина да не подкрепи Иван Гешев. Друга причина е, че Гешев остана единственият кандидат в процедурата. Панов подчерта и, че е смущаващо как има идентични становища на различни прокуратури, като видя в това PR акция, след като самият Панов два пъти искал информация за оценка на качествата му (бел. ред. – ). \"Кой и как предложи г-н Гешев на членовете на Прокурорската колегия? Обсъждани ли са и други кандидати\", попита председателят на ВКС, който видя и \"опит за държавен преврат\". Панов смята и, че Гешев има \"изключително нисък праг на търпимост към критики\". Председателят на ВКС каза и, че не са представени конкретни обвинителни актове, изготвени от Гешев, а има само количествена справка. Панов все пак каза, че Иван Гешев има 233 обвинителни акта за 10 години, което не било впечатляваща статистика. В крайна сметка Панов обяви, че ще гласува \"против\".   Веднага след Панов думата взе главния прокурор Сотир Цацаров , който обяви подкрепа за Иван Гешев, като обяви \"съвсем честно\", че не очаква от Гешев да му върне услугата, защото го е подкрепил. И добави, че 20 години е съдия, като \"все ми се струва, че в душата си съм съдия повече от други\", припомняйки си колко трудно му е било да премине в прокуратурата и в какво положение я е заварил. \"Начело на прокуратурата трябва да застане прокурор. Мина времето, в което начело на прокуратурата трябваше да е адвокат. Мина времето, в което начело на прокуратурата трябваше да застане съветник на президента. Мина времето, в което начело на прокуратурата трябваше да застане наказателен съдия\", обобщи Цацаров.\r\nНастоящият главен прокурор подкрепи Иван Гешев и не пропусна да каже, че слушайки Лозан Панов сякаш той е минал през кристално чиста и ясна процедура при собствения си избор. \"По какво тази процедура се отличава от тази, с която беше избран председателят на Върховния касационен съд? По какво се отличава от предишните процедури, включително тази, при която бях избран аз\", попита Цацаров и добави - правехме ли този детайлен преглед на качеството на работата на председателя на ВКС? Според Цацаров, \"колегата Панов\" разчитал на времето - защото колкото повече минавало времето, толкова по-малко хора, които присъствали на процедурата за избор на председател на ВКС, оставали във ВСС. Главният прокурор намекна и, че знаел какво се случило в една друга сграда при избора на Панов, но без да конкретизира повече.\r\nЩо се отнася до случая \"Десислава Иванчева\", Цацаров обяви, че казал на Иван Гешев да отиде там, тъй като това била първата съвместна операция с КПКОНПИ. Главният прокурор обясни, че бил в командировка в Италия и подчерта, че не всичко при ареста на Иванчева протекло гладко, но заяви, че опитът бившата кметица на \"Младост\" да стане политическа емблема не е успял. И каза, че делото срещу Лозан Панов ще стигне накрая и до ВКС - става въпрос за .\r\nЗа протестиращите срещу Иван Гешев - Цацаров ги охарактеризира на два вида. Едните били на протестите заради убеждение, другите обаче били политически мотивирани. \"Лидерът на тази партия се е фиксирал в прокуратурата, защото се провали във всички начинания, които му бяха възложени от чужбина\", заяви главният прокурор. \"Ако кандидатът за главен прокурор се казваше Христо Бойкикев или Христо Иванов, или Лозан Панов, дума нямаше да чуете за реформа в прокуратурата, вярвайте ми\", подчерта Цацаров.\r\nПредставляващият ВСС Боян Магдалинчев също подкрепи кандидатурата на Иван Гешев. \"Трябва да имаш много смелост, много кураж, за да се кандидатираш за позицията на главен прокурор\", подчерта Магдалинчев и похвали Гешев, защото е засегнал много интереси и \"като че ли е сложил прът\" на много хора с много големи ресурси - семейство Арабаджиеви, Миню Стайков, семейство Баневи, Иво Прокопиев. \"Трябва да имаш много кураж да посегнеш на такива хора, защото там прошка няма\", заключи Магдалинчев. \"Колко прокуратурата е реформирана и колко не е друг въпрос\", продължи представляващият ВСС и допълни, че диалогът трябва да е по-широк, в него трябва да влязат изпълнителната и законодателната власт. Магдалинчев посочи и \"г-н Панов\" за пример за неуважително отношение към съдебната власт, но въпреки това ЕК взе решение да предложи . Много е лесно да създаваш настроения срещу някога, а за същите неща, които са се случили при теб, да мълчиш, визира Магдалинчев отново избора за председател на ВКС на Панов.    Към позицията на Панов се присъедини и Атанаска Дишева , част от Съдебната колегия, но избрана от съдиите да влезе там. Тя видя нарушение в това, че е имало само една-единствена кандидатура, подкрепена от всички 11 членове на Прокурорската колегия, което на практика е блокирало други кандидати. Видя и проблем в това, че правосъдният министър Данаил Кирилов също не издигна кандидатура, което лишило процедурата от каквато и да е състезателност и създало впечатление за подкрепа за Гешев за изпълнителната власт. Отделно Дишева счита за проблем становищата на различните прокуратури и дори на научни работници в подкрепа на Иван Гешев, което не отговаряло на нормите. Вероника Имова , още един избор на Народното събрание в Съдийската колегия, също подкрепи Иван Гешев с думите, че няма аргументи процедурата да бъде считана за непрозрачна, посочвайки, че са му зададени 107 въпроса от неправителствени организации. Севдалин Мавров , също от Съдийската колегия, но избран от съдиите, обяви подкрепа за Иван Гешев. Сред аргументите му беше и този, че законът подкрепя такава процедура, за да може само един кандидат да се състезава - лош закон, но закон. Той намекна и, че съдийска подкрепа за прокурорите сега може да се превърне в съобразяване след това на прокурорите с настроението в Съдийската колегия при процедура за избор на някой от председателите на върховните съдилища - ВКС и ВАС. Следващият избор ще е на председател на ВКС. Калина Чапкънова от Прокурорската колегия, избор от Народното събрание, беше поредната, подкрепила Иван Гешев. Олга Керелска , от Съдийската колегия и избор на съдиите за тази колегия, обаче отказа подкрепа, защото се оставяло впечатлението, че нещата са предварително измислени и поднесени. Тя добави, че мисли, че българското общество се безпокои от бъдещата наказателна политика, която ще провежда прокуратурата.\r\nПодкрепа за Иван Гешев даде прокурор Георги Кузманов , а съдия Красимир Шекерджиев обяви, че политиката му дошла в повече и, че няма да подкрепи Иван Гешев, като добави, че е абсурдно да се смята, че всеки \"против\" е на тази позиция заради политически причини.    в очите на Гешев В България съществуват политико-икономически кръгове със сериозен  финансов и политически ресурс, те определено са засегнати от действията  на прокуратурата, смята зам.-главният прокурор и кандидат за главен  прокурор.\r\nПрез годините те се хранеха от това говорене и изграждаха  идеологическата си база върху компроматни атаки срещу прокуратурата и  съдебната власт. Това не е политическо мислене, а отговор на политическа  атака. Тези атаки бавно уронват престижа не само на прокуратурата, а и  на цялата съдебна власт. Да се откажа при безпрецедентната атака  означава, че ме е страх, и да предам доверието на колегите си, заяви  Иван Гешев.\r\nВ отговор на друг въпрос той допусна възможността да се помисли в  посока как да се отразява на оценката на прокурорите осъдително решение  на съда по правата на човека в Страсбург, когато причина за него е  прокурорски акт.\r\nСтатистиката сочи, че върнатите дела миналата година са 1015 при внесени 30 000 обвинителни актове, отчете още Гешев. ", "date": "2019.10.24", "title": "ВСС избра Иван Гешев за главен прокурор"}
{"url": "https://www.actualno.com/balkani/izvynredni-merki-v-atina-zaradi-stachkite-news_1388188.html", "text": "      В Гърция се провежда , като в столицата Атина са предприети извънредни мерки за уличното движение, съобщават от външно министерство. Обявена е протестна демонстрация на площад „Синтагма“, в 18:30 ч. ще се проведе митинг пред Пропилеите на университета, ул. „Панепистимиу“.      \"Препоръчваме на българските граждани, които посещават Гърция или постоянно пребивават в страната, да се информират предварително за очаквани стачни действия, както и . При необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107\", се казва още в съобщението.    ", "date": "2019.10.24", "title": "Извънредни мерки в Атина заради стачките"}
{"url": "https://www.actualno.com/politics/slovashkijat-vynshen-ministyr-ni-podkrepi-v-otpadaneto-na-monitoringa-na-ek-news_1388189.html", "text": "      Европейското бъдеще на страните от Западните Балкани, сигурността и миграционната криза, излизането на Великобритания от Европейския съюз бяха основни теми на разговора на „Дондуков“ 2 между вицепрезидента Илияна Йотова и словашкият министър на външните работи и европейските въпроси Мирослав Лайчак.      Двамата бяха категорични, че присъединяването на Република Северна Македония и Албания към ЕС е изключително важно за стабилността на региона. Като сериозна стратегическа грешка определиха отлагането на началото на преговорите за двете страни.   Министър Лайчак подчерта последователната подкрепа на Словашката република за присъединяването на България към Шенген, еврозоната и Организацията за икономическо сътрудничество и развитие.\r\nВицепрезидентът поиска подкрепата на Словакия в Европейския съвет за прекратяването на Механизма за сътрудничество и проверка към България, на който преди дни Европейската комисия препоръча да се сложи край. Словашкият външен министър заяви такава готовност, като изтъкна последователната подкрепа на Словакия и по този въпрос. Илияна Йотова подчерта неефективността на мониторинга и изтъкна необходимостта от общи критерии за всички страни членки, по които да се оценява върховенството на закона.  Общо беше мнението, че системата на международните отношения е в криза и се рушат общоприети правила. Днес не се чува достатъчно гласът на Европейския съюз, категорични бяха българският вицепрезидент и словашкият първи дипломат. „Бяхме свикнали с мира и реда и се оказахме неподготвени за кризите, които ни връхлетяха“, посочи Илияна Йотова. Вицепрезидентът очаква нова енергия от европейските институции и държавите членки за решаване на проблемите и повече самочувствие за сериозни действия на международната сцена. „Европа липсва на Балканите, липсва в Африка и в Близкия изток“, отбеляза Илияна Йотова.\r\nПо време на срещата бяха изтъкнати традиционно доброто сътрудничество между България и Словакия и приятелските отношения между двата народа. Обсъдени бяха контактите в сферата на образованието и иновациите.   Вицепрезидентът Йотова благодари на словашкия външен министър за грижата на Словакия за Българското средно училище „Христо Ботев“ и Българския културен институт. Преди година вицепрезидентът беше на посещение в Словашката република, където беше гост на 70-ия юбилей на училището, което се радва на голям авторитет в словашкото общество и привлича не само български деца.     ", "date": "2019.10.24", "title": "Словашкият външен министър ни подкрепи в отпадането на мониторинга на ЕК "}
{"url": "https://www.actualno.com/europe/ep-prizovava-za-sankcii-sreshtu-turcija-zaradi-sirija-news_1388187.html", "text": "      В гласувана днес резолюция Европейският парламент (ЕП) осъжда категорично едностранната турска военна интервенция в Североизточна Сирия и призовава Турция да изтегли всичките си военни сили от териториите на Сирия, съобщиха от ЕП.      Отправя се предупреждение, че турската намеса в Североизточна Сирия представлява сериозно нарушение на международното право, като подкопава стабилността и сигурността в региона като цяло. Направена е констатацията, че от началото на турската офанзива най-малко 300 000 души са били принудени да напуснат домовете си. Евродепутатите настояват за установяването на зона за сигурност в Северна Сирия под ръководството на ООН.   Категорично се отхвърлят турските планове за установяването на „така наречената зона на безопасност“ по североизточната граница на Сирия. Изразява се загриженост, че споразумението между САЩ и Турция за временно прекратяване на огъня може да узакони турската окупация на „безопасната зона“.\r\nЕП изразява своята солидарност с кюрдския народ, като подчертава ключовата роля на кюрдските въоръжени сили и особено тази на жените, в борбата срещу ИДИЛ. Евродепутатите са изключително обезпокоени от сведенията за стотиците избягали затворници от ИДИЛ от лагерите в Северна Сирия в разгара на турската офанзива, което увеличава риска от възраждане на терористичната групировка.Според резолюцията абсолютно неприемливо е президентът на Турция Реджеп Тайип Ердоган да превръща въпроса с бежанците в оръжие и да го използва за „изнудване на ЕС“.  Европейският парламент Съвета на ЕС да въведе пакет от целеви санкции и визови забрани за турски длъжностни лица, отговорни за нарушения на правата на човека, както и да обмисли приемането на целенасочени икономически мерки срещу Турция. Евродепутатите също предлагат да се разгледа суспендирането на търговските преференции по споразумението за селскостопански продукти и, като крайна мярка, суспендирането на митническия съюз между ЕС и Турция. ", "date": "2019.10.24", "title": "ЕП призовава за санкции срещу Турция заради Сирия"}
{"url": "https://www.actualno.com/europe/mladite-britanci-gubjat-interes-kym-bbc-news_1388190.html", "text": "      Уважаваната може да загуби своята актуалност, ако не успее да ангажира по-млада публика в ерата на социалните медии, предупреди в четвъртък британския регулатор, предава БГНЕС.      За първи път по-малко от половината (49 %) съобщават, че гледат телевизионни канали на ВВС поне веднъж седмично, съобщи Ofcom в годишното си проучване на 97-годишната компания.\r\nВВС също не успява да пробие до по-млада аудитория с приложението си iPlayer, чието използване от деца и млади хора намалява, докато това на конкурентния Netflix нараства.\r\n\"ВВС все още е жизненоважна, ценена част от британската култура. Но  сме загрижени, че ново поколение се отдръпва от услугите ѝ\", каза изпълнителният директор на Ofcom Шарън Уайт.     \"ВВС трябва да заложи на по-смели планове за връзка с по-младите зрители и слушатели.\"\r\nДокладът на регулатора заключи, че „ВВС може да не е устойчива в сегашния си вид“.\r\nВ отговор на доклада говорител на телевизионния оператор заяви, че \"ВВС има ясен план за задоволяване нуждите на по-младата и разнообразна публика, очертан в тазгодишния годишен план\".    Използването на телевизионни и радио приложения и уебсайтове на компанията „нарасна силно през последната година“, заяви говорителят, като посочи общото използване от всички възрастови групи. ", "date": "2019.10.24", "title": "Младите британци губят интерес към BBC"}
{"url": "https://www.actualno.com/balkani/vuchich-ne-ni-predlagat-drugo-osven-da-priznaem-kosovo-news_1388171.html", "text": "      Никой не предлага на Белград нищо по косовския въпрос, освен да в границите, признати от западните страни, заяви днес .      Във връзка с информацията, че специалният пратеник на президента на САЩ за преговорите Ричард Гренел изрично поиска признаване на Косово и в замяна предложи инвестиции, Вучич заяви, че е имал позитивен и добър разговор с него и че няма да отговори на предположенията за предположения, които се появяват публично.   „Смятате ли, че някой друг ни е предложил нещо друго, защото чувам истории как подялбата е предателство ...? Никой не ни предлага нищо друго, освен да признаем независимо Косово като цяло в границите на независимо Косово \", каза Вучич. ", "date": "2019.10.24", "title": "Вучич: Не ни предлагат друго, освен да признаем Косово "}
{"url": "https://www.actualno.com/america/bajdyn-privetstva-podpisvaneto-na-protokola-za-skopie-v-nato-news_1388211.html", "text": "      Бившият вицепрезидент на САЩ Джо Байдън днес в Twitter изрази категорична подкрепа за интеграцията на , след като Сенатът ратифицира протокола за присъединяване към Алианса предния ден.      „Горещо подкрепям одобряването на членството на Северна Македония в НАТО от Сената. заслужават да бъдат част от Европа като цяло, свободни и в мир, и ние трябва да подкрепим евроатлантическата интеграция на региона“, написа Байдън.   Байдън е един от кандидатите за президент на Демократическата партия.\r\nНаскоро той каза, че ако Доналд Тръмп бъде преизбран догодина, НАТО ще престане да съществува.  \"Ако той бъде преизбран, обещавам ви, че няма да има НАТО ... Ще имаме истински проблеми\", каза Байдън по време на дебат между демократичните кандидати за следващ президент на САЩ. ", "date": "2019.10.24", "title": "Байдън приветства подписването на протокола за Скопие в НАТО "}
{"url": "https://www.actualno.com/america/trymp-njama-veche-da-chete-new-york-times-i-washington-post-news_1388210.html", "text": "       не харесва това, което прочита  в два от най-големите американски вестници, New York Times и Washington Post, така че няма да ги получава повече, предава БГНЕС.      \"Не подновихме абонамента си, така е. Това ще бъде значително икономия на разходи за данъкоплатците\", заяви говорителят на Белия дом Стефани Гришам пред AFP.    пред Fox News - телевизионната мрежа, която наблюдава всекидневно и разчита на до голяма степен приятелско отразяване, че \"не иска да пипа тези вестници, защото те са фалшиви\".\r\nДвата вестника не са най-големите по тираж, но  имат огромно влияние в националната политика и особено при отразяването на Белия дом.   ", "date": "2019.10.24", "title": "Тръмп  няма вече да чете New York Times и Washington Post"}
{"url": "https://www.actualno.com/society/bojko-atanasov-sled-izbora-na-geshev-dori-prezidentyt-da-vyrne-procedurata-nishto-njama-da-se-promeni-news_1388227.html", "text": "      Резервните варианти на хората, които стоят зад кадър са свършили, бушоните са изгорели. Единственият човек е останал този. Това означава кандидатурата и . Това следователят от Следствения отдел на Софийската градска прокуратура (СГП) Бойко Атанасов, който бе сред протестиращите против кандидатурата на на България.      Наглостта е на тези, които сега управляват държавата, защото от същия този кандидат ( ) разбрахме, че няма разделение на властите. Тези, които го издигнаха са политико-икономическа олигархична клика, каза Атанасов, който всъщност бе гражданската кандидатура за главен прокурор, издигната от сдружение \"БОЕЦ\", но така и не бе допуснат до самата процедура.   По думите му в негово лице са открили страха - страх да бъде допуснат в процедурата: \"Страх от моите идеи, предложения, страх съдебната система, в частност прокуратурата да работи законово, да спазва принципа за разделение на властите, да е прозрачна в работата си. Виждаме, че хората ги е страх, че ще бъдат репресирани по всякакъв начин и този главен прокурор, тази клика, която стои зад него го превръща в меч против хората\", каза още следователят.\r\nПрокуратурата е все така тоталитарна, това явно се харесва на Брюксел, коментира Атанасов по повод доклада, с който Европейската комисията свали мониторинга над страната ни: \"До момента Европейска прокуратура няма, ще бъде създадена в края на 2020. До тогава ще се усвоят милиарди еврофондове. А така или иначе България, българските представители са ползвани като едни хора, които гласуват предложенията на бюрократите в Европа и по никакъв начин не се противопоставят на тази корупция. Тихомълком бяха приети промени в разследванията на делата за корупция, те са прехвърлени в Специализирания съд. Това означава, че всичко, което е съсредоточено като разследвания за момента - корупция, организирана престъпност, кражбите от евросредства, всички разследвания ще бъдат блокирани. Този съд няма никаква ефективност. Това ще доведе до още повече проблеми за обществото и правовата държава\".  \"Президентът може да върне процедурата за избор на главен прокурор, но след това ще се случи същото, каквото стана с избора на председателя на ВКС преди две години - ще бъде прегласувано наново. Президентът има право да връща само веднъж\", обясни Бойко Атанасов.\r\nПрипомняме, че изборът трябва да бъде утвърден от президента Румен Радев, като това е последната фаза на процедурата. Ако президентът откаже и ВСС се съобрази, то процедурата започва от самото начало - с нови номинации, нови изслушвания пред Прокурорската колегия и ВСС. Ако и при втора процедура ВСС избере отново Иван Гешев, държавният глава няма право да върне избора. Ако ВСС на ново изслушване не се съобрази с евентуален отказ на Радев да утвърди Иван Гешев, то той моментално трябва да утвърди избора на ВСС. Решението на ВСС беше моментално изпратено на Румен Радев за издаване на указ. Мандатът на сегашния главен прокурор Сотир Цацаров изтича на 10 януари 2020 година.    ", "date": "2019.10.24", "title": "Бойко Атанасов след избора на Гешев: Дори президентът да върне процедурата, нищо няма да се промени"}
{"url": "https://www.actualno.com/crime/hvanaha-trima-myje-sys-170-kg-kanabis-news_1388202.html", "text": "      Полицията в Луковит задържа за срок от 24 часа трима мъже, които са отглеждали в луковитското село Карлуково, предава БНР.      При съвместната операция на полицията и Отдела за борба с организираната престъпност, двама мъже от София и един от Карлуково са задържани за отглеждане на наркотични вещества.   Те са арестувани в момент, в който в землището на селото, на площ от 650 кв.м., са започнали да режат с лозарски ножици зелените .\r\nПри проверката е установено, че те са общо 212 с височина около един метър, като отделената от тях листна маса е с тегло 170 килограма.  По случая е образувано досъдебно производство, а разследването продължава под ръководството на Районната прокуратура в Луковит. ", "date": "2019.10.24", "title": "Хванаха трима мъже със 170 кг. канабис"}
{"url": "https://www.actualno.com/politics/ivan-geshev-objavi-che-shte-poloji-usilija-da-pokaje-na-kritikuvashtite-go-gradivno-che-ne-sa-pravi-news_1388216.html", "text": "      Впечатлен съм от становището на съдия Красимир Шекерджиев, макар да не съм съгласен с него. Ще се постарая да покажа, че преценката му не е правилната и ще положа с удоволствие усилия в тази посока. Така избраният от ВСС за нов главен прокурор Иван Гешев коментира първия медиен въпрос след избора - кои критики приема за градивни и кой - не.      Припомняме, че по съдия Шекерджиев обяви, че политиката му дошла в повече и, че няма да подкрепи Иван Гешев, като добави, че е абсурдно да се смята, че всеки \"против\" е на тази позиция заради политически причини. \"Ще гласувам против, защото смятам, че фигурата на главния прокурор трябва да бъде на човек, който по-скоро ще обединява, отколкото ще воюва\", обяви Шекерджиев и сподели, че по неговото впечатление \"г-н Гешев е човек, който е готов да води всяка битка, в която бъде въвлечен, да отговори реципрочно на всяко нападение, на което той или професионалните му колеги бъдат подложени. \"Фигурата на главния прокурор е такава, че той в следващите 7 години ще бъде под прожекторите, той ще има безброй врагове и не всички от тях ще бъдат олигархични, политически\", отбеляза Шекерджиев и добави: \"Ако изберем главен прокурор с правомощията които има, който отговаря реципрочно на всяко едно нападение, то тогава колеги, ние по-скоро ще произведем много войни, отколкото да доведем до ситуация, която ще бъде работеща\". Шекерджиев обаче счете и за абсурдно да се критикуват прокурорите, че единодушно са подкрепили някого, както и не видя проблем да има само един кандидат при процедурата за избор.   \"Не уважавам мнението на един друг съдия, който прочете предварително написана реч без да вдигне глава от листовете. Надявам се да си го е написал той, но за мен това не е признак на безпристрастност\", заяви избраният за главен прокурор от ВСС, визирайки Лозан Панов.\r\nГешев подчерта, че има още много работа за вършене по отношение на борбата с корупцията, както и че няма да прави разлика между бедни и богати, когато има данни за извършено престъпление. И посочи, че може би е убедил колегите си с искреността си.  По въпроса с т.нар. битова престъпност, Иван Гешев не коментира в конкретика, защото все още президентът не се е произнесъл. \"Още е рано да кажа какви неща планирам”, уточни избраният за обвинител номер едно от ВСС. „Надявам се прокуратурата да се отвори към проблемите и болките на хората и да поеме ангажиментите си на места, където не се случва\", добави Иван Гешев пред БНТ, визирайки окръжни и апелативни прокуратури извън София.\r\nИзбраният от ВСС нов главен прокурор засегна и темата \"медии\". Запитан как ще работи с медиите и как при такава дискомфортна среда гражданите ще научават как протича всъщност борбата с престъпността и дали това е свършено добре или не, Гешев заяви, че не може да коментира медийната политика и политики на медии. „Това е въпрос на журналистическа етика; на журналистически стандарти; в крайна сметка - политика на собствениците на определени медии, това не е мой проблем“, заяви той.  „Аз, в случай че приключи процедурата, ще се старая прокуратурата да е максимално открита към българското общество и българските граждани и да изнася информацията, която българските граждани имат право да знаят, според българската Конституция и Европейската конвенция за правата на човека“, заяви Гешев. „А дали медиите ще я възпроизведат или няма да я възпроизведат правилно, дали ще я изкривят, дали ще я доведат до знанието на българското общество – това е проблем на самите медии, не мой“, добави той.   Главният прокурор Сотир Цацаров и този път не можа да отбегне въпроса как ще продължи неговата професионална кариера и отново заяви: \"Ще живея\". Той подчерта, че смисълът на живота не е в един мандат, че животът продължава и след мандата и че ще живее - това ще прави.     ", "date": "2019.10.24", "title": "Иван Гешев обяви, че ще положи усилия да покаже на критикуващите го градивно, че не са прави"}
{"url": "https://www.actualno.com/europe/boris-djonsyn-iska-izbori-na-12-dekemvri-news_1388221.html", "text": "      Борис Джонсън заяви, че ще даде повече време на депутатите да обсъдят но само ако те се съгласят на общи избори на 12 декември, предава .      Премиерът заяви още, че очаква Европейския съюз да предостави удължаване на срока и след 31 октомври, въпреки че „наистина“ не иска такова.   Той призова лейбъристите да подкрепят избори при гласуването, което планира да проведе следващата седмица.\r\nОчаква се в петък лидерите на ЕС до три месеца.  В писмо до лидера на лейбърите Джеръми Корбин, Джонсън казва, че неговият \"предпочитан вариант\" е кратък Brexit, отлагане \"да кажем за 15 или 30 ноември\".  В този случай, той ще се опита отново да постигне сделка като прокара законодателството до 8 ноември. Премиерът добавя, че очаква „ г-н Корбин да си сътрудничи с мен, за да бъде ратифицирана новата ни сделка за Brexit, така че да не си тръгнем без сделка“.\r\nАко, както е широко очаквано, забавянето на Brexit е до края на януари, г-н Джонсън казва, че ще иска гласуване  следващата седмица за избори на 12 декември. Ако лейбъристите се съгласят, Парламентът може да бъде разпуснат за предизборна кампания на 6 ноември.   На въпрос на ВВС какво би направил, ако лейбъристите откажат да гласуват за избори, Джонсънзатова  каза: \"Ние ще провеждаме кампания ден след ден хората  в страната да бъдат освободени от подчинение на Парламента, който е надживял своята полезност.     ", "date": "2019.10.24", "title": "Борис Джонсън иска избори на 12 декември"}
{"url": "https://www.actualno.com/balkani/jeremich-vuchich-ni-vodi-kym-velika-albanija-i-chlenstvo-na-syrbija-v-nato-news_1388201.html", "text": "      Лидерът на Народната партия (НП) и член на опозиционния Алианс за Сърбия (АзС) Вук Йеремич заяви, че и допускането на Прищина да се присъедини към ООН, което е планираното от сръбския президент Александър Вучич решение, неизбежно ще доведе до създаването на Велика Албания, премахването на Република Сръбска и членството на Сърбия в НАТО, на което Вучич би се съгласил поради подкрепата на Запада да остане на власт.Това предаде БГНЕС.      Йеремич каза днес в интервю пред руската телевизия РТ, че „Русия, разбира се, решава кое е в най-добрия й интерес“.   \"Според мен , много напомня за отношението на Москва към черногорския президент Мило Джуканович, преди Джуканович да мине на другата страна\", каза Йеремич.\r\nТой добави, че точно както референдумът за независимост на Черна гора е Рубикон за Джуканович, и след като Рубиконът бъде прекрачен, \"има само един път, който завършва с членството в НАТО\".  „Вучич е близък партньор на Мило Джуканович, а в това отношение Джуканович е по-големият брат. В Черна гора по-голямата част от гражданите се противопоставиха на членството в НАТО, но Джуканович не попопита народа, а реши да вкара Черна гора в северноатлантиския алианс,  за да остане на власт. Вучич е най-добрият ученик на Джуканович на Балканите. Те имат общи съветници и работят в тясно сътрудничество както над, така и под масата“, каза Йеремич.\r\nСпоред опозиционния сръбски поблитик Вучич открито се застъпва за \"демаркация\" и  в сградата на ООН в Ню Йорк е имало разговор на високо равнище между Вучич и държавния секретар на САЩ Майк Помпео.   „ Бившият премиер Тони Блеър също присъства на срещата. Ролята на Блеър в събитията от 1999 г. е добре известна и той вероятно е най-отговорен за тях. Възгледите на Блеър за Косово са ясни и той участва като съветник на Вучич в срещите на най-високо ниво. Какво тогава можем да очакваме от тези срещи и усилията за постигане на т.нар. „Сделка на века“, попита Йеремич.     ", "date": "2019.10.24", "title": "Йеремич: Вучич ни води към Велика Албания и членство на Сърбия в НАТО  "}
{"url": "https://www.actualno.com/society/njama-postradali-bylgari-pri-pojara-v-sonoma-severna-kalifornija-news_1388225.html", "text": "       който заплашва близко намиращите се до огнището населени места, е регистриран на днес в окръг Сонома, Северна Калифорния в САЩ.      Пожарът бушува на около 150 км северно от Сан Франциско. Вече са издадени заповеди за задължителна евакуация на населението в района му.   До момента , съобщиха от Министерството на външните работи.\r\nВъншно умолява българските граждани, които живеят в района на пожара, да изпълняват указанията на местните власти за задължителна и препоръчителна евакуация. Поради високите температури и силните ветрове се очакват още горски пожари. Генералното консулство в Лос Анджелис следи ситуацията и ще информира своевременно при промяна на ситуацията.  При необходимост от съдействие българските граждани могат да се обадят на телефоните на ГК Лос Анджелис : +1 310 478 6700, телефон за спешни случаи извън работно време: +1 310-437-3606 ", "date": "2019.10.24", "title": "Няма пострадали българи при пожара в Сонома, Северна Калифорния "}
{"url": "https://www.actualno.com/asia/ankara-kritikuva-evroparlamenta-zaradi-sirija-news_1388206.html", "text": "      Министерството на външните работи на Турция критикува остро за военната офанзива „Извор на мира” в Североизточна Сирия, предава БГНЕС.      Реакцията дойде в отговор на резолюция, приета по-рано през деня от ЕП, осъждаща турската операция в Сирия и призоваваща за санкции срещу Анкара.   \"Абсолютно отхвърляме отношението на Европейския парламент (ЕП) към операция \"Извор на мира\". Не сме изненадани от това решение, взето от парламента, който постоянно приютява терористи\", се казва в съобщение на министерството.\r\nАнкара напомни на евродепутатите, че операцията е проведена в съответствие с правото за самозащита на страната, произтичащо от международното право и резолюциите на Съвета за сигурност на ООН.  \"Легитимността на тази операция беше потвърдена от \", се казва в изявлението.\r\n\"ЕП, който въпреки всичките ни обяснения прие решение, несъвместимо с фактите, оказва натиск със своето предубедено отношение към Турция, което е лишено от здрав разум\", се казва в изявлението.   „Решението показва, че ЕП не може правилно да следи важни развития на регионалната и глобалната сцена, обективно да оценява причините и последствията и да разработва стабилни и подходящи стратегии“, се добавя в изявлението на турското външно министерство.    Анкара също така критикува ЕП и ЕС за \"взимане на късогледи решения вместо за операцията, която има за цел да премахне заплахата от терор, да осигури териториалната цялост на Сирия, да предотврати повече нелегална миграция и да гарантира безопасното завръщане на сирийските бежанци в родината им\". ", "date": "2019.10.24", "title": "Анкара критикува Европарламента заради Сирия"}
{"url": "https://www.actualno.com/america/jivak-syzdava-problemi-na-delfinite-v-reka-amazonka-news_1388218.html", "text": "       в река Амазонка показват тревожни нива на замърсяване главно заради незаконно промиване за злато, казват природозащитниците, предава БГНЕС.      Изследователите измерили нивата на замърсяване при 46 от тези големи сладководни същества, известни с дългите си муцуни, в големи басейни на Бразилия, Боливия, Колумбия и Перу.   Всички те  имали с живак и в повече от половината случаи нивото било високо, каза Марсело Оливейра от бразилския клон на Световния фонд за дивата  природа, една от няколко НПО, извършили проучването.\r\nКазва се, че незаконното промиване за злато, при което живакът се използва за отделяне на благородния метал, представлява реална заплаха, особено в река Ориноко, протичаща през Колумбия и Венецуела.  Но „златната треска“ не е единственият проблем, каза Оливейра.\r\n„Живакът съществува естествено в Амазонка, но се разпространява във водата заради обезлесяването и горските пожари и се просмуква в хранителните вериги на делфини и риби“, допълни той.   Високите нива на живак в речните делфини също представляват сериозна заплаха за близо 20 милиона души, които живеят в района на Амазонка и в крайна сметка ядат заразена риба.    \"Живакът може да остане в хранителната верига до 100 години. Това е основен проблем\", каза Оливейра. ", "date": "2019.10.24", "title": "Живак създава проблеми на делфините в река Амазонка "}
{"url": "https://www.actualno.com/europe/napadateljat-ot-kolednija-bazar-v-berlin-si-napravil-selfi-do-doma-na-merkel-news_1388108.html", "text": "      Тунизиецът Анис Амри, който се вряза с откраднат от него камион в коледния базар в Берлин, си е направил селфи пред сградата с апартамента на канцлера на Германия Ангела Меркел седмици преди атаката. Това потвърдиха източници, близки до разследването, предаде АФП.      Снимката е открита в телефона на Амри като част от мащабно разследване на федералната полиция на смъртоносната атака през 2016 г., при която загинаха 12 души, а ДАЕШ (\"Ислямска държава\") пое отговорност.   На снимката, разпространявана от германски медии, Амри позира с тъмно яке с качулка. Не е ясно дали той е планирал да атакува канцлера.    Според изтекла в публичното пространство оценка на полицията, съобщена от обществената телевизия ARD, снимката е направена почти седем седмици преди нападението.\r\nНа телефона на Амри са открити и други снимки, направени в квартал \"Берлин - Мите\", където Меркел и съпругът й живеят, известно като Музеен остров.   Полицията е отбелязала, че Амри може да е проучвал района, където се намира и Берлинската катедрала, с цел откриване на потенциална мишена за атака. Но източници, близки до разследването, разкриха пред АФП, че специалната комисия, която разследва атаката и провала на разузнаването да предотврати нападението, вярва, че снимките са направени \"без намерение за шпиониране\".    24-годишният Амри открадна камион и уби полския шофьор на товарния автомобил преди да убие още 11 души и да рани десетки на коледния базар в центъра на Берлин на 19 декември 2016 г. Той беше застрелян от италианската полиция в Милано четири дни по-късно при опит да избяга. ", "date": "2019.10.24", "title": "Нападателят от коледния базар в Берлин си направил селфи до дома на Меркел"}
{"url": "https://www.actualno.com/crime/vasil-najdenov-e-pretyrpjal-leka-katastrofa-news_1388119.html", "text": "      Звездата на българската естрада Васил Найденов е катастрофирал леко, съобщи Нова телевизия.      Инцидентът е станал на 46 км на магистрала „Тракия” в посока Бургас. Сигналът за пътно-транспортното произшествие е подаден на телефон 112 в 14:40 ч.   При инцидента е ударил коляното си. Големият български певец е пътувал за участие. ", "date": "2019.10.24", "title": "Васил Найденов е претърпял лека катастрофа"}
{"url": "https://www.actualno.com/society/nedjalko-nedjalkov-izbuhna-sreshtu-oponent-na-geshev-arestuvaha-go-video-news_1388114.html", "text": "      Издателят на ПИК Недялко Недялков избухна срещу опонент на избора на Иван Гешев за - Николай Стайков, който предава протестите пред ВСС на живо в профила си във Facebook.      Стайков е журналист и един от основателите на Атикорупционния фонд, беше  сред активните протестиращи срещу кабинета \"Орешарски\". Във видео, качено от самия Стайков се вижда как той получава заплахи и обиди от Недялков: \"ти си голям мъж\", \"джендърче\" и \"Ти ще ми паднеш бе, ей\". Вижте словесната атака.     \"Дневник\" разказва, как в същото време от сцената на митинга се чули призиви полицията да защити протестиращите в подкрепа на Иван Гешев, защото сред тях има провокатор. Стайков е бил отделен за разпит от силите на реда и \"проверен\".  \"Не съм провокирал никого, аз само снимах и то не от близко разстояние\", каза Стайков пред \"Дневник\". Той обясни, че е стоял в частта, в която са медиите. \"В охраняваната зона -каквото кажат организаторите на протеста - това прави полицията\", допълни Стайков наблюденията си.\r\nМалко преди това Стайков е публикувал видео, в което се вижда как влиза с привърженици на Гешев в образувания от полицията кордон, а след това е бил изведен.        Днес ВСС изслушва единственият кандидат за главен прокурор , който все още отговаря на , предварително зададени към него. В края на заседанието си магистратите трябва да решат дали Гешев е новият главен прокурор. ", "date": "2019.10.24", "title": "Недялко Недялков избухна срещу опонент на Гешев, арестуваха го (ВИДЕО)"}
{"url": "https://www.actualno.com/curious/dneven-horoskop-za-25-oktomvri-news_1388120.html", "text": "       Овен       Този ден не се предоверявайте дори на ваши съмишленици. Понякога получаваме най-силните удари именно от най-близките. Телец Днес не влизайте в спор, за да докажете себе си. Рискувате не само да не спечелите, но и да загубите част от авторитета си.   Близнаци Този петък се заемете с различна дейност. Прекалено разсеяни ще бъдете за рутинната дейност, която изпълнявате. Рак     Този петък отдайте предпочитание на културните събития пред обикновеното парти. Алкохолът няма да ви е добър приятел. Лъв Този петък се опитайте да си тръгнете по-рано от работа. Имате нужда от почивка, която да започне по-рано. Отделете си време за разходка. Дева Този петък изберете тишината пред хвалбите. Бъдете умерени във всичко, което правите. Това ще ви донесе повече ползи от напразния шум.   Везни Този петък направете нещо специално за себе си. Не се измъчвайте с мисли дали не ощетявате някого.    Скорпион Този петък не предприемайте решаващи действия. Предложение от приятел може би е по-добрият вариант за прекарване на вечерта. Стрелец Днес не искайте нещо повече от другите. Особено ако не си спомняте добре какво последно сте дали. Чистият въздух ще ви се отрази добре. Козирог    Този петък ще може да си отдъхнете от повечето тревожни мисли. Не ги игнорирайте съвсем, но не ги и поставяйте на първо място. Водолей Този петък може да бъде начало на нов проект. Настройте се да използвате почивните дни за подготовка на намисленото. Риби Този петък подредете деня си по нетипичен начин. Много вероятно е да свършите много повече неща, отколкото сте планирали. Вечерта се почерпете. ", "date": "2019.10.24", "title": "Дневен хороскоп за 25 октомври "}
{"url": "https://www.actualno.com/cinema/novijat-film-za-djejms-bond-s-tri-razlichni-finala-news_1388110.html", "text": "      За най-новия филм за тайния агент 007, озаглавен „No Time To Die“, са заснети цели три различни финала, за да се скрият всички детайли преди самата премиера. Единственият, който знае истинския край, е режисьорът Кери Фукунага.      След като Фукунага поел режисьорската щафета от Дани Бойл, той решил да предприеме необикновено начинание - вместо един край на най-новия филм за Джеймс Бонд, да заснеме цели три различни края, за да не изтече информация и да развали изненадата за най-верните фенове на агента по света.   За да стане още по-интересно, самият актьор Даниел Крейг не знаел кой от заснетите финали е истинският.\r\nКакто някои медии съобщават, един от най-предполагаемите е този, в който Джеймс Бонд се отказва от тайните служби, за да живее спокоен и отшелнически живот в Ямайка. Това ще позволи на британската актриса Лашана Линч да поеме оттук нататък ролята на 007.   ", "date": "2019.10.24", "title": "Новият филм за Джеймс Бонд с три различни финала "}
{"url": "https://www.actualno.com/politics/volen-siderov-depozira-ostavkata-si-kato-deputat-news_1388123.html", "text": "      Лидерът на \"Атака\" и кандидат-кмет на столицата Волен Сидеров депозира оставката си като депутат, обяви самият той пред репортери на входа на Народното събрание, предаде Оffnews.      Предстои оставката да бъде гласувана в пленарна зала. Сидеров обяви намерение да напусне парламента преди дни.   Тогава, както и днес, той п одкани същото да стори и кандидатът за кмет на София от ВМРО Ангел Джамбазки .\r\n„Призовавам Джамбазки, който е член на Европейския парламент с 15 000 евро месечна заплата, до края на предизборната кампания да направи като мен.  Да подаде заявление в Европейския парламент. Само по този начин играта ще бъде честна . Всичко друго са игри с избирателите. Ако до петък не подаде оставка, ще имаме пълното право да твърдим, че той лъже и мами избирателите”, каза Сидеров.\r\nПрипомняме, че на 21 октомври по време на пресконференция на \"Атака\" лидерът на партията подписа заявлението си за оставка като народен представител. Той посочи, че така било редно, за да е ясно, че иска да влезе в битката за София, а не да запази предишния си пост.   \"Почти равни са ни процентите (между него и Джамбазки) в социологическите проучвания, а защо тогава не ни канят на диспути и само ние не сме викани на определени дебати?\", попита лидерът на атакистът и подчерта, че най-важното е да е честен към избирателите.     ", "date": "2019.10.24", "title": "Волен Сидеров депозира оставката си като депутат"}
{"url": "https://www.actualno.com/starazagora/deca-i-roditeli-igrajat-zaedno-v-starozagorska-detska-gradina-snimki-news_1388066.html", "text": "      Деца и родители от първа група в Детска градина N 68 „Патиланско царство“ в Стара Загора участваха в празника „Аз и ти във всички игри“. Той е част от Националната програма „Успяваме заедно“, по която детското заведение работи. Чрез прилагане на ефективни мерки за осигуряване на плавен преход на детето от семейната среда към детската градина се цели осигуряване на цялостно развитие на детската личност (физическо, емоционално, социално, когнитивно и речево).       Деца, родители и учители, които партнират на малчуганите, чиито родители не присъстваха, се включиха в състезателни игри, водени от директора Росица Димитрова. Надпреварата беше в три кръга: улови рибката  - в басейна на детската градина, пренеси балона - преодоляване на препятствия и подреждане, и стреляй точно - хвърляне на топки в цел. Децата от другите групи бяха публика трите отбора - бели, зелени и червени, и активно подкрепяха отборите.   След успешно завършилите игри деца, родители и учители извиха кръшно хорце,а празникът завърши с пускане на балони в небето с посланията на програмата. ", "date": "2019.10.24", "title": "Деца и родители играят заедно в старозагорска детска градина (СНИМКИ) "}
{"url": "https://www.actualno.com/interview/cvetozar-tomov-vyrvim-kym-otkaz-ot-zadyljitelnoto-glasuvane-news_1387319.html", "text": "              Г-н Томов, с какво тези избори ще бъдат по-различни от предходните подобни видове вот? Ако сравняваме с 2015-а година, тези избори ще бъдат много по-оспорвани на места, особено в по-големите градове. Ще има много балотажи в големите общини, отколкото имаше преди четири години. Възможни са изненади. Причината е, че има отдръпване на електората на най-голямата политическа сила по места, макар че тя пак вероятно ще даде най-добри резултати. Извън партийните, има и доста екзотични кандидати. Такива, които са разпознаваеми като спортисти или шоумени, но не и с политическото си битие или каквато и да било ориентация. Имат ли шансове?   Нямам наблюдения на всички места, но за един музикант и шоумен ще кажа, че няма шанс за Свиленград. Предполагам, че кандидатурите им са издигнати, за да привлекат избиратели и един-двама души да бъдат вкарани в общинския съвет. На много места подобни хора влизат в кампаниите с подобна цел – за да могат да използват публичната си популярност, която не е политическа, за да привлекат някои избиратели, които правят своя избор в последния момент. Не мисля обаче, че е възможно сериозно политическо представяне на който и да е от тях. Какво означава и по какъв начин се отчитат тези гласове. Стана ли ясно на хората? Мисля, че този въпрос се задава достатъчно често, за да преценя, че на хората още не им е станало ясно. Решението, което залегна в изборния кодекс, да има такава опция в бюлетината беше свързано с решението да се въведе задължително гласуване в България. То се въведе по един странен начин. Значи фигурира такъв текст в Изборния кодекс, но не се предвиждат никакви санкции, ако човек не гласува. Тенденцията очевидно е към това но квадратчето си стои. \"Не подкрепям никого\" всъщност е начин човек да откаже да участва в изборите, като в същото време този отказ се счита за действителен глас.     Как се брои този глас? За кого отива? За никого не отива. Той има значение само за оценка на избирателната активност. Като е действителен, той повишава избирателната активност. Нищо друго. При разпределянето на действителните гласове той не се взема предвид. Той е важен за президентските избори, защото за да бъде избран президент с над 50 на сто от гласовете, трябва да има 50% избирателна активност. Друго значение на практика няма. А на местния вот това квадратче ще донесе ли търсения ефект – повишаване на избирателната активност? Наличието на това квадратче само по себе си няма да повиши тази активност, тъй като мисля, че хората дори не знаят, че гласуването е задължително. Но пак ще повторя, даването на вот \"Не подкрепям никого\" се брои за глас и се отчита като процент за избирателната активност, докато по-рано, ако човек не иска да гласува за никого, задраска бюлетината или я остави празна, този глас не се броеше за действителен и като такъв не се отразяваше на избирателната активност. Известно повишаване ще има, но то няма да се дължи на интерес към изборите, а към методиката за изчисляване на активността. Има ли риск избирателите да се объркат, ако един кандидат за кмет на община е едновременно и в листата за общински съветници?    Ако не съвпадат номерата на кандидата в едната и в другата бюлетина, е възможно да има някаква група избиратели, която да се обърка на изборите. Такъв случай има в София и то с един от кандидатите, който набира преднина и който е с различни номера като кандидат за общински съветник и като кандидат за кмет. Какво трябва да направят избирателите, за да бъда гласът им валиден в такъв случай? Трябва да не се объркат. Трябва да са наясно с кандидата, който искат да подкрепят и респективно трябва да знаят номера (или номерата), с който участва в изборите. Това с номерата е обсъждано многократно в избирателната комисия. Но парламентът не проявява никакъв интерес да вземе решение да отпадне тази средновековна практика с номерата. Мисля, че почти няма страна в света, в която към кандидатите за участие в дадени избори са прикачили номера. Наличието на партийни номера объркваше хората и при даването на преференции. И се появи т.нар. от журналистите . Мисля, че повече е свързано с опитите на партиите да привличат слабо образовани и незаинтересовани избиратели, на които им обясняват единствено за кой номер да гласуват. Излиза, че бъркотията в случая е в помощ на търговците на гласове? Може и така да се каже.  ", "date": "2019.10.24", "title": "Цветозар Томов: Вървим към отказ от задължителното гласуване"}
{"url": "https://www.actualno.com/europe/ep-prisydi-nagradata-saharov-na-borec-za-pravata-na-ujgurite-news_1388138.html", "text": "      Борец за правата на уйгурите получи наградата \"Сахаров\" на ЕП. Председателят на европарламента Давид Сасоли го обяви в Twitter:\" С удоволствие съобщавам, че Европейският парламент избра Илхам Тохти за носител на наградата „Сахаров” за свобода на мисълта през 2019 г. Тохти е посветил живота си на застъпничество за правата на уйгурското малцинство в Китай. Въпреки че е глас за умереност и примирение, той бе осъден на доживотен затвор след изпитателен процес през 2014 г. Настояваме за незабавното му освобождаване\".        Илхам Тохти е професор по икономика в Пекинския университет, когато започва своята борба в защита на правата на уйгурите - мюсюлманско етническо  малцинство, в  Северозападен Китай, от което той самият произхожда.\r\nТой привлича вниманието на китайските власти с блог за проблемите на това малцинство, в който критикува китайските власти, но призовава към мирен диалог. Присъдата му през 2014 година в процес предизвика критики на правозащитници и на западните правителства. С  награждаването сега Европейският парламент поиска незабавното му  освобождаване.     В края на септември Илхам Тохти получи и наградата за човешки права     \"Вацлав Хавел\" на Парламентарната асамблея на Съвета за Европа. Наградата преставлява сертификат и 50 000 евро, ще бъде връчена по  време на церемония в парламента в Страсбург на 18 декември 2019 г.    Наградата „Сахаров“ за свобода на мисълта, наречена в чест на съветския физик и политически дисидент Андрей Сахаров, се присъжда всяка година от 1988 г. на лица и организации, защитаващи правата на човека и основните свободи. ", "date": "2019.10.24", "title": "ЕП присъди наградата \"Сахаров\" на борец за правата на уйгурите"}
{"url": "https://www.actualno.com/balkani/rumynija-objavi-novija-systav-na-kabineta-news_1388130.html", "text": "      Румънският кандидат за премиер, ръководител на Национално-либерална партия (НЛП) Людовик Орбан, представи новия кабинет, който ще бъде предложен на парламента за одобрение, съобщи РИА Новости.      На 10 октомври румънският парламент гласува в подкрепа на вот на недоверие към правителството под ръководството на премиера Виорика Дънчила. Президентът Клаус Йоханис проведе консултации с партийните лидери и номинира Орбан за министър-председател. Правителството на Дънчила се състоеше от 24 министерства.   \"Назначеният министър-председател Людовик Орбан представи правителствения списък на заседание на Националното политическо бюро на НЛП. Освен министър-председателя Людовик Орбан, в състава на правителството влизат и вицепремиера Ралука Туркан и 16 министерства\", се казва на страницата на НЛП във Фейсбук.\r\nВ документа се казва, че Орбан е решил да извърши оптимизация, като обедини някои министерства. Министерството на публичните финанси ще се ръководи от Флорин Киту (член на Сената на Румъния); Министерство на вътрешните работи - Йон Марчел Вела (член на Сената на Румъния); Министерството на външните работи ще се ръководи от Богдан Ауреску (той оглавява Министерството на външните работи през 2014-2015 г.); Министерството на правосъдието ще се ръководи от Каталин Преда (бивш министър на правосъдието през 2008-2012 г.).  Йон Щефан ще бъде начело на Министерството на благоустройството, развитието и администрацията; Министерството на отбраната ще се ръководи от генерал Николае-Йонел Чука; Министрството на здравеопазването - Виктор Костак; Министерството на образованието и науката ще се ръководи от учителката Моника Кристина Анисие.\r\nОстаналите министерства са следните: Министерството на икономиката, енергетиката и бизнес средата; Министерството на труда и социалната защита; Министерството на околната среда, водите и горите; Министерството на транспорта, инфраструктурата и съобщенията, Министерството на земеделието и развитието на селските райони; Министерство на европейските фондове; Министерство на; Министерство на младежта и спорта.    ", "date": "2019.10.24", "title": "Румъния обяви новия състав на кабинета "}
{"url": "https://www.actualno.com/europe/pochinalite-v-kamiona-kovcheg-sa-ot-kitaj-news_1388041.html", "text": "      Всички 39 души, чиито бяха открити в камион в Англия са граждани на Китай, съобщиха BBC News и ITV News.      Полицията на графство Есекс, където беше намерена машината, до момента не е съобщила, че загиналите са идентифицирани.   Припомняме, че телата на 39 души, сред които един младеж бяха открити в камион в нощта на 23 октомври. \r\nШофьорът на камиона е 25-годишен жител на Северна Ирландия. Той е задържан в рамките на разследване за масово убийство. При включена охладителна система на камиона температурата е могла да бъде минус 25 градуса по Целзий.   ", "date": "2019.10.24", "title": "Починалите в камиона-ковчег са от Китай"}
{"url": "https://www.actualno.com/starazagora/zadyrjaha-36-godishen-myj-za-iznasilvane-v-stara-zagora-news_1388033.html", "text": "      По искане на Районна прокуратура - Стара Загора, съдът определи мярка за неотклонение „задържане под стража“ спрямо 36-годишен мъж за изнасилване. Престъплението, за което той е привлечен в качеството на обвиняем и задържан, се наказва с лишаване от свобода от три до петнадесет години.      В хода на досъдебното производство е установено, че мъжът познавал семейството на пострадалата 34-годишна жена и често гостувал в дома им. На 19 октомври с физическа сила и заплахи по адрес на детето й, я изнасилил. Мъжът е криминално проявен и и осъждан нееднократно за престъпления от общ характер - телесна повреда, влизане в чуждо жилище, изнасилване. Изтърпявал е различни по вид наказания, включително и ефективно лишаване от свобода. Последно е бил освободен от затвора през януари 2019-а.\r\nВзетата спрямо 36-годишния мъж мярка за неотклонение може да се обжалва и протестира пред Окръжен съд - Стара Загора. ", "date": "2019.10.24", "title": "Задържаха 36-годишен мъж за изнасилване в Стара Загора "}
{"url": "https://www.actualno.com/politics/geshev-dade-otgovori-zashto-se-kandidatira-i-zashto-peevski-ne-e-chast-ot-deloto-ktb-news_1388070.html", "text": "      Налице са кални процеси и това не е тайна – мисля, че е видимо за цялото българско общество. Така единственият кандидат за главен прокурор Иван Гешев отговори на каква е мотивацията му да се кандидатира, след като каза преди време, че към дадения момент .      \"Нещата предвид предстоящите политически избори и избора на главен прокурор започнаха да стават кални. Може би, така е по целия свят. Започват да се атакуват всякакви магистрати\", посочи в края на март тази година зам.-главният прокурор.   Сега Гешев повтори като основен аргумент за мотивацията си, че иска да оправдае доверието на колегите му и труда им, оценен и от европейските партньори на България. Той даде и примери за кални атаки – публикуваната вчера, 23 октомври, на база сигнал от анонимен източник за съмнение дали има недекларирани банкови сметки зад граница (в Швейцария и Монако), както и , в който се твърди, че Гешев е помогнал на подведени под отговорност по аферата \"Недосегаемите\" да получат по-малки присъди.\r\nНа въпрос дали депутатът от ДПС Делян Пеевски трябва да бъде привлечен като обвиняем или разпитан заради КТБ, Иван Гешев отговори, че не смята, че трябва да се влияе от настроения извън прокуратурата и отговорните по даден случай прокурори. Кандидатът за главен прокурор уточни и, че това се отнася до всеки, като посочи и името на издателя на \"Икономедиа\" Иво Прокопиев. Защо Пеевски не е разпитван - посочих при досъдебното производство, както не са разпитвани г-н Прокопиев, г-н Дончев, заяви Иван Гешев, като напомни за думите си при внасянето на обвинителния акт за делото - припомнете си ги в !  \"Ако се съберат нови доказателства, за всеки от нас е ясно, че е преценка на дадения съдебен състав\", заяви Гешев и увери, че прокуратурата няма притеснения да разпита което и да е лице.\r\nНа друго питане, Иван Гешев уточни и, че не се притеснява да отговаря на въпроси на неправителствени организации. Той беше категоричен и за друго - че категорично не е вярно и се манипулира със статистика, че работата на прокуратурата в България е много лоша. Кандидатът за главен прокурор визираше въпрос на Фондация \"Антикорупционен фонд\" - вижте в !    ", "date": "2019.10.24", "title": "Гешев даде отговори защо се кандидатира и защо Пеевски не е част от делото КТБ"}
{"url": "https://www.actualno.com/analysis/kim-chen-un-otnoshenijata-mi-s-trymp-sa-specialni-news_1388046.html", "text": "      Лидерът на Северна Корея Ким Чен-ун похвали \"специалните\" си отношения с президента на САЩ Доналд Тръмп. Един от най-уважаваните дипломати на Северна Корея заяви пред държавната медия, че двамата лидери си имат доверие, информира CNN.      Ким Ке-гуан, бивш ядрен преговарящ, който сега е съветник на лидера на КНДР, коментира, че Ким Чен-ун и Доналд Тръмп се радват на \"близки отношения\".   Искрено се надявам, че на базата на близките отношения мотивираща сила ще помогне за преодоляване на всички пречки пред КНДР и САЩ и задълбочаване на двустранните отношения в по-добра посока, отбелязал Ким Ке-гуан, цитиран от KCNA.\r\nСъобщението е изненадващо оптимистично като се има предвид, че разговорите на работно ниво между Вашингтон и Пхенян в Швеция се провалиха по-рано този месец. Севернокорейски дипломати заявиха, че са прекъснали преговорите заради безкомпромисната позиция на САЩ. Държавният департамент обаче не е съгласен и съобщи, че двете страни са провели \"добър разговор\".  Публично КНДР приветства усилията на Тръмп, но критикува тези около него, които не показват гъвкавост.\r\nКим Ке-гуан повтори това: \"Проблемът е, че обратно на политическата оценка и намерението на президента Тръмп, политически кръгове във Вашингтон и експертите по КНДР от администрацията на САЩ са враждебни към Северна Корея без причина, заети с мисленото от Студената война и идеологически предразсъдъци\".    ", "date": "2019.10.24", "title": "Ким Чен-ун: Отношенията ми с Тръмп са специални"}
{"url": "https://www.actualno.com/crime/sled-verijnata-katastrofa-kraj-sofija-jena-zagina-a-8-sa-raneni-video-news_1388038.html", "text": "       , а още 8 души, сред които и дете, са ранени при верижната катастрофа при 2 км на АМ \"Тракия\". Те са транспортирани в четири столични болници, съобщи пред Dir.bg говорителят на Центъра за спешна медицинска помощ Катя Сунгарска.      Въпреки усилията на лекарите в УМБАЛ \"Света Анна\" една от пострадалите - жена, чиято самоличност все още не е установена, е починала в шокова зала. Тя е била пътничка в един от автомобилите.   \"Тежко пострадали са четирима души. 14-годишно момче бе закарано в  \"Пирогов\" с травма на главата и комоцио. Там бе транспортиран и  39-годишен мъж с контузия на бедрото. В \"Света Анна\" e 57-годишен мъж с  контузия на гръден кош и голяма разкъсна рана на лицето, а 60-годишен  мъж, който е с травми на гръбначния стълб и гръдния кош, е в  противошокова на ВМА\", обясни Сунгарска.\r\nПо думите й, още четирима души са ранени при верижната катастрофа, но техните травми са по-леки и те са транспортирани в ИСУЛ.  Сигналът за инцидента бил подаден в столичната Спешна помощ в 9.06 ч. Изпратени са пет линейки, които са пристигнали на място за 14 минути по думите на Сунгарска. Ударът е бил между ТИР и три леки автомобила, като единият от тях е буквално смазан. Наложило се е екип на пожарната да реже смачканите ламарини, за да извади ранените.         Все още няма информация за . На място се извършва оглед. В района се е образувало задръстване, тъй като движението се осъществява само в скоростната лента. ", "date": "2019.10.24", "title": "След верижната катастрофа край София: Жена загина, а 8 са ранени (ВИДЕО)"}
{"url": "https://www.actualno.com/society/dve-jeni-sa-zadyrjani-zaradi-sblysyk-na-orlov-most-news_1388050.html", "text": "      Две жени са задържани и отведени в I-во районно управление на МВР за физически сблъсък на Орлов мост в непосредствена близост до подлеза на метрото. Това съобщи пред журналисти шефът на СДВР Георги Хаджиев. Сблъсъкът бил по между им, уточни заместникът му Антон Златанов. По думите му протестиращите на , които са блокирали движението в момента извършват административно нарушение. Според него възможно е да им бъдат съставени актове и да се издадат наказателни постановления на по-късен етап.      \"Има видеонаблюдение на Орлов мост, не е необходимо да предприемаме силови действия\", добави директокрът на СДВР и подчерта, че стремежът на органите на реда е да бъдат диалогични, да преговарят и да постигнат разрешение на ситуацията.   Според Хаджиев полицейското присъствие в центъра на София не е прекомерно. \"То е пропорционално към всички масови мероприятия, които се провеждат на територията на столицата\", категоричен е той и отказа да съобщи колко полицаи са ангажирани в опазването на реда в столицата по време на изслушването на кандидата за главен прокурор Иван Гешев.\r\n\"Има две протестни мероприятия с различни каузи и и двете са осигурени с достатъчно полицаи, нямаме практика да съобщаваме бройка на полицаи поне от 10 години\", заяви Златанов.  \"На 27 септември е постъпило заявление под надслов \"Марш за законност\" от информационна агенция ПИК, което е съгласувано със Столична община за провеждане пред сградата на ВСС.  За същото място е постъпило заявление от гражданско сдружение \"Боец\" на 9 октомври, за което общината е препоръчала друго място за протест - пред сградата на Съдебната палата\", уточни той и обясни масираното присъствие на полиция в района на ВСС, че е с оглед да не се противопоставят двата протеста.\r\nНа Орлов мост, по думите на зам.-шефа на СДВР се провежда нерегламентирано шествие от хората, подали заявление две седмици след първото. \"В момента техните действия там се провеждат извън законовия ред. Блокирано е движението. Водим диалог с тях и се опитваме да ги убедим, че се пречи на движението на всички останали жители на София. Създали сме организация за придвижване по обходни маршрути на гражданите\", каза още той.   По повод заплахата за заложена бомба във ВСС, Георги Хаджиев съобщи, че сигналът е постъпил анонимно по телефона в 10:40 часа, проверен е периметъра около ВСС, преценено е, че рискът не е голям. \"Продължаваме работата за установяване от кой телефонен е подадено това злоумишлено анонимно телефонно обаждане\", добави той.     ", "date": "2019.10.24", "title": "Две жени са задържани заради сблъсък на Орлов мост"}
{"url": "https://www.actualno.com/smolyan/za-ski-sezona-pamporovo-vyvejda-novi-vidove-ski-karti-promocionalni-periodi-za-nastanjavane-i-lift-karti-nov-moderen-spa-centyr-i-atraktiven-kulturen-kalendar-news_1388077.html", "text": "       Пампорово стартира сезона със значителни инвестиции, нови и атрактивни проекти, които да дадат голямо разнообразие и избор, с основната цел да обогатят престоя на всеки турист не само в ски зоната, но и извън нея. След приключване на активния летен сезон, курортът продължава подготовката за ски сезон, изпълнен с интересни спортни, театрални и музикални събития, които да разнообразят културния живот в Пампорово и да придадат добавена стойност към ски почивката.   За първи път още от сега се предоставя възможността за предварителни резервации с отстъпки до 30% от цените за настаняване в различни периоди през сезона, включително и през месец март, както и промоционална цена на лифт картата в определени периоди през януари. След историческото обединение на двете ски зони в к.к. Пампорово и гр.Чепеларе преди два сезона, интересът към родопските писти става все по-голям. За предстоящия ски сезон в курорта приоритет ще бъде удовлетвореността и разнообразието за гостите от различни видове нови услуги, свързани не само със ски зоните, но и с много нови активности извън карането на ски. \r\nЗа сезона хит остава лифт картата 2в1, която предоставя неограничено каране по пистите на ски зона Пампорово, неограничено каране по пистите на ски зона Чепеларе, безплатен транспорт между двете ски зони и отстъпка за ползване на ултрамодерния нов СПА уелнес център в хотел Перелик.\r\nОще от сега Пампорово обявява в дните от 6-ти до 10-ти и от 13-ти до 17-ти януари 2020 (включително) на цена от .\r\nВъвеждат се , които ще дадат повече гъвкавост и възможност на туристите в курорта да ползват услугата в различни делнични дни. Това е възможност за всички гости да бенефицират от евентуални промени в плановете си или в случай на лошо време, като използват закупената за непоследователни дни лифт карта в следващ делничен период през сезона. Запазва се традицията за в предварителна продажба до 01.12.2019г. на стойност 1025 лв. Въвежда се и , която ще предостави избор на туристите да изберат по-спокойните делнични дни по време на целия ски сезон. Гостите закупили един от двата типа сезонни лифт карти ще могат да се възползват от 30% отстъпка за достъп до най-новия ултрамодерен и луксозен СПА уелнес център, който се намира в хотел Перелик. С 15% отстъпка могат да се възползват и всички останали гости на курорта закупили всякакъв друг тип лифт карта.\r\nПампорово-Мечи чал е предпочитан и от семейства с малки деца заради отличните условия, които се предлагат в детската ски градина (за деца от 4 до 7 години) и в ски училището (за деца от 7 до 12 години). Поради големият интерес, Пампорово и Мечи чал ще запазят , които предоставят намаления от 8 до 12% от цената на ски картите.\r\nЗа първи път още от сега Пампорово обявява месец март за семеен месец с 30% отстъпка от цената на лифт картите, 30% отстъпка от хотелското настаняване в петзвездните хотели Орловец и Перелик и 30% отстъпка от ски услугите след 9 март 2020 г. до края на сезона.\r\nЗапазва се , като продължава да се предоставят преференциални условия за настаняване и ски услуги, с цел стимулиране развитието на зимните спортове сред подрастващите.\r\nПродължават с Българо-американска кредитна банка, БМВ България и Ауто Бавария, А1, ОМВ и АОРА, които предоставят отстъпки между 8 и 17% от цените на лифт картите, ски услугите и хотелското настаняване в избрани хотели в курорта според условията на програмите и политиката на Пампорово АД.  И през предстоящия ски сезон, за улеснение на туристите и за достъп до актуална информация, ще работи обновената , която в реално време дава информация за метеорологичните условия, обработените писти и работещи лифтови съоръжения. Кол-център системата с номер 0700 17 702 ще дава възможност и за получаване на всякаква актуална информация за ски зоната от оператор, директна връзка с Планинска спасителна служба, информация за хотелско настаняване или бизнес услуги.\r\nКамери на живо предават онлайн случващото се в ски зоните, а през и чрез новото мобилно приложение на курорта, всеки ще може да следи цялата актуална информация за Пампорово и Мечи чал. Местата за настаняване в Пампорово са в непосредствена подготовка за ски сезона. През декември, след поредната мащабна реновация в добре познатият емблематичен хотел Перелик*****, врати отваря най-големият в курорта , разположен на три нива и на близо 2 000 кв. м. площ. В съчетание с – отново в хотел Перелик, открит това лято с различни по капацитет зали с общо 1200 седящи места, модерно техническо оборудване и подземна топла връзка с луксозните хотели Перелик и Орловец, Пампорово се превръща в нов притегателен център за ски, уелнес и бизнес целогодишно. Пампорово за първи път обявява още от сега през януари, февруари и март; предоставят се и , както и .  \r\nОт 29 ноември (Черен петък) в продължение на две седмици, Пампорово ще разиграе през сайта лимитиран брой стаи по предварителна продажба с ваучери чрез за настаняване в някой от двата петзвездни хотела Орловец или Перелик без фиксирана дата. Датите за ползване на закупените ваучери ще бъдат фиксирани от Пампорово АД до 10 дни след приключване на кампанията. Коледната изненада за всички гости на хотел Перелик и туристите в курорта ще бъде откриването на новия СПА уелнес център Перелик, който ще предлага изключително разнообразие от релаксиращи и възстановителни процедури.\r\nГрандиозният уелнес проект включва изграждането на най-многобройните и разнообразни видове зали и помещения за релакс в региона, които ще привличат гостите в Пампорово целогодишно. Центърът ще предлага най-големият плувен басейн в курорта, модерен програмиран достъп до различните видове помещения, част от които са билкова сауна, кедрова сауна, инфра червена сауна, арома сауна, финландска сауни, арома билкова баня, сауна парилка, релакс зона с дървени вани, турска баня (хамам), контрастен душ, солна стая, ледена стая, джакузи, хоризонтален душ, расул стая, самостоятелни ВИП джакузита, масажни кабинети, модерен фитнес център, фреш нутри бар и др. Новият уелнес център ще е достъпен за всеки гост, който желае да се възползва от най-новите и модерни възстановяващи терапии за тяло. Цените за ползване на СПА центъра за гости, настанени в хотели Орловец и Перелик ще бъдат преференциални, а входът за външни гости до уелнес центъра ще бъде 40 лв на ден за възрастен. Туристите закупили лифт карти ще могат да ползват отстъпка от тези цени за достъп до центъра. За удобство на гостите в хотел Перелик е изградена нова и удобна топла връзка от хотелските стаи директно към уелнес центъра, а гостите на хотел Орловец могат да използват подземната топла връзка с хотел Перелик. В най-голямата многофункционална зала на новооткрития конферентен център в хотел Перелик – , стартира за първи път културна програма в курорта през ски сезона. Предварително планираната програма включва всяка събота през януари и февруари участието на известни музикални групи и любими изпълнители от българската поп сцена, филми, театрални постановки и мюзикъли. стартира на 11 януари с хитов мюзикъл на музикалния театър, а програмата включва имена като „Акага“, Камен Донев с хитовата постановка “За народното творчество”, млади музикални звезди от популярни телевизионни предавания, комедийни театрални постановки с любимите ни актьори от малкия екран, български анимационни филми за най-малките и др. Билети ще може да се заявяват от сега при потвърждение на резервация, на телефон 070017702, в продажбените центрове на хотели Орловец и Перелик или на касата на конгресния център непосредствено преди събитието.   – ресторант Перелик с хитове от световния мюзикъл и естрадата от „Фантомът на операта”, „Чикаго”, „Клетниците”, „Зоро”, „Котки”, „Евита”, „Магьосникът от Оз”, изпълнени на английски, френски, италиански и български език. с участието на Албена Колева, Кирил Ефремов, Тончо Токмакчиев   с участието на Камен Донев   с участието на Христо Гърбов, Албена Михова, Евгени Будинов,Стела Ганчева, Веселин Плачков с участието на Аня Пенчева, Тончо Токмакчиев, Александър Кадиев, Кирил Ефремов, Ненчо Илчев, Тихомир Благоев \r\nПри промяна в предварително обявената културна програма, същата ще бъде отразена в секция „Културна програма“ на онлайн платформата на курорта или оповестена от наш оператор при връзка с номер 0700 17 702.  ", "date": "2019.10.24", "title": "За ски сезона Пампорово въвежда нови видове ски карти, промоционални периоди за настаняване и лифт карти, нов модерен СПА център и атрактивен културен календар "}
{"url": "https://www.actualno.com/business/zavyrshi-remontyt-na-6-ti-blok-na-aec-kozloduj-news_1388059.html", "text": "      Приключи плановият годишен ремонт на шести блок на АЕЦ \"Козлодуй\". Блокът бе включен в националната електроенергийна система, след проверка и издадено одобрение от Агенцията за ядрено регулиране (АЯР).      В рамките на ремонтната кампания, стартирала на 22 септември тази година, реакторът бе презареден със свежо ядрено гориво. По график бяха извършени предвидените ремонтни дейности и профилактика на системите и оборудването.   Изпълнени са и планираните мерки за обезпечаване на дългосрочната експлоатация на блока, който на 1 октомври т.г. получи от АЯР лицензия за следващите 10 години.\r\nДругият ядрен енергоблок на АЕЦ \"Козлодуй\" - пети, работи с пълно натоварване на мощността.  Припомняме, че на 3 юли тази година 6-ти блок на АЕЦ \"Козлодуй\" спря непланирано.  След късо съединение няколко часа по-късно блокът заработи.\r\nНа 1 август пък временно бе намалена мощността на 6-ти блок след като две от главните циркулационни помпи са изключили за кратко.    ", "date": "2019.10.24", "title": "Завърши ремонтът на 6-ти блок на АЕЦ \"Козлодуй\""}
{"url": "https://www.actualno.com/europe/nezavisne-francija-iska-specialno-partniorstvo-za-strani-ot-zapadnite-balkani-news_1388063.html", "text": "      Франция е започнала неофициални дипломатически консултации с цел да предложи привилегировано специално партньорство на отделни държави от Западните Балкани вместо пълноправно членство в Европейския съюз, съобщава босненският вестник Nezavisne, цитиран от Агенция \"Фокус\".      Предложението на Париж предвижда финансовата помощ, специалните договорености за достъп до европейските пазари и други предимства за страните от в замяна на \"мълчаливо оттегляне\" на кандидатурата им за .   Франция е под натиск от европейските си партньори да промени позицията си по отношение на членството в ЕС на страните от Западните Балкани на срещата на върха през март догодина и да разреши на Северна Македония и Албания да започнат преговори. Според медията не е случаен фактът, че предсрочните парламентарни избори в са насрочени за април 2020 г.\r\nЦелта е да се види дали ЕС ще одобри продължаването на предприсъединителния процес през март. На срещата на върха през март трябва да стане ясна позицията на Брюксел за Босна и Херцеговина, при условие че дотогава е формирано правителство и бъдат предприети конкретни стъпки за изпълнение на препоръките на Европейската комисия.  Изданието припомня, че Германия отправи подобно предложение към Турция преди десет години, обещавайки на Анкара „привилегировано партньорство\" вместо членство, но дори и тогава ходът на Берлин бе разгледан като елегантен начин да откаже на Турция членство в ЕС.\r\nМеждувременно европейските медии изобилстват с критики към Франция, като я обвиняват, че тласка Западните Балкани в ръцете на Русия, Турция и Китай, като се отказва от разширяването на Общността.    ", "date": "2019.10.24", "title": "Nezavisne: Франция иска \"специално партньорство\" за страни от Западните Балкани"}
{"url": "https://www.actualno.com/asia/parkomjasto-za-969-000-shtatski-dolara-kyde-news_1388097.html", "text": "      Най-скъпото паркомясто в света смени собственика си за скромните 969 000 щатски долара или 7,6 милиона хонконгски долара. То се намира в \"Центърът\" (The Center) - петият по височина небостъргач в Хонконг (73 м), който  влезе в новините през 2017 г. с това, че стана най-скъпата офис сграда в  света при продажбата ѝ за над $5 млрд. и все още държи рекорда, съобщава South China Morning Post. В него няма жилищни сгради, а само офиси. Купувачът всъщност е бизнесмен с офис в кулата, самоличността му обаче се пази в тайна.           Мястото за паркиране е B1-1023 и все още не се използва. То се намира на последния етаж на 3-етажния паркинг в бизнес сградата и има много бърз достъп до асансьорите за вътрешността на сградата.\r\nThe Centre е дом на много фирми, основно в сферата на технологиите и автобусни компании. Тя разполага само с 402 паркоместа, а офис пространството дадено под наем е 1,2 млн. кв. м.  Цените на паркингите в Хонг Конг надминаха пазара на жилища през  последните десетина години, на фона на свиващото се предлагане и на  оживен пазар, готов да предложи оферти за недвижими имоти в ерата на  свръх ниските лихви.\r\nРеално плащайки близо милион долара купувачът е платил 3 пъти по-висока цена за квадратен метър от средната за жилище в Хонконг.   Сумата надвишава повече от 30 пъти средната годишна заплата в града. В същото време Хонконг върви към рецесия след близо 5 месеца на протести във финансовия център, където всеки всеки пети жител живее под прага на бедността.    Неравенството и растящата пропаст между богати и бедни в града не се ограничават от години и затова се стига до такива абсурдни разлики в начина на живот в Хонконг, посочва изданието. ", "date": "2019.10.24", "title": "Паркомясто за 969 000 щатски долара? Къде?"}
{"url": "https://www.actualno.com/america/pentagonyt-kitaj-e-po-goljama-potenciala-zaplaha-za-sasht-ot-rusija-news_1388074.html", "text": "      САЩ считат Китай за най-значителната потенциална заплаха за себе си, а на второ място е Русия. Това заяви американският министър на отбраната Марк Еспер по време на изказване в Брюксел в Германския фонд Маршал в навечерието на срещата на министрите на отбраната на НАТО. Той призова европейските страни да харчат повече за отбрана за противодействие срещу Москва и Пекин и да открият максимално своя военен пазар за американския военно-промишлен комплекс, предаде ТАСС, цитирана от агенция \"Фокус\".      „При определянето на стратегическите приоритети Китай е на първо място за САЩ в списъка с потенциални заплахи, Русия на второ“, каза той. „Пекин и Москва искат да преустроят света, за да отговаря на техните нужди. Те подкопават суверенитета на слабите държави чрез политическа манипулация и икономически натиск“, обясни Еспер.   „Световната система, която съществува след Втората световна война, основана на демокрацията, свободата, суверенитета на нациите и свободната търговия, винаги е служила на нашето благоденствие“, каза американският министър. \"Тази система все още действа, но никой не може да гарантира това в бъдеще, ако САЩ и НАТО не положат усилия за да го защитят“.\r\nВ тази връзка Еспер подчерта, че САЩ винаги ще бъдат ангажирани с НАТО, но за да могат адекватно да възпират противниците на Алианса и да защитят печелившата световна система, всички държави от НАТО трябва да увеличат военните си разходи до 2% от БВП до 2024 г., за да придобият ново военно оборудване. „Към днешна дата само осем държави от НАТО са увеличили военните си разходи до това ниво“.  Освен това Еспер призова страните от ЕС да преразгледат принципа на приоритетното предоставяне на поръчки за отбрана в техните страни на европейските компании. Той подчерта, че „този пазар трябва да бъде отворен (само за държави от НАТО), за да могат страните от ЕС да придобият най-добрите технологии“. От 2018 г. Вашингтон се опитва да окаже натиск върху Брюксел да спре въвеждането на нови европейски стандарти за регулиране на отбранителния пазар, за да гарантира максималния обем военни поръчки на американските компании. ", "date": "2019.10.24", "title": "Пентагонът: Китай е по-голяма потенциала заплаха за САЩ от Русия"}
{"url": "https://www.actualno.com/balkani/ankara-turcija-zashtitava-granicite-na-evrosyuza-news_1388076.html", "text": "      Турция защитава границите на Евросъюза  и стотици хиляди мигранти щяха да се трупат, ако страната не поеме отговорността за милиони сирийски бежанци. Това заяви говорителят на Партията на справедливостта и развитието (ПСР) Йомер Челик, предаде БГНЕС.      \"Турските военни няма да се оттеглят от Североизточна Сирия, докато не се осигурят стабилността и безопасността на региона\", заяви Челик пред репортери на пресконференция в Анкара.   Въпреки че сраженията в Североизточна Сирия са спрели като част от споразумение между Турция и САЩ, а след това между Турция и Москва, турските войски все още са в района, за да улеснят завръщането на бежанците чрез различни усилия, включително разчистване на мини, импровизирани взривни устройства, унищожаване на тунели, използвани от кюрдските бойци от Отрядите за защита на населението (ОЗН), определяни от Анкара като терористи.\r\nЧелик отговори на критиките на някои европейски страни по отношение на военната офанзива на Турция в Сирия с думите: \"Всяка държава трябва да приеме своите граждани, които са се били на страната на \"Ислямска държава\" в Сирия\".   ", "date": "2019.10.24", "title": "Анкара: Турция защитава границите на Евросъюза "}
{"url": "https://www.actualno.com/balkani/srybska-jurnalistka-namerena-myrtva-v-doma-si-news_1388055.html", "text": "      58-годишната журналистка Драгана Трипич беше открита мъртва тази сутрин в дома си в Белград, съобщи телевизия Пинк, в която работи дълги години.      Журналистката е намерена обесена, съобщава телевизията, като тялото й е открито от нейната дъщеря.     Според сръбските медии, журналистката е била в депресия от дълго време, информира МИА.  Драгана Трипич беше чест гост в различни развлекателни предавания. ", "date": "2019.10.24", "title": "Сръбска журналистка намерена мъртва в дома си "}
{"url": "https://www.actualno.com/society/jandarmerijata-se-opitala-da-mine-direktno-prez-protestirashtite-na-orlov-most-video-news_1387996.html", "text": "       Полицията се опита да мине през блокирания Орлов мост, където и към този момент са се събрали на единствения кандидат за главен прокурор - Иван Гешев. В момента тече заседанието на Висшия съдебен съвет, по време на което се очаква изборът му да бъде обявен.      По думите на протестиращи коли на жандармерията с включени светлини са се опитали да минат директно през тълпата, защото полицаите получили сигнал и е трябвало да напуснат мястото. Това съобщил полицай, след като бил попитан защо силите на реда не са заобиколили протеста. В социалните мрежи се появи и снимка на полицаи, които документират протеста и събралите се на Орлов мост протестиращи.   Най-вероятно протестът ще продължи и довечера, когато ще има палатков лагер, организиран от БОЕЦ. По думите на председателя на организията Георги Георгиев, хората са готови дори да нощуват там.\r\nВ момента протестът на Орлов мост вече протича спокойно, съобщи репортер на .     По-рано днес протестиращите против кандидатурата на Иван Гешев за главен прокурор сигнализираха, че не биват допуснати напред от органите на реда пред Висшия съдебен съвет (ВСС), където се намираха събралите се в подкрепа на Гешев. Подкрепящите единствения кандидат за главен прокурор също се бяха събрали с плакати пред ВСС, а сред тях бе забелязан собственикът на сайта ПИК Недялко Недялков.\r\nМеждувременно във връзка с информацията, че организирани от движение \"Боец\" демонстранти, протестиращи срещу номинирането на Иван Гешев за главен прокурор на Република България и срещу процедурата по избора му, са били отклонени от полицията, за да не демонстрират пред сградата на Висшия съдебен съвет на основание на това, че там вече се провеждала демонстрация в подкрепа на кандидата, Българският хелзинкски комитет заяви в прессъобщение до медиите следното:\r\n\"Тези действия на властите са в разрез с международноправните стандарти за свобода на мирно събиране. Провеждането на две или повече мирни събрания на хора по едно и също време и на едно и също място, дори когато едното е контрадемонстрация спрямо другото, трябва не да бъде предотвратявано, а да бъде гарантирано от властите.  Целта на мирните събирания на гражданите е да изпратят определени послания до даден адресат. Забраняването на провеждането на такова събрание на дадено място, в дадено време ефективно саботира тази цел.   Доколкото контрадемонстрациите са мирни — а законни са само мирните събрания — властите нямат правото да забраняват провеждането на което и да е от тях и следва да управляват тълпите така, че да имат равна възможност да комуникират посланията си във времето и на мястото, което са намерили за необходимо, без да се допускат физически стълкновения между тях\". В същото време във ВСС главният прокурор Сотир Цацаров съобщи, че на секретарката на ВСС, с предупреждение, че след 30 минути ще избухне, като е имало и реплика на арабски език. Общото мнение на присъстващите беше, че сградата е много силно охранявана и сигналът е вероятно фалшив, но беше предложено и всеки присъстващ да помисли дали да прекрати участието си в заседанието. В крайна сметка ВСС се обедини около мнението, че трябва да бъде гласувано дали изслушването на Иван Гешев да продължи - гласуваха 23-ма от 25 членове, всички с мнение \"за\" продължаване на изслушването. Единодушно беше взето решение заседанието да продължи, а прокурор Гешев иронично каза, че след като има само 30 минути, ще побърза с изложението си. ", "date": "2019.10.24", "title": "Жандармерията се опитала да мине директно през протестиращите на Орлов мост (ВИДЕО)"}
{"url": "https://www.actualno.com/europe/han-vetoto-na-francija-shte-razklati-zapadnite-balkani-news_1387991.html", "text": "       отново остро разкритикува отрицателната позиция на Франция и отказа на европейските лидери да вземат решение за започване на преговори за присъединяване със Северна Македония и Албания, предава МИА, цитирана от БГНЕС. Той заяви, че последиците за двете страни и региона могат да бъдат катастрофални.      В интервю за австрийската агенция AРA Хан заяви, че отрицателното решение на лидерите на ЕС поставя въпроса дали това е постоянно за разширяването.   „Честно казано след решението на Съвета на ЕС, ние сме безпомощни. Трябва да се има предвид обаче, че 25 държави са се ангажирали да започнат преговори“, посочва Хан, критикувайки принципа на единодушното вземане на решения в Съвета на ЕС, който многократно е намирал за неефективен.\r\nХан каза още, че иска ЕС да осъществи вътрешни реформи, подкрепени преди това от някои други страни. Но според еврокомисаря това може да стане паралелно с процеса на присъединяване на страните кандидатки.  „И едното, и другото, ще продължат с години и ако следваме линията на Макрон и вървим едно след друго, на практика това би означавало, че перспективата за членство в ЕС може да стане реалност след 30 години. И това не би било нито перспектива, нито тласък за реформи“, каза той.\r\nКомисарят по разширяването счита, че Франция очевидно не иска разширяване на ЕС в момента, а обявяването, че въпросът ще бъде преразгледан по време на председателството на Хърватия, е \"безкрайна история\".   „Можете да отложите веднъж и тогава може да има аргументи. Може дори и втори път да се отложи, както беше случаят със сроковете в германския Бундестаг през юни. Но честно казано, вече няма никакви аргументи и доверието в ЕС по този въпрос е изключително разклатено“, каза Хан.    Той изпраща съобщение до официален Париж, че приемането на нови държави-членки не е ревизируем процес, визирайки критериите от Копенхаген. Преговорите могат да бъдат прекратени, ако се докажат стъпки назад на страната кандидатка.\r\nХан предупреждава също, че отрицателното решение на европейските лидери носи риск от нестабилност както в двете страни, така и в целите Западни Балкани. Обявените предсрочни избори в Северна Македония според него показват колко чувствителна е вътрешната политическа ситуация в страните от региона. Това ще засегне и бъдещето на диалога между Сърбия и Косово, както и реформите в Босна и Херцеговина, които ще загубят мотивация след решението на ЕС да не започва преговори със Скопие и Тирана, каза комисарят по разширяването Йоханес Хан. ", "date": "2019.10.24", "title": "Хан: Ветото на Франция ще разклати Западните Балкани"}
{"url": "https://www.actualno.com/analysis/rusija-dogovori-minni-proekti-v-afrika-news_1387985.html", "text": "      По време на провеждащия се в Сочи форум „Русия –Африка” държавната корпорация „Ростех” подписа с Африканската банка за внос и износ споразумение за създаване на междуправителствена платформа за осъществяване на проекти в минното дело в държавите от Африка.      Споразумението предвижда разработването на цялостна система за сътрудничество между Русия и заинтересованите африкански страни, панафриканските финансови институции и инвеститори за създаване на инструменти за изпълнение и финансиране на аналитична, геоложка и проучвателна дейност с цел идентифициране, проучване и по-нататъшно развитие на перспективни и привлекателни за инвеститорите минни обекти в африканските държави, съобщава РИА Новости.   Предполага се, че Африканската банка за внос, чийто акционер е Русия в лицето на Руския експортен център, ще участва в проекта като организатор на финансирането и координатор по взаимодействието с африканските държави – партньори във „Ви Холдинг”.\r\nРуският експортен център ще оказва подкрепа на участниците в проекта в областта на износа и усвояването на нови пазари. Русия ще предостави също комплексни инженерингови услуги и дейности, свързани с проучванията и осъществяването на минни проекти в Африка.   ", "date": "2019.10.24", "title": "Русия договори минни проекти в Африка "}
{"url": "https://www.actualno.com/education/dyrjavata-otpuska-360-mln-lv-za-vdigane-na-uchitelskite-zaplati-news_1387999.html", "text": "      В бюджета за следващата година са заложени средства в размер на 360 млн. лв. за увеличение на заплатите на педагогическите специалисти. Това е повече от тазгодишното увеличение, което беше 330 млн. лв. Като процент увеличението ще бъде по-малко от 20%, с които увеличихме тази година.      Това каза министърът на образованието и науката Красимир Вълчев, който участва в Национална конференция на тема \"Европейски ценности в образованието в България\", предаде БГНЕС.   \"Отделно очакваме да бъдат заложени средства за увеличение на заплатите на непедагогическия персонал в съответствие с общата политика за 10% увеличение на възнагражденията. Очакваме да бъдат заложени средства за увеличение на субсидиите на висшите училища и БАН. Надявам се, че ще успеем да реализираме няколко нови програми, които ще предстои да бъдат формулирани\", заяви Вълчев.\r\nТой добави, че за първа година ще има национални програми в системата на висшето образование, с които да провокират университетите да имат ефективни политики в определени област.  \"Най-вероятно едната програма ще е за педагогическото образование. Ще имаме и целеви средства за модернизация на ученическите общежития\", обясни той и добави, че се надява да има средства и за оборудване на учебните кабинети, което е свързано с подобряването на методите на обучение.\r\nВълчев обясни, че очаква ръстът на средствата за образование да бъде над половин милиард лв. за следващата година, спрямо миналата година.\r\n\"2021 г. ще се предоставят допълнително 1 380 000 000 лв. спрямо 2017 г. за възнаграждение на педагогическите специалисти. Две години даваме по 330 млн. и още две години ще даваме по 360 млн. лв.\", уточни министърът.       Той подчерта, че ще бъде надмината средната заплата за страната, като изключение от това прави столицата, където тя е по-висока.\r\nСледващата седмица се очаква да бъде гласуван бюджетът за образование.\r\nМинистърът увери, че възпитателната функция не е слизала от дневния ред на образователната система.\r\n\"Всички ни обединяват правилата и ценностите на обществото, на държавата, на общността ЕС, в която живеем. Обединява ни желанието да имаме по-добър, хармоничен и смислен живот. Затова разчитаме на системата на образованието\", обясни той.\r\nПо думите му въпреки критиките срещу системата на предучилищното и училищно образование, тя е относително най-здрава, на която може да доверим децата и надеждата за по-добър живот.       ", "date": "2019.10.24", "title": "Държавата отпуска 360 млн. лв. за вдигане на учителските заплати"}
{"url": "https://www.actualno.com/curious/3-te-zodii-koito-mrazjat-domakinskata-rabota-news_1388017.html", "text": "                   - Това са едни от най - суетните жени в зодиака. Те прекарват изключително много време пред огледалото. Чистият и подреден дом определено не е приоритет номер едно за Лъвиците, те понякога дори не забелязват безпорядъка, който цари около тях. Предпочитат да се гримират 2 часа, вместо да почистят или сготвят. Най - важно според тях е да изглеждат безупречно, а за да постигнат това, прекарват наистина много време с грим и преса в ръка. Все пак, представителките на зодия Лъв успяват да въведат ред в домовете си. Това се случва, когато имат достатъчно свободно време и желание. Е, това не е достатъчно често, но все пак успяват да сготвят нещо простичко и да почистят.    - Винаги поставят красотата и външния си вид пред всичко останало, включително готвенето и чистенето. Също като Лъвиците, те биха прекарали часове пред огледалото, но не биха почистили дома си. Девите, обаче, са перфекционистки, които изпипват всичко. Те искаат да бъдат перфекти във всяко едно отношение и се стремят да бъдат по - добра версия на себе си всеки ден. Точно поради тази причина, се опитват на направят домакинската работа част от ежедневието си. Девите, все пак ще почистят и ще сготвят, но ще го отложат за последния момент, защото просто нямат желание да го правят.         ", "date": "2019.10.24", "title": "3-те зодии, които мразят домакинската работа"}
{"url": "https://www.actualno.com/crime/jena-zagina-ima-tejko-raneni-sled-verijnata-katastrofa-kraj-sofija-news_1388006.html", "text": "      Жена е загинала при тежката при 2 км на АМ „Тракия” на изхода на София. Инцидентът между 3 леки коли и камион се случи около 9 часа.      Жертвата все още не е идентифицирана. Починала е от травмите си в болница \"Св. Анна\". Там е откаран и 57-годишен мъж с множество тежки наранявания. В момента тече диагностиката му. По данни на телевизията ранените са общо 8 души.\r\nПострадалите при катастрофата, 3-ма от които са в тежко състояние, съобщава BTV. Те са откарани в \"Пирогов\". Сред тях има и 14-годишно дете.   Полицията извършва оглед на мястото на инцидента в района на \"Църна маца\". Причините за инцидента се изясняват.    Водачите трябва да шофират с повишено внимание в района. Трафикът е затруднен, осъществява се в изпреварващата лента. Пътни полицаи са на място и подпомагат движението.\r\nОчаквайте подробности!     ", "date": "2019.10.24", "title": "Жена загина, има тежко ранени след верижната катастрофа край София*"}
{"url": "https://www.actualno.com/curious/myjkite-zodii-koito-shte-ti-razbijat-syrceto-news_1388020.html", "text": "      Сигурни сме, че поне веднъж мъж е разбивал сърцето ви. Има някои , които са първенци в разбиването на женски сърца. Напълно възможно е да сте се сблъскали с представител на някои от по - долу изброените зодиакални знаци и той да е разбил сърцето ви.      Колкото и да внимавате и да се опитвате да се предпазите, няма как в живота ви да не се появи човек, който да ви нарани. Просто така е устроен светът. Може би смятате, че зодията няма никакво значение, но ние ви уверяваме, че има няколко , които определяме като истински \" сърцеразбивачи \".     - Това са мъжете, които поставят собствените си нужди на преден план. Можем да ги определим като егоисти, защото винаги мислят единствено и само за себе си. Дори да ви обичат силно, те първо ще помислят за себе си. Вероятно имат изключително много интересни планове за бъдещето, в които за съжаление вие не сте включени.   Е, няма Стрелец, който ще ви каже това, но го имайте предвид. Те не могат да се поставят на ваше място, дори да имат желанието да го направят. Не могат да осъзнаят защо хората, с които имат отношения след това страдат толкова много. Според тях продължаването напред е лесна задача, с която жените трябва да се научат да се справят.    - Тези мъже ще успеят да разбият сърцето ви и да ви наранят наистина много, още докато сте заедно. Водолеите са изявени флиртаджии, които не могат да си представят, че няма да имат отношения и с други жени. След като са флиртували с някоя жена пред очите ви и са ви накарали да се почувствате наистина ужасно, те ще дойдат при вас и ще ви заявят, че ви обичат повече от всичко и искат само вас.    Когато Водолеите слагат край на дадена връзка, те винаги успяват да накарат жените да се чувстват виновни. Поставят себе си на пиадестал и заявяват, че не сте на тяхното интелектуално ниво.  ", "date": "2019.10.24", "title": "Мъжките зодии, които ще ти разбият сърцето"}
{"url": "https://www.actualno.com/society/zabraniha-lova-v-izbornija-den-news_1388062.html", "text": "      Ловът на дивеч ще бъде забранен в деня на изборите - 27 октомври. Това става ясно от заповед на директора на Агенцията по горите, изпратена до ловните дружини, съобщи БНР.      В районите, където не успеят да изберат кмет на първи тур, забраната ще бъде в сила и за деня на балотажа, 3 ноември.   Ловът по традиция се забранява в изборния ден, за да не се допускат инциденти по време на ловните излети.\r\nСпоред Националното ловно-рибарско сдружение в заповедта е посочено, че няма да се утвърждават графици за групов лов, което би трябвало да означава, че притежателите на разрешителни за индивидуален лов могат да отстрелват разрешените за сезона видове.  От Инициативния комитет за защита правата на българските ловци обаче настояват това да се запише изрично в писмото до горските. Освен това, членовете на комитета смятат, че заповедта е недостатъчно ясна и настояват да се уточни, че забраната за ловуване в цялата страна ще е в сила само за изборния ден - 27 октомври, а за 3 ноември да се даде възможност, там, където няма да се провежда балотаж, да се направи допълнителен график и в тези райони да се ловува. ", "date": "2019.10.24", "title": "Забраниха лова в изборния ден "}
{"url": "https://www.actualno.com/society/koj-podkrepja-ivan-geshev-video-news_1388002.html", "text": "      Желаещи да се присъединят към подкрепящите единствения кандидат за главен прокурор Иван Гешев, засне карикатуристът Христо Комарнитски.      Става ясно, че събралите се отиват на \"митинг\", объркали са пресечките и в момента са на грешното място. Целият запис можете да видите в следващото видео.     При директни въпроси хората от \"мълчаливия протест\" са силно заинтересувани от телефоните си или от краката си. По това ще ги разпознаете.   ", "date": "2019.10.24", "title": "Кой подкрепя Иван Гешев? (ВИДЕО)"}
{"url": "https://www.actualno.com/burgas/zakrivat-arheologicheskija-sezon-v-deultum-s-interesni-nahodki-news_1387987.html", "text": "      Археологическите разкопки в най-стария римски град на България Деултум край Дебелт приключват днес. Той е основан като град през 70 година и е имал възможно най-висшия статут извън Италия, бил е колония.       У нас има само още две такива колонии и те са на река Дунав, но Деултум е най-старият и най-добре запазен .\r\nПрез този сезон археолозите са разкрили третата кула на крепостта, която е изградена през IV век. По-късно тя е подсилвана, а през VI век е разрушена заедно с цялата крепост при нападение на славяни и авари.    разговаря с ръководителя на екипа от археолози доц. д-р Людмил Вагалински за интересните разкрития :“Имаме много интересни резултати от северната крепостна стена на късноантичен Деултум. Разкрихме и една нова кула на крепостната стена и те станаха три, по една в ъглите. Особено важна за нас е североизточната кула и успяхме да я намерим. Тя е много добре запазена, в нея има една малка вратичка, която се нарича потерна. Потерната е вторична порта, през която при обсада може да се напусне незабелязано крепостта. Другото любопитно е, че разкрихме масивни и добре запазени зидове, които стоят пред крепостната стена. Най-вероятно са подсилвали основната крепостна стена. Екипът беше изключително щастлив от факта, че е разкрил част от римска улица, която е направена от големи плоски камъни. Тя е доста дълга и е оцеляла през всички векове до днес“. По отношение на предметите, освен обичайните монети, археолозите са се натъкнали на много части от въоръжения. Това са железни ризници, от като са запазени доста големи фрагменти, върхове на копия и стрели, безопасни игли, прешлени за вретено, керамика. Най-силно впечатление на специалистите е правило въоръжението. За периода V– VI век, дори в световен мащаб има много малко археологически данни за имперското въоръжение. Деултум в това отношение дава много ценна информация.     В разкритите преди време две кули археолозите са открили кости от големи кучета, които най-вероятно са стражеви.Тази година в третата, североизточната кула, която беше обект на проучване, също има данни за присъствието на кучета, които най-вероятно са пазели крепостта и е възможно да са загинали при вражески атаки. Те са охранявали, сигнализирали и пазели крепостната стена и кулите. „Винаги когато тръгвам за Деултум идвам с едно усещане за лекота. Всички хора с които работя са и приятели, имаме много добра археологическа база. От гледна точка на организацията всичко е отлично“ добавя доц. д-р Людмил Вагалински в последния ден на археологическия сезон 2019 година.   Дора Тодорова е уредник Музейния комплекс към Национален археологически резерват „Деултум – Дебелт“.За Actualno.com тя допълва:“Археологическият сезон в Национален археологически резерват „Деултум – Дебелт“ приключи на 24. 10. 2019 г. с работата на последния от екипите, този на доц. Людмил Вагалински. Разкрит е голям периметър от фортификационната система на късния Деултум, а преплитането на културните пластове отново поставя енигми пред изследователите. Но това, което е разкрито, е достъпно целогодишно. Археологическите обекти са част от музейния комплекс и тяхната яснота за посетителите може да се постигне единствено чрез акцентите и разясненията на музейните специалисти. В противен случай си остават едни древни рушавини, които не носят информация за неспециалиста. В музейната експозиция има няколко зали, които представят най-атрактивните находки от римската колония и нейните по-късни преустройства, които създават по-ясна представата за живота в града през различните епохи. Доста често се представят и временни изложби с най-новите попълнения на фондовете, върнато в музея след реставрация“. Есенно-зимният период е много подходящ за посещение в музея край Дебелт, но ако то е подкрепено с разказа на експерти се превръща в пълноценно удоволствие за хора от всичи възрасти. ", "date": "2019.10.24", "title": "Закриват археологическия сезон в Деултум с интересни находки"}
{"url": "https://www.actualno.com/society/rumjana-chenalova-nie-sme-ostankite-ot-minaloto-upravljavani-ot-tinjata-na-tova-minalo-news_1388010.html", "text": "       Младите хора са други хора. С различна мисъл, самосъзнание и отношение към света.      По- практични, но и по- безкомпромисни.Когато достигнат своята емоционална зрялост и намерят отговорите за смисъла и мястото си в социума, ще заявят правата си и ще ги отвоюват по най- добрия начин.   Качествените млади българи у нас и в чужбина, които градят своите ценности върху неотменяемите правила за добро и зло, честност, доблест, справедливост са Спасителя на България.\r\nНие сме останките от миналото, управлявани от тинята на това минало.Объркани, без вяра и ясна представа за бъдещето, с оглозгана ценностна система, роби на съмнения и страх, жертви на случайността да се родим и живеем в различни времена с различни ценности.   Въпреки това и може би тъкмо заради това СМЕ ДЛЪЖНИ да направим единственото което можем днес - да отидем пред урните и да дадем ясен и категоричен отговор на диктаторското уплавление на ГЕРБ!\r\nАко сме много, ако сме заедно , всички опити за манипулация на изборите ще са безуспешни.Срещу два милиона гласа подмяната на гласове ще е нищожна.И обратното - при ниска активност манипулациите ще са по- голям процент- математика.        Това можем да направим.\r\nДЛЪЖНИ СМЕ!\r\nДА ГО НАПРАВИМ!\r\nБившият съдия Румяна Ченалова, Фейсбук    ", "date": "2019.10.24", "title": "Румяна Ченалова: Ние сме останките от миналото, управлявани от тинята на това минало"}
{"url": "https://www.actualno.com/curious/dvojkite-zodii-koito-nikoga-njama-da-bydat-zaedno-news_1387933.html", "text": "                   1. Везни и Лъв - Отношенията им са изключително интересни и вълнуващи и за двамата, но не могат да бъдат заедно за дълъг период от време. Везните искат да се чувстват обичани, а Лъвът сякаш иска само да получава любов, без да дава нищо в замяна. Тези два зодикални знака обожават да експериментират, а това прави отношенията им още по - интересни и забавни. Знаят как да накарат другия да се чувства оценен и специален. Смеем да твърдим, че тази двойка зодии са перфектните любовници, но нищо повече. Силните емоции, които изпитват един към друг ги привличат, но това не е достатъчно за една връзка. Лъвът изисква прекалено много внимание и компромиси, но той всъщност не е способен да даде толкова много от себе си.   2. Близнаци и Овен - Представители на зодиака, които имат наистина много общо. Те обичат да бъдат център на вниманието и са уверени и сигурни в себе си. Отношенията им се превръщат в истински пожар и никой не остава равнодушен. И Близнаците, и Овена са хора, които са свикнали да командват и доминират над половинките си. Нито един от двамата не е способен да се подчини на другия. Отношенията им обикновено приключват доста бързо, защото тази постоянна надпревара започва да омръзва и дори да уморява един от двамата. 3. Водолей и Стрелец - Между тези два зодиакални знака също има нещо общо, те са свободолюбиви. За съжаление и при Водолея, и при Стрелеца, тази дума има различно значение. Стрелеца е определян като свободолюбив, защото ненавижда ограниченията и забраните. Той не позволява на никого да контролира действията му, включително на половинката си. Водолеят пък, защото постоянно лети в облаците и търси нещо ново и различно. Отношенията им са вълнуващи и определено имат приключенски характер. За съжаление, всичко много бързо приключва. Ако някой от двамата прецени, че е време отношенията им да станат по - задълбочени, всичко изведнъж се разпада.    4. Скорпион и Козирог – тези два зодиакални знака могат да бъдат много привлечени един от друг, но те просто няма как да създадат сериозни отношения. Причината за това, че сериозният Козирог не може да понесе драматичния Скорпион. Скорпионът от своя страна иска да има повече контрол в отношенията, а Козирогът никога не би позволил това. Ето защо, между тях може да им повърхностно увлечение, но в моментът, в който двамата се опитат да създадат сериозна връзка, ще ударят на камък.     ", "date": "2019.10.24", "title": "Двойките ЗОДИИ, които НИКОГА няма да бъдат ЗАЕДНО"}
{"url": "https://www.actualno.com/politics/vyprosi-i-otgovori-za-pravosydieto-poziciite-na-ivan-geshev-news_1388022.html", "text": "      Не ми е позната процедура в ЕС за избор на главен прокурор като тази в България. Ще отговоря на , но ще кажа, че част от тези писмени въпроси целят компроментиране на процедурата и на кандидата, включително натиск върху президентската институция като главен фактор във следващата фаза на процедурата и Конституционния съд. Това каза на старта на фаза \"въпроси и отговори\" от изслушването си във ВСС като кандидат за главен прокурор Иван Гешев, който категорично каза \"да\" в отговор на въпрос дали се определя за независим.      Гешев наблегна на това, че са му зададени над 100 писмени въпроса, че процедурата по избор продължава няколко месеца и е с различни етапи, както и че има живо излъчване на изслушването. Като примери той даде въпроси на Инициатива \"Правосъдие за всеки\". Български хелзинкски комитет и Фондация \"Антикорупционен фонд\" специално за ролята на главния прокурор и че след препоръки на ЕК главният прокурор и висшестоящият прокурор упражнява само административен контрол на прокурори на по-ниско ниво. Според Гешев, няма нищо притеснително прокурор с по-висок ранг да се включва в работата на делата, особено по чувствителни дела.   Що се отнася до Европейския съд и делото \"Колеви срещу България\" (заведено заради убийството на прокурор Николай Колев, който беше един от големите съперници на бившия главен прокурор Никола Филчев. Подозрението по случая е, че Филчев може да е замесен, но заради йерархичната структура на прокуратурата по закон никой не е посмял да го разследва), Гешев коментира, че са констатирани пропуски в законовата регламентация към онзи момент. \"Одобрявам (Препоръка от европейски прокурори) и заявява готовност за изпълнение на препоръките на Венецианската комисия\", каза кандидатът за главен прокурор. Съгласно думите му, сега няма правна гаранция, че някой няма да се самосезира по медиен материал. Ще бъде упражнен контрол, но актът ще рефлектира сериозно върху независимостта на прокуратурата и съда, смята Иван Гешев, който иска \"гаранции и обективност\" за започване на такова производство.\r\nСамо компетентният прокурор може да прецени дали са налице достатъчно доказателства за повдигане на обвинение. Ако бъда избран за главен прокурор, няма да позволя икономически кръгове и медии да определят кой да бъде обвинен. Така Гешев отговори на питане дали е имало доказателства и основания за търсене на отговорност за нередни действия от страна на бившия председател на КФН Стоян Мавродиев. А за и дали е редно главният прокурор да се среща с бизнесмен и издател не официално в офиса си, Гешев подчерта, че има проверка на Инспектората на ВСС. Кандидатът за главния прокурор смята и, че разкриване на информация по неприключили дела е оправдано, ако преди това е имало публично съдебно дело и има уроноване на престижа на следователи и прокурори.  На въпрос как може да се избегне обвързаност между прокурори и съмнителни елементи на малки населени места, Иван Гешев отговори, че начинът е стриктно спазване на закона и реакция, включително дисциплинарна, когато се установи един вид развитие в посока твърде тесни връзки между служители на държавното обвинение и съмнителни хора.\r\nНе може да се превърнем в една каста, която да не обяснява на обществото прокурорските актове – българските граждани не са длъжни да са юридически образовани, коментира Иван Гешев, който е готов да възприеме и механизъм за обяснения дори от главния прокурор в случай на разминавания в обяснения от различни прокурори. Смятам, че някои адвокати, други служби и малка част от българското общество нямат интерес от работеща прокуратура, подчерта кандидатът за главен прокурор.   Като най-трудни дела в професионален аспект, Иван Гешев каза, че е посочил в писмен отговор до \"това образувание \"БОЕЦ\" случай за организирана престъпна група, с отнети в полза на държавата средства в голям размер. Друго дело, с което Гешев се гордее в смисъл на най-сериозно предизвикателство, е делото \"КТБ\". Той напомни, че щетата по това дело е в размер, който не се е срещал в българската съдебна практика, а като процент от БВП е уникално дори за САЩ и ЕС. Иван Гешев допълни, че не вижда нищо лошо в това дори като главен прокурор да влиза в съдебна зала, защото носи отговорност, а и защото \"председатели на висши съдилища“ също го правели.    Интересно обяснение даде Иван Гешев за присъствието си на между премиера Бойко Борисов и собственици на най-популярните български футболни клубове. Запознат съм с определен кръг разследвания, но не мога да коментирам заради закона и наблюдаващите прокурори, но такива разследвания има, посочи Гешев в отговор дали прокуратурата се занимава с престъпна дейност в българския футбол. Гешев иронизира и, че добре че го питат само за футбола, а не и за волейбола например, \"че както е тръгнало\" ....\r\nПо отношение на заплатите в съдебната система, Гешев е на мнение, че трябва да има \"диференциация\" що се отнася до ранговете на служителите. Той изрично подчерта, че трябва да има допълнителни стимули – например поощрение от главния прокурор. Нематериалните награди и поощрения влияят доста положително на мотивацията, смята кандидатът за главен прокурор. ", "date": "2019.10.24", "title": "Въпроси и отговори за правосъдието - позициите на Иван Гешев"}
{"url": "https://www.actualno.com/america/protestite-v-chili-ne-stihvat-jertvite-rastat-video-news_1387930.html", "text": "      Шести ден протестите срещу социалните неравенства в Чили продължават. Стотици хиляди излязоха на протест и в сряда. Сблъсъците с полицията стават по - ожесточени. Властите използват водни оръдия, за да разпръсне протестиращите. Жертвите растат.      По данни на министерство на вътрешните работи трима са загинали през последното денонощие. Възрастен мъж и 4-годишно дете са били блъснати от кола, а третата жертва е загинала при полицейско насилие. Броят на цертвите от началото на протестите вече достигна 18.     Два супермаркета са били опожарени в северния град Антофагаста, а хотел стана обект на вандалска проява в Сантяго, съобщaват местни медии.  Президентът на Чили въведе извънредно положение в още три града и се опита да увеличи зоната за сигурност, след като социалните мерки, които предложи вчера не спряха недоволството.     Протестите започнаха на 14 октомври в Сантяго заради увеличаване на цените на билетите за метрото и постепенно обхванаха цялата страна.. Мярката бе отменена, но това не успокои демонстрантите. Президентът обяви реформи. Социалните мерки включват 20 процентно повишение на минималната пенсия,   замразяване на цената на тока, частично покриване на разходите за   лечение, намаляване на цените на лекарствата и установяване на минимален   гарантиран доход за работещите.      69-годишният десноцентристки президент Себастиан Пинера помоли сънародниците си да простят на правителствата, че не са успели да спрат социалното неравенство в петата най-голяма икономика в Латинска Америка. Всичките му опити да овладее социалното напрежение в страната обаче до момента се оказват неуспешни.      ", "date": "2019.10.24", "title": "Протестите в Чили не стихват, жертвите растат (ВИДЕО)"}
{"url": "https://www.actualno.com/analysis/snoudyn-v-kapan-sym-v-rusija-news_1388014.html", "text": "      Бившият служител на Агенцията за национална сигурност на САЩ (NSA) Едуард Сноудън, който получи убежище в Русия, разкри, че е и вярва, че е в капан в Русия, защото САЩ отмениха паспорта му, съобщава ТАСС.      \"Аз съм дългогодишен критик на руското правителство\", каза той в интервю за интернет предаването (подкаста) на Джо Рогън.   \"Критикувам руския президент по име, критикувам руските закони за следене...Вижте, това не прави живота ми по-лесен, да бъда заклещен в страна, която не съм избрал и хората не си спомнят това, аз всъщност бях се насочил към Латинска Америка, когато правителството на САЩ отмени паспорта ми, което ме постави в капан в Русия\", обясни Сноудън.\r\nСпоред него трудно е да си в опозиция на политиките на правителствата на Русия и САЩ, когато си в такава гражданска позиция.  Едуард Сноудън също разкритикува бившия президент Барак Обама, предаде Fox News. По думите му Обама е действал лицемерно по отношение на масовото подслушване и по време на управлението му ситуацията се е влошила още повече по този казус.\r\nОбама не разреши проблема, а действително го влоши, смята той.   Запитан от Роган за предизборно обещание на Обама да защити разобличителите, Сноудън се изсмя и отговори, че бившият държавен глава също е водил активна кампания срещу подслушването при администрацията на Джордж Буш-младши без разрешението на съда.    През 2013 г. Сноудън разкри информация за методите за електронно подслушване на американските разузнавателни служби, включително и за незаконно подслушване на разговорите на чуждестранни лидери. На 1 август 2014 г. той получи разрешение за престой в Русия за три години, което по-късно беше удължено за още 3 години.\r\nСрещу Сноудън са повдигнати две обвинения в САЩ за нарушаване на закона за шпионажа. Той може да получи до 10 г. по всяко от обвиненията. Вашингтон многократно обяви, че Сноудън е \"предател\" и че няма да бъде помилван, тъй като е нанесъл огромни щети върху националната сигурност на САЩ. ", "date": "2019.10.24", "title": "Сноудън: В капан съм в Русия"}
{"url": "https://www.actualno.com/society/protestirashti-sreshtu-geshev-se-oplakaha-ot-represii-video-news_1387934.html", "text": "      Протестиращи против кандидатурата на Иван Гешев за главен прокурор сигнализираха, че не биват допуснати напред от органите на реда пред Висшия съдебен съвет (ВСС), където се намират събралите се в подкрепа на Гешев. Подкрепящите единствения кандидат за главен прокурор се бяха събрали с плакати пред ВСС, а сред тях бе забелязан собственикът на сайта ПИК Недялко Недялков.      В момента протестиращите от \"Правосъдие за всеки\" се насочват към Орлов мост.\r\nЗа днес, 24 октомври, пред сградата на ВСС са били заявени в Столичната община две прояви с противоположни позиции. Първата от тях по време е съгласувана от СО и е допусната на ул. \"Екзарх Йосиф\". Втората не е съгласувана по причина, че е за същия час и място и е предложена алтернативна локация – на ул. \"Княз Борис I\". Причината е недопускане на напрежение. Полиция е на място и следи за спазване на обществения ред, съобщиха по-рано от МВР, без да уточняват какви са проявите и от кого се организират.    Едно от основните искания на \"Правосъдие на всеки\" е нова процедура за избор на главен прокурор, както и сериозни реформи в съдебната власт. Според хората тук надпреварата, в която участва само един кандидат, е предрешена предварително. Освен това се отправят сериозни критики към работата на държавното обвинение. Припомняме, че днес пленумът на Висшия съдебен съвет в дневния ред - изслушване на кандидата и избор на главен прокурор. Единственият номиниран е настоящият заместник-главен прокурор Иван Гешев.    Висшият съдебен съвет се състои от 25 членове. Пленумът на Висшия съдебен съвет трябва да приеме решението за избор на кандидат с мнозинство не по-малко от 17 гласа с явно гласуване и незабавно го изпраща на президента.\r\nВсички 11 членове на Прокурорската колегия на ВСС се обединиха около неговата кандидатура. Според Прокурорската колегия, Гешев изцяло отговаря на законовите критерии, притежава необходимия опит и морални качества да заеме поста. Сред аргументите е и фактът, че Иван Гешев е бил административен ръководител на Специализираната прокуратура за период, в който тя е отчела добри резултати в борбата срещу организираната престъпност и корупцията. Прокурорската колегия не вижда никакви негативи в акциите на прокуратура, които някои експерти определят като твърде шумни. ", "date": "2019.10.24", "title": "Протестиращи срещу Гешев се оплакаха от репресии (ВИДЕО)"}
{"url": "https://www.actualno.com/cars/jaguar-prevyrna-i-pace-v-bezpiloten-avtomobil-news_1387938.html", "text": "      Компанията Jaguar представи безпилотен автомобил, изграден на базата на електрическия кросоувър I-Pace. Премиерата на машината се състоя по време на Световния конгрес за автономен транспорт, който се провежда в момента в Дубай.      Серийният автомобил е снабден с усъвършенствана система за разпознаване на други транспортна средства, както и с функция за автономно спиране и предотвратяване на сблъсък, която работи на базата на комплекс от датчици и камери. Освен това, безпилотната машина е получила и система за контрол на сигналите на светофарите.   По време на изпитанията по улиците на Дубай кормилното управление, както и педалите на газта и на спирачките са контролирани от специална система, която следи за маршрута по карта с високо разширение\r\nКакто и стандартният Jaguar I-Pace, така и безпилотният прототип се задвижва от двата електромотора, който съвкупно развиват мощност от 400 к.с. и 696 Нм въртящ момент. Това позволява ускорение от 0 до 100 км/ч за 4,8 секунди, а максималната скорост е ограничена по електронен път на 200 км/ч. Захранването на електрическите двигатели става от комплект литиево-йонни батерии с капацитет 90 кВт/ч., които осигуряват пробег с едно зареждане от 470 км.  Засега от Jaguar не съобщават кога евентуално автономният I-Pace ще бъде готов за серийно производство. Компанията обаче ще продължи изпитанията на прототипа и на други континенти, в това число и Европа.    ", "date": "2019.10.24", "title": "Jaguar превърна I-Pace в безпилотен автомобил"}
{"url": "https://www.actualno.com/crime/zadyrjaha-83-godishna-jena-za-pritejanie-na-narkotici-news_1387939.html", "text": "      83-годишна жена е задържана в Кюстендил заради притежание на наркотични вещества, съобщиха от Областна дирекция на МВР – Кюстендил. Полицаи са извършили проверка на 23 октомври във входа на жилищната сграда, където живее жената. У нея са открити опаковка с канабис и опаковка с амфетамин. Видът на наркотичните вещества е установен с полеви наркотест.      По случая е започнато досъдебно производство в Районно управление на МВР - Кюстендил, уведомен е дежурен прокурор.    ", "date": "2019.10.24", "title": "Задържаха 83-годишна жена за притежание на наркотици"}
{"url": "https://www.actualno.com/analysis/petrolnite-giganti-poharchili-250-mln-za-lobizym-v-es-news_1387941.html", "text": "      Петте най-големи публични газови и петролни компании и търговски групи, които ги представляват, са похарчили 250 милиона евро за лобизъм в ЕС от 2010 г., обявиха екоорганизации, цитирани от АФП.      Изследването показва, че BP, Chevron, ExxonMobil, Shell и Total, както и търговските групи, действащи от тяхно име, са провели най-малко 327 срещи на високо равнище с представители на Европейската комисия, откакто Жан-Клод Юнкер оглави Комисията през 2014 г., което означава средно повече от една среща на седмица.   Откритията са от публично огласени документи. Компаниите, които са отговорили на молба за коментар, казват, че няма конфликт на интереси с проведените срещи.\r\nНо природозащитни организации смятат, че изхарчените пари за достъп до представители на Комисията показват, че петролните и газови компании са се опитвали да окажат влияние върху решенията на Брюксел.  Паское Сабидо от организацията Corporate Europe коментира, че действията на компаниите са с цел отлагане, отслабване и париране на така необходимите действия за защита на климата. ЕС е разглеждан като един от световните лидери що се отнася до действията за климата.\r\nРазследването на Corporate Europe Observatory, Food Water Europe, Friends of the Earth Europe и Greenpeace е установило, че петте компании са декларирали 123,3 милиона евро за лобиране в ЕС между 2010 и 2018 г.Търговските асоциации, представляващи тези компании, са похарчили допълнително 128 милиона евро през същия период.   През април неправителствената организация Global Witness е пресметнала, че големите петролни и газови компании планират да изхарчат 5 трилиона долара в нови проучвания до 2030 г.     ", "date": "2019.10.24", "title": "Петролните гиганти похарчили €250 млн. за лобизъм в ЕС"}
{"url": "https://www.actualno.com/asia/kurski-lider-blagodari-na-rusija-za-predotvratenata-vojna-s-turcija-news_1387953.html", "text": "      Кюрдски командир благодари на Русия, че е спасила кюрдите от войната с Турция, съобщават руски медии.      Лидерът на Сирийските демократични сили Мазлум Абди благодари на Москва за споразумението с Турция и подчерта, че кюрдските милиции ще подкрепят сирийската армия и руските военни, патрулиращи по границата.   Той проведе видеоконферентен разговор с военния министър на Русия Сергей Шойгу и с началника на генщаба на руската армия Валерий Герасимов.\r\nВ момента части на руската военна полиция и на редовната сирийска армия са разположени на много места. Осигуряваме им всякаква помощ и поддръжка, казал Абди.  Той отбелязал, че е признателен към руския президент Владимир Путин \"за гарантиране безопасността на кюрдския народ\". Абди и Шойгу обсъдиха изпълнението на постигнатата между Русия и Турция сделка.\r\nРуският военен министър подчерта, че няма нужда цивилните да напускат домовете си и тяхната безопасност е гарантирана.    ", "date": "2019.10.24", "title": "Кюрски лидер благодари на Русия за предотвратената война с Турция"}
{"url": "https://www.actualno.com/europe/premestiha-ostankite-na-franko-snimki-news_1388075.html", "text": "      Ковчегът с тялото на испанския диктатор Франциско Франко бе изнесен от грандиозната базилика, след като бе ексхумиран в четвъртък от гроба, в който бе положен през 1975 година, съобщава AFP.      Ковчегът на Франко бе изнесен от осем членове на семейството му и положен в катафалка, която ще го отнесе до по-дискретен гроб северно от Мадрид, допълва агенция Фокус.   Бившето правителство на консервативната Народната партия се противопостави на опитите за , но президентът на социалистите Педро Санчес възстанови тези усилията след встъпването си в длъжност миналата година.\r\nВижте кадри от преместването в    ", "date": "2019.10.24", "title": "Преместиха останките на Франко (СНИМКИ)"}
{"url": "https://www.actualno.com/europe/burjata-udari-francija-ispanija-se-bori-s-navodnenijata-video-news_1387943.html", "text": "      Бурята удари Франция. Данни за пострадали хора от наводненията за момента няма, щетите са основно материални.      За броени часове във френския департамент Еро са регистрирани количества дъжд, които обичайно падат за два месеца.     Заради наводнения са спрени високоскоростните влакове между Франция и Барселона. Повредена е и железопътната линия между Монпелие и Тулуза и движението по нея ще бъде спряно до 4 ноември.   В района на Монпелие са евакуирани 1000 души. Френските синоптици предупреждават, че лошото време може да се задържи още няколко дни и дъждовете да предизвикат още по-голямо бедствие.  В Испания времето остава нестабилно. Районът около Каталуния е най-пострадал. До момента при наводненията около Барселона се съобщава за едни загинал и двама .         Това е второто водно бедствие, с което трябва да се справи североизточна Испания в рамките на два месеца. Дъждовете в Каталуния биха 50-годишен рекорд със своята интензивност. В момена валежите в страната се успокояват, властите и гражданите започват борбата си с последствията. ", "date": "2019.10.24", "title": "Бурята удари Франция, Испания се бори с наводненията (ВИДЕО)"}
{"url": "https://www.actualno.com/europe/francija-predlaga-tieri-breton-za-evrokomisar-news_1387949.html", "text": "       , генерален директор на компанията Atos и бивш финансов министър, за кандидат за еврокомисар за вътрешния пазар, промишлеността и предприемачеството, съобщиха от пресслужбата на  президента Еманюел Макрон.      \"Той е човек на действието, който познава индустриалните проблеми отвътре и който, макар да познава брюкселските институции, няма да има бюрократичен подход към европейските въпроси, което е от важно значение за президента\", заяви служител на Елисейския дворец, цитиран от западните медии.   Бретон е номиниран за поста в новата ЕК, след като Европейският парламент отхвърли първоначалната френска кандидатура на . Париж обвини Европейския парламент в създаването на \"голяма институционална криза\" с решението си да не одобри номинацията на бившия френски министър на отбраната за еврокомисар. от 2005-а до 2009-а при бившия президент Жак Ширак, е шеф на Atos от 2009 г. Atos е френска корпорация в сферата на IT консултинга.   ", "date": "2019.10.24", "title": "Франция предлага Тиери Бретон за еврокомисар"}
{"url": "https://www.actualno.com/asenovgrad/chast-ot-asenovgrad-ostana-bez-voda-za-den-zaradi-avarija-v-pompena-stancija-news_1387880.html", "text": "       Повредата бе причинена от пробив с размер 20 сантиметра в стоманена тръба и бе отстранена още по обяд. \"Едновременно с отстраняването на аварията, екипи на енергото проведоха и върхови ревизии (тип профилактика) на трафопоста, който е конкретно за тази помнена станция\", съобщи за шефът на ВиК-Асеновград инженер Димитър Кавалджиев.      Той обясни, че електричеството на помнена станция \"Катуница\" е било пуснато около 14:00 ч., което малко е забавило възобновяване на водоподаването. \"Но пък това, че съвпаднаха двете дейности е добре, защото иначе трябваше да се спира още веднъж водата\", уточни Кавалджиев. С временно преустановено водоподаване бяха районът в центъра на Асеновград, в кварталите \"Свети Георги\" и \"Запад\", както и по високите части край стадион \"Шипка\". До вечерта водата вече беше изпълнила водопреносната мрежа в града.     ", "date": "2019.10.24", "title": "Част от Асеновград остана без вода за ден заради авария в помпена станция"}
{"url": "https://www.actualno.com/curious/mechka-napadna-dresiora-si-na-cirkovo-predstavlenie-news_1387931.html", "text": "      В град Олонец, Карелия, нападна дресьора си по време на цирково представление, съобщава РИА Новости, цитирана от БГНЕС.      Видео от инцидента е публикувано в социалната мрежа „ВКонтакте”.\r\nНа кадрите се вижда как мечката изпълнява цирков номер с количка. Внезапно стоящия до него дресьор.\r\nСлужител в цирка започнал да рита мечката, но тя не му обърнала никакво внимание. Наложило се да се бъде използван електрошок.  Медиите съобщават, че дресьорът е останал жив. ", "date": "2019.10.24", "title": "Мечка нападна дресьора си на цирково представление"}
{"url": "https://www.actualno.com/america/dva-helikoptera-se-sblyskaha-nad-rancho-v-teksas-news_1387946.html", "text": "      Два хеликоптера Робинсън Р22 се сблъскаха над тексаско ранчо, което доведе до смъртта на двама души, пише РИА Новости.      Сержант Натан Брандли от Тексаския департамент по вътрешна сигурност заяви, че хеликоптерите са се сблъскали на 260 километра южно от град Сан Антонио.   Единият хеликоптер е успял да кацне след сблъсъка, а другият се е разбил, предаде БГНЕС. От двамата загинали единият е починал на място, а другият в болницата. Във втория хеликоптер един човек е ранен.\r\nФедералната авиационна администрация и Националната агенция по безопасност на транспорта разследват обстоятелствата около инцидента.   ", "date": "2019.10.24", "title": "Два хеликоптера се сблъскаха над ранчо в Тексас"}
{"url": "https://www.actualno.com/education/po-malko-ot-10-ot-uchenicite-v-selata-imat-dostyp-do-visokoskorosten-internet-v-uchilishte-news_1387954.html", "text": "      \"Искам да се обърна към учителите да използват все по-често масивните онлайн курсове.\" Това каза еврокомисарят Мария Габриел на откриването на конференция за е-образование, предаде репортер на Агенция „Фокус“.      „Периодично Европейската комисия (ЕК) ги дава на всеки един, който желае да се запише. Не е задължително да си учител по информационни комуникационни технологии. Всеки един може в рамките на тези пет седмици, докато тече курсът да има достъп до безплатни материали, които да му позволят в училище да привлече още повече деца към отговорното използване на технологии. Наше проучване показва, че подпомагането на един учител да използва компютърна програма, лаптоп, има много по-голямо въздействие от предоставеното на таблет на всеки един ученик в класа. Затова със сигурност ще продължа да подкрепям тази инициатива“, обясни тя.   „Днес, на европейско ниво, по-малко от 10% от учениците в селата и малките градове имат достъп до високоскоростен интернет в училище. Затова предложихме в следващия програмен период 2021-2027 да има нов инструмент за финансиране на свързаността на училищата. Радвам се, че срещаме много положителни реакции и от Европейския парламент, и от Съвета“, допълни още Мария Габриел.\r\n„Много би ми се искало инициативата Wi fi for you, която е свързана с безплатния високоскоростен интернет на обществени места да бъде такава инициатива за европейските училища. Ще отстоявам много силно тази инициатива, така че да има възможност европейски средства да бъдат предоставена тази свързаност на всички училища в Европа, които говорим. Европейската седмица на програмирането току-що приключи. Гордея се, че имаме нов рекорд – 67 321 събития спрямо 43 хиляди миналата година. Гордея се с това, че със сигурност, че открием, че има още повече училища, които са се включили в тази Европейска седмица на програмирането“, добави Габриел.   ", "date": "2019.10.24", "title": "По-малко от 10% от учениците в селата имат достъп до високоскоростен интернет в училище"}
{"url": "https://www.actualno.com/politics/signal-za-bomba-vyv-vss-ne-prekysna-izslushvaneto-na-ivan-geshev-za-glaven-prokuror-news_1387960.html", "text": "      Сигнал за заложена бомба е постъпил в сградата на ВСС. Това каза лично представляващият ВСС Боян Магдалинчев по време на изслушването на единствения кандидат за главен прокурор Иван Гешев.      Главният прокурор Сотир Цацаров уточни, че сигналът е подаден на секретарката на ВСС, с предупреждение, че след 30 минути ще избухне бомба, като е имало и реплика на арабски език. Общото мнение на присъстващите беше, че сградата е много силно охранявана и сигналът е вероятно фалшив, но беше предложено и всеки присъстващ да помисли дали да прекрати участието си в заседанието. В крайна сметка ВСС се обедини около мнението, че трябва да бъде гласувано дали изслушването на Иван Гешев да продължи - гласуваха 23-ма от 25 членове, всички с мнение \"за\" продължаване на изслушването . Единодушно беше взето решение заседанието да продължи, а прокурор Гешев иронично каза, че след като има само 30 минути, ще побърза с изложението си.    Иван Гешев: Уважавам чуждото мнение, но не ми харесва да ми казват какво да мисля В България съществуват политико-икономически кръгове със сериозен финансов и медиен ресурс. Те определено са засегнати от действията на прокуратурата през годините. Това каза кандидатът за главен прокурор Иван Гешев.  Според Гешев, въпросните кръгове са изграждали идеологическата си база с атаки срещу прокуратурата и съдебната власт . \"Не приемам това, че се опитват да ми кажат кое е истина и кое не е\", заяви Гешев, който видя като инструменти за въздействие хибридни атаки през медиите. \"Да се откажа, означава, че ме е страх\", посочи кандидатът за главен прокурор.\r\n\"Не смятам да забранявам и уважавам всяко чуждо мнение, но не харесвам да ми се казва на мен какво да мисля\", заяви Гешев, който поясни, че . Той добави, че може би държавното обвинение не е обяснило както трябва ролята на прокуратурата.\r\nКато мотивация да се кандидатира, Гешев посочи доверието на колегите му и труда им, оценен и от европейските партньори на България, като посочи атаките срещу него, срещу семейството му и срещу прокуратурата като цяло. Вярвам, че прокуратурата трябва да поеме отговорност за управлението на държавното обвинение, добави той.        Що се отнася до състоянието на прокуратурата , Иван Гешев заяви, че в периода 2013 – 2018 година е трайно намален върнатите от съда дела. Нисък е делът на оправданите лица с влязла в сила присъда – 2,7%, каза още кандидатът за главен прокурор. Процентът на осъдените лица е 97,3% за 2018 година, а за 2016 е 97,5%, цитира официални данни Гешев. 70% от делата приключват за срок под 6 месеца, даде още статистически данни кандидатът за главен прокурор. Той смята и, че основените цели на съдебната реформа по са изпълнени. \"Това въобще не може да ни успокоява, а трябва да е една добра база за възходящо развитие\", добави Иван Гешев. Той напомни, че е въведен механизъм за по-голяма прозрачност на главния прокурор – по негово искане, Народното събрание получава доклади за работата на държавното обвинение по прилагане на наказателната политика на държавата.\r\nВ концепцията си за развитие на прокуратурата, Иван Гешев посочи желанието си да наложи максимални срокове за разследване на различни видове престъпления. Той уточни, че иска да оптимизира броя на районните прокуратури и щата им, както и на Национална следствена служба, за да се възстанови престижът на професията \"следовател\". Друг акцент е подобряването на условията за труд, както и поетапно въвеждане на електронен документооборот. Гешев каза и, че иска да поддържа и развие работата на прокуратурата що се отнася до спазване на човешките права, което, според него, е много високо, както и високият успех в дела за корупция. Формиране на мултидисциплинарни екипи за разследване на дела за корупция, тероризъм и организирани престъпни групи също е акцент в концепцията на кандидата за главен прокурор.\r\nИзрично Иван Гешев подчерта, че стратегията му не е издържана в академичен стил, а е \"един практически документ\". Позицията на българските прокурори Липсват данни, подсказващи Иван Гешев да не притежава необходимите морални качества за заемане на поста \"главен прокурор\", каза прокурор Даниела Машева, член на Прокурорската колегия на ВСС. Същото каза и Георги Кузманов от Комисия по професионална етика към Прокурорската колегия на ВСС, като няма данни Иван Гешев да е злоупотребявал със служебното си положение и да е действал в ущърб на обществения интерес. Кузманов уточни изрично, че са правени проверки и по медийни материали, а след изготвянето на становището са постъпили 11 сигнала, твърдяща противното. Имало дори и питане относно психичното здраве на Иван Гешев, като Кузманов беше категоричен, че на всички сигнали е отговорено по процедурата от Закона за съдебната власт.      Отделно, при представянето на Иван Гешев Огнян Дамянов от Прокуроската колегия подчерта, че той работи отлично под натиск и е много добър организатор по отношение на работата на подчинените му, като беше изтъкната успешната му работа като ръководител на Специализираната прокуратура, особено с други правосъдни органи и партньорски служби. Иван Гешев успешно устоява на натиск. ", "date": "2019.10.24", "title": "Сигнал за бомба във ВСС не прекъсна изслушването на Иван Гешев за главен прокурор"}
{"url": "https://www.actualno.com/europe/gyrcite-protestirat-sreshtu-plana-za-rastej-na-pravitelstvoto-news_1387959.html", "text": "      В са обявени три отделни митинги в различни часове на деня, които ще създадат проблеми с трафика, съобщава „Катимерини”, цитиран от БГНЕС.      Организират ги синдикатите в страната в знак на протест срещу , който трябва да бъде ратифициран от парламента.   След провеждането на мотоциклетен митинг и марш в сряда, Съюзът на работниците от местната власт излезе по улиците на столицата и ще тръгне към парламента, за да изрази недоволството си от клауза, която позволява общински услуги, включително санитария, да бъдат възложени на частни фирми.\r\nОт 17:00 ч., Съюзът в публичния сектор призовава за митинг по същия казус с аргумента, че възлагането на тези услуги на външни изпълнители ще доведе до загуба на хиляди работни места. Протестите са и срещу части от законопроекта, които ограничават правото на стачка.  За 18:30 ч. е насрочено началото на друг митинг, който ще започне пред Атинския университет. Участниците ще се отправят към Парламента с настояване за защита на колективните трудови договори.\r\nПодобни митинги, наред с този, който беше свикан по обед, ще се проведат в Солун следобед и привечер.   Заради недоволството на служителите в чистотата, . Служителите в местната власт се опасяват за работните си места, ако заложеното с плана за растеж стане факт. В правителствения план се предвижда услугите по чистотата и други социални дейности  да бъдат предоставяни и на частни изпълнители само със съгласието на кмета, а не на общинските съвети, както беше досега. Заради протестите от предишните дни и предстоящите митинги, властите в Гърция дори призоваха хората да не изхвърлят боклука си.     ", "date": "2019.10.24", "title": "Гърците протестират срещу плана за растеж на правителството"}
{"url": "https://www.actualno.com/crime/verijna-katastrofa-na-am-trakija-kraj-sofija-news_1387964.html", "text": "      Верижна катастрофа между товарен автомобил и три леки коли е станала на АМ \"Тракия\" в посока Пловдив при 2 км, съобщава Агенция \"Фокус\".      Инцидентът е станал тази сутрин. За момента няма данни за тежко пострадали. Екип на пожарната е на мястото на инцидента и помага за извеждането на хората от превозните средства.   Полицията извършва оглед на мястото на инцидента в района на \"Църна маца\".\r\nВодачите трябва да шофират с повишено внимание в района. Трафикът се осъществява в изпреварващата лента, пътни полицаи са на място и подпомагат движението.   ", "date": "2019.10.24", "title": "Верижна катастрофа на АМ Тракия край София"}
{"url": "https://www.actualno.com/football/bylgarski-fenove-na-livyrpul-zashtitiha-stranata-ot-rasistkija-etiket-v-shl-snimka-news_1387975.html", "text": "      Интересен банер засякоха камерите на мача Генк - Ливърпул в груповата фаза на Шампионска лига.      Той бе разпънат в сектора на гостите от Англия и прeдставляваше надпис върху българско знаме. Текстът гласеше: \"Ние не сме расисти\".     Предполага се, че банерът е направен от български фенове на Ливърпул, посетили мача.  Под него имаше и емблемата на клуба от Града на \"Бийтълс\", който е един от най-обичаните и популярни чуждестранни отбори у нас.\r\nФлагът остана в кадър немалко секунди по време на телевизионното излъчване, а снимката с него обиколи световните фотографски агенции.   За всеки мач на Ливърпул - независимо в Англия или европейските турнири, от България тръгват фенове.    В днешните английски медии, за съжаление, се отделя мъничко внимание на знамето и неговото присъствие именно в сектора с фенове от Острова.\r\nПо всяка вероятност това е реакция срещу избухналата истерия на Острова срещу България след инцидента на България - Англия в квалификациите за Евро 2020. . ", "date": "2019.10.24", "title": "Български фенове на Ливърпул защитиха страната от расисткия етикет в ШЛ (СНИМКА)"}
{"url": "https://www.actualno.com/music/nina-nnikolina-live-na-2-noemvri-2019-v-sofia-live-club-news_1387981.html", "text": "       На 2 ноември ни предстои истинско фолклорно приключение в компанията на НИНА НИКОЛИНА и група страхотни музиканти.      За концерта през зимния месец певицата е подготвила нови песни в различни размери и така колекцията е завършена – ръченица, пайдушко и варненско хоро.\r\nИзненадата за вечерта ще е не само музикална, защото вдъхновението на Нина е без ограничение. Певицата ще бъде облечена с носия, която сама е ушила специално за концерта!\r\nПроектът “Нина Николина Live” е с неподражаем стил, който включва български народни песни, които са погледнати по различен от традиционния начин, събиращ фолклор, етно джаз, фламенко и вокални и инструментални импровизации.   “С проекта  „Нина Николина Live” си поставям за цел да покажа как една самобитна, национална музика може да бъде направена разбираема и близка за хора от различни страни и  култури. Желанието ми на артист е да покажа, че в музиката премахването на границите, всъщност само сближава хората и ги кара да откриват общото в своите култури, да се разбират и приемат по-добре едни с други“, споделя изпълнителката.\r\nНа сцената с Нина Николина ще се качат виртуозните музиканти - Калин Вельов - барабани и перкусии, Мартин Ташев - тромпет и вокал, Ясен Велчев - клавишни, Таня Първанова - вокал. Концертът е с ефектна мултимедия, която допринася за изживяването в клубна атмосфера.      БИЛЕТИ на предварителна продажба в мрежата на на цена 15 лева и на входа в клуба в деня на концерта 20 лева. ", "date": "2019.10.24", "title": "Нина Нниколина Live на 2 ноември 2019 в Sofia Live Club"}
{"url": "https://www.actualno.com/business/shte-otpishe-li-nap-20-mlrd-lv-danyci-kato-nesybiraemi-news_1387856.html", "text": "      НАП смята да отпише 85% от несъбраните след 2017 г. данъци. Общо те са  29.780 млрд. лева, а частта, която ще бъде отписана, е около 20 млрд. лева. Това стана ясно от одита на Сметната палата на дейността на НАП по събирането на данъци, осигуровки и всички останали държавни вземания в периода 2013-2016 г. Размерът на несъбраните данъци е малко над половината бюджет на държавата,       Под обществен натиск Сметната палата възстанови важни данни от одита си, който бе публикуван преди около месец, а няколко дни по-късно Сметната палата изненадващо изтри голяма част от съпътстващите таблици с информация за просрочените публични вземания и извършените мерки по тяхното събиране. Тогава обяснението бе, че заличаването се наложило, тъй като има данъчна тайна.   Възстановени са всички данни, за които проверката показа, че не са данъчно-осигурителна информация или лични данни, обясни пред \"Медиапул\" председателят на Сметната палата Цветан Цветков.\r\nКакто писа в. \"Сега\", от съпътстващите одита приложения става ясно, че НАП е отписала като несъбираеми над 10 млрд. лв. публични вземания до 2016-а. Причина за впечатляващата сума опростени задължения към хазната е законова промяна в началото на 2016 г., която позволи служебно отписване на всички държавни вземания с изтекъл 10-годишен давностен срок.  Особено обезпокоително в заличените и вече възстановени в одита на Сметната палата данни е, че към началото на 2017 г. НАП има да събира колосална сума просрочени данъци и вноски  -  29.780 млрд. лева. Още по-тревожно е, че 53% от тях са класифицирани като трудносъбираеми, а 32% - като несъбираеми. Това са задължения на фирми фантоми, на дружества с прекратена регистрация, регистрирани на името на клошари, покойници, социални слаби и т.н. Огромната сума включва вземания, установени с ревизионни актове, свързани най-вече с измами по ДДС.\r\nПрез 2016 г. са били прекратени изпълнителните производства за натрупани през годините несъбрани вземания от НАП и други институции, предявени за събиране в Агенцията по държавни вземания. Над 92 на сто от отписаните вземания на НАП са укрити или недекларирани задължения, повечето от тях установени при ревизии и категоризирани като трудно- или несъбираеми.   Става дума за заличени търговци или починали физически лица, за които не са установени наследници, за граждани и фирми без имущество и активи, срещу които да се насочи принудителното изпълнение. Близо 54 на сто от всички отписани вземания представляват начислени лихви за забава на плащането.    Още през март 2018 г. , че несъбраният и източен ДДС надхвърля 16 милиарда лева и подаде сигнали до прокуратурата, ЕК и други институции. Сдружението поиска и допълнителна информация от НАП, показваща мащабите на укритите и отписани данъчни задължения, но тя бе отказана.\r\nСамо преди дни съдът обяви, че НАП няма право да крие данни за несъбраните данъци. Става дума за поредното дело, заведено срещу приходната агенция от \"БОЕЦ\".  Решението на Видинския административен съд, взето на 11 октомври, е заради отказа на НАП да отговори на въпроси за отписаните данъчни и осигурителни задължения, за несъбраните корпоративни данъци, установени с ревизии, и за приходите, които хазартният бизнес (не) плаща в държавния бюджет за периода 2009-2016 г. Съдът е приел доводите на \"БОЕЦ\", че приходната агенция не може да крие важни за обществото факти. Ведомството на Галя Димитрова има 14-дневен срок да отговори на въпросите, зададени от \"БОЕЦ\" по Закона за достъп до обществена информация.\r\n\"Това е изключително важен пробив! Исканата от нас информация ще даде допълнителна яснота за размера на грабежа на управляващата мафия\", коментираха от БОЕЦ по повод на съдебното решение.    ", "date": "2019.10.24", "title": "Ще отпише ли НАП 20 млрд. лв. данъци като несъбираеми?"}
{"url": "https://www.actualno.com/europe/tyrsjat-vryzka-na-organizirana-prestypna-grupa-s-kamiona-kovcheg-news_1388021.html", "text": "      Британската полиция продължава да разпитва шофьора на в хладилно ремарке в Есекс, предава . 25-годишният , графство Арма в Северна Ирландия, беше арестуван по подозрение за убийство в сряда от полицията в Есекс.      Служители в Северна Ирландия извършиха обиски в две къщи, а Националната агенция за борба с престъпленията заяви, че работи за идентифициране на „организирани престъпни групи, които може да са играли роля в случая“.   Ремаркето е пристигнало в Пърфлийт на р. Темза от Зебрюге, Белгия. Служителите на спешната помощ са открили телата в контейнера в Индустриалния парк Waterglade в Грейс малко след 01:30 ч.  в сряда. Камионът и ремаркето са напуснали пристанището в Пърфлийт малко след 01:05.\r\nПолицията заяви, че ремаркето идва по море от Белгия, а  камионът идващ от Северна Ирландия го взима в Пърфлийт и го откарва в индустриалната зона. В 01:40 мъртвите тела са вече открити.  Ерик Ван Дуйсе, говорител на белгийската федерална прокуратура, заяви пред ВВС, че се води разследване. \"В момента нямаме представа колко дълго камионът е прекарал в Белгия, може да бъде часове или дни, просто не знаем.\"\r\nЗаместник-шефът на полицията в Есекс Пипа Милс заяви, че превозното средство е било преместено на сигурно място в Тилбъри, за да могат телата на 38-те възрастни и един тийнейджър да бъдат „съхранени при запазване на достойнството на жертвите“.   Националностите на жертвите още не са известни и полицията заяви, че официалното идентифициране \"може да бъде продължителен процес\".    Полицията в Есекс по-рано предполагаше, че , но по-късно заявиха, че превозното средство е влязло във Великобритания от Белгия.\r\nГоворител на българското външно министерство заяви, че камионът е регистриран в страната под името на компания, собственост на ирландски гражданин, но че е \"твърде малко вероятно\" починалите да са българи, припомня ВВС.\r\nРичард Бърнет, главен изпълнителен директор на Асоциацията за пътни превози, заяви, че температурите в хладилните ремаркета могат да достигнат до -25C. Той определи условията вътре в ремаркето като \"абсолютно ужасяващи\".    ", "date": "2019.10.24", "title": "Търсят връзка на организирана престъпна група с камиона-ковчег"}
{"url": "https://www.actualno.com/pleven/mentori-shte-pomagat-na-trudni-momicheta-ot-vyzpitatelno-uchilishte-v-plevensko-news_1388009.html", "text": "      През следващите 16 месеца десет ментори ще помагат на т.нар. „трудни“ момичета от Възпитателното училище – интернат /ВУИ/ „Христо Ботев“ в село Подем, Плевенско да се социализират. Менторите ще бъдат доброволци. Те ще участват в изпълнението на проекта „Менторство за приобщаване“, който е насочен към млади хора с противообществени прояви, съобщи ръководителят на проекта Даниела Димитрова.      „ВУИ „Христо Ботев“ е единствената институция в страната за момичета на възраст от 13 г. до 18 г., които имат криминогенно и девиантно поведение. Подходът, който ще въведем и ще тестваме, е менторството на ценностно, на възпитателно ниво. Менторите ще бъдат предварително подготвени, за да има ефект от тяхната работа“, поясни Даниела Димитрова.\r\nМенторите всеки месец ще провеждат срещи с момичетата във ВУИ „Христо Ботев“. Ще подготвят сесии за неформално образование, ще провеждат тренинги за личностно развитие – ролеви игри, дискусии по теми и др. Предвидено още те да организират семейни ваканции на тийнейджърките – повечето от тях идват от институции и не са живели в нормална семейна среда. Ваканциите могат да бъдат в дома на ментора или на почивна станция.\r\nПроектът включва и програма за изграждане на социални умения. Момичетата ще посещават всеки месец различни институции, структури на местната власт и др. Така те ще се подготвят за живота след като напуснат възпитателното училище.  В проекта е включен и творчески модул, който ще помогне на тийнейджърките да развият своите дарби и таланти.\r\n„Децата в училището са 20. Настанени са при нас със съдебни решения. Образованието, което предлагаме, е от 1-ви до 12-ти клас. То има и професионална насоченост – подготвяме ги за шивачки, готвачки и за фризьорство. Максималният срок за престой във ВУИ „Христо Ботев“ е 3-годишен. Но ако момичето желае, може да остане при нас до завършване на 12-ти клас. Предвидените дейности по проекта ще внесат и голямо разнообразие в нашето ежедневие с тях. Животът, който децата са водили преди да постъпят при нас, ги кара да бъдат по-предпазливи и трудно допускат някой близко до себе си. Ние сме хората, които да им дадем насоки, да спечелим доверието им и те да ни усещат като упора“, допълва Нина Атанасова, директор на училището.\r\nПроектът се изпълнява от Сдружение „Плевенски обществен фонд „Читалища” в партньорство с Възпитателно училище – интернат „Христо Ботев” в село Подем. Бюджетът му е близо 50 000 евро. Средствата за него са осигурени по Финансовия механизъм на Европейското икономическо пространство 2014-2021 г.     ", "date": "2019.10.24", "title": "Ментори ще помагат на „трудни“ момичета от възпитателно училище в Плевенско"}
{"url": "https://www.actualno.com/america/prestrelka-mejdu-karteli-v-meksiko-vze-9-jertvi-news_1387963.html", "text": "      Девет души бяха убити в Южна Мексико при престрелка между две групи, използващи високомощно оръжие, съобщиха властите, цитирани от АФП.      Няколко организирани престъпни групи, занимаващи се с наркотрафик, действат в района и често се сблъскват заради контрола над пътищата за доставка.   Конфронтацията е възникнала в сряда на магистрала в селски район в щата Гереро, се казва в съобщение на местната адвокатска кантора.\r\n\"Покойникът е близък със Зенен Нава Санчес, лидер на престъпната група „Лос Рохос\", се казва в него, като се добавя, че е започнало разследване за инцидента.  Продължаващият дълго време спор за територия между „Лос Рохос“ и съперничеща банда е оставил мъртви повече от хиляда души и е съсредоточен в град на десет километра от мястото на престрелката.\r\nПолицейските експерти извадиха 50 куршума, използвани за оръжия с висок калибър като пушка АК-47.   Миналия месец 15 души, включително войник, бяха убити в същия щат, след като стрелци нападнаха силите за сигурност.    Насилието подчертава борбата на левия президент Андрес Мануел Лопес Обрадор за овладяване на престъпността, откакто встъпи в длъжност миналия декември. ", "date": "2019.10.24", "title": "Престрелка между картели в Мексико взе 9 жертви "}
{"url": "https://www.actualno.com/crime/rabotnik-e-zaginal-pri-incident-na-am-trakija-news_1387969.html", "text": "      Работник е загинал при пътен инцидент на автомагистрала „Тракия“ при км 53 в посока Пловдив, съобщават от МВР.      По първоначални данни при преминаването на товарен автомобил се е получило въздушно завихряне, в следствие на което е бил фатално ударен работник, извършвал дейност в аварийната лента.   Извършва се оглед на мястото на инцидента. Пътни полицаи подпомагат движението. Водачите трябва да шофират с повишено внимание в района.   ", "date": "2019.10.24", "title": "Работник е загинал при инцидент на АМ Тракия"}
{"url": "https://www.actualno.com/crime/ostaviha-v-aresta-afganistancite-obvineni-v-iznasilvane-na-nepylnoletna-v-sofija-news_1388013.html", "text": "      Съдът остави в ареста двамата афганистанци, обвинени в изнасилването на непълнолетно момиче в София.      Заради лични подробности, свързани с престъплението, днешното заседание се проведе при закрити врата. А веднага след като решението беше прочетено, обвиняемите бяха задържани, съобщи Нова телевизия.   Според МВР престъплението е било извършено миналия вторник около полунощ, в изоставена постройка. В хода на разследването са били задържани три непълнолетни момчета. По първоначална информация едно от тях само е гледало какво вършат другите. По-късно то е освободено, а на останалите двама е наложена мярка „надзор и контрол от инспектор в Детска педагогическа стая”. От прокуратурата обаче обжалваха това решение и настояха, въпреки възрастта на предполагаемите извършители, те да останат в ареста.\r\nПострадалото момиче живее в Център за настаняване от семеен тип. Момчетата от Афганистан твърдят, че са си платили и актът e бил доброволен. Те все още нямат статут на бежанци. Пребивават в центъра за бежанци във \"Военна рампа\", където бяха задържани, съобщава БГНЕС.   ", "date": "2019.10.24", "title": "Оставиха в ареста афганистанците, обвинени в изнасилване на непълнолетна в София "}
{"url": "https://www.actualno.com/crime/mvnr-do-momenta-nikoj-ot-bylgarija-ne-ni-e-tyrsil-za-informacija-za-jertvite-v-kamiona-kovcheg-news_1387895.html", "text": "      До момента няма обаждания от България с искане за информация за изчезнали хора. Идентификацията на жертвите продължава. Това заяви пред Нова телевизия Иван Димов, съветник на министъра на външните работи Екатерина Захариева, коментирайки случая с т.нар. камион-ковчег с българска регистрация във Великобритания.      Димов напомни, че още вчера (23 октомври) британската полиция е предупредила, че идентификацията на 39-те мъртви, намерени в камиона, ще отнеме много време.   Съветникът каза и, че няма яснота колко време хората са били прекарвани под много ниска температура, защото има данни, че е работила охладителната система. Температурата може да е достигала стойности до -25 градуса по Целзий, но още няма твърда информация за колко време е било толкова студено.\r\nКой е шофьорът на камиона – вижте в !  Как трагедията се превърна в новина – припомнете си в ! ", "date": "2019.10.24", "title": "МВнР: До момента никой от България не ни е търсил за информация за жертвите в камиона-ковчег"}
{"url": "https://www.actualno.com/america/podigravki-kym-trymp-ne-znael-kyde-se-namira-kolorado-snimka-news_1387870.html", "text": "      Президентът на САЩ Доналд Тръмп стана обект на подигравки, след странно твърдение на митинг в Колорадо.      \"Строим стена срещу имигрантите в Ню Мексико. Строим стена и в Колорадо. Красива, голяма стена, която наистина работи и не може да бъде прескочена, нито подкопана!\", заяви Тръмп, цитиран от АФП, предаде БГНЕС.   Медии и публични личности, както и обикновени хора, определят изявлението му като объркващо.\r\nКолорадо е във вътрешността на Съединените щати и не граничи с Мексико, по чиято граница Доналд Тръмп обещава да построи стена срещу имигрантите. Освен това, в Колорадо не се строи никаква стена, пишат американски медии.  Сенатор Патрик Лийхи се включи в стотиците шеги с изказването на президента в социалните мрежи. Той пусна в Twitter карта, която е нарисувал сам. На нея щат Ню Мексико е изключен от Съединените щати, като границата вече минава покрай Колорадо, а първата дума на Ню Мексико е задраскана и вече пише само Мексико.   ", "date": "2019.10.24", "title": "Подигравки към Тръмп, не знаел къде се намира Колорадо (СНИМКА)"}
{"url": "https://www.actualno.com/business/videobankiraneto-na-obb-veche-e-dostypno-za-firmi-v-cjala-bylgarija-news_1388024.html", "text": "      През месец август тази година Обединена българска банка, част от белгийската КВС Груп, стана първата банка на българския пазар, която предлага на своите бизнес клиенти услугата \"Видео банкер\", решаваща проблема с времето и разстоянието между клиент и експерт на финансовата институция.      В първата си фаза услугата предоставяше възможност на фирмени клиенти (микро, малък и среден бизнес, както и корпоративни клиенти), опериращи на територията на София, които не могат да посетят клон на банката, да осъществят среща с консултант и да обсъдят съвместно в реално време текущи въпроси и теми. В продължение на ангажимента си да разшири достъпността на услугата \"Видео банкер\" проектът вече е достъпен и за фирмените клиенти на ОББ от територията на цяла България. Услугата може да се достъпва от всяко устройство – смартфон, таблет, десктоп, чрез използването на стандартни за потребителя интерфейси.  Срещите се организират от служителите в ОББ, отговорни за връзката с корпоративни, МСП и микро бизнес клиенти. Предстои стартирането на нова резервационна система на сайта на банката, чрез която всеки клиент ще може самостоятелно да инициира организирането на среща с отговорен служител на ОББ.\r\nВидеобанкирането е част от амбицията на ОББ да предостави на своите клиенти богат набор от комуникации за тяхно улеснение и максимално удобство. Клиенти и специалисти могат заедно отдалечено да работят по документи, да споделят екрани и организират конферентни видео разговори, включително с експерти от KBC Груп в България.     Сигурността на връзката се гарантира от водеща в световен мащаб платформа за видео срещи, която осъществява контакта между експерт и клиент и позволява E2E криптиране. Съобразявайки се с желанието на своите клиенти, ОББ не извършва запис да видео срещите за бизнес клиенти, в случай че не се изисква регулативно.\r\nВидеобанкирането е сигурен и достъпен начин за осъществяване на контакт между банков експерт и неговия клиент от разстояние, спестява време и гарантира сигурността на обменените данни. С предоставянето на тази услуга на територията на цяла България ОББ се превърна в първата банка, която предлага видео срещи за бизнес лица и утвърждава лидерската й позиция на иновативна банкова институция. ", "date": "2019.10.24", "title": "Видеобанкирането на ОББ вече е достъпно за фирми в цяла България"}
{"url": "https://www.actualno.com/curious/direktoryt-na-nestle-prizova-chovechestvoto-da-promeni-hranitelnite-si-navici-news_1387867.html", "text": "      Бързият ръст на населението на Земята налага диетата на хората да се промени, смята директорът на една от най-големите компании за храни в света - Nestle.      \"Хората трябва да се научат да ядат по-малко месо, сол и захари\", казва Лоран Фрекс, цитиран от Euronews, предаде БГНЕС.   \"Повече зеленчуци и по-малко месо. Повече зърнени храни и по-малко захари. Населението вече е над 7,5 милиарда души и продължава бързо да се увеличава\", казва изпълнителния директор и вицепрезидент на Nestle.\r\nСпоред Лоран Фрекс, намаляващите ресурси на Земята, както и хроничните проблеми на хората в развитите страни със затлъстяване, са само част от проблемите. \"Все повече хора осъзнават при какви условия се произвеждат храните, които консумират. Разбират за произвеждания от кравите метан или за използването на детски труд за производството на някои храни\", смята Фрекс.  Директорът на Nestle беше на посещение в университет в Сао Пауло и отговаряше на студенти от Бразилия, Аржентина, Уругвай и Парагвай, които формират търговския блок МЕРКОСУР.\r\n\"Хората станаха много по-чувствителни към това, какво компании като нашата слагат в хранителните продукти и как се добиват съставките за тях. Тенденцията се засилва не само в Европа, но и в САЩ. Клиентите искат да знаят откъде идва суровината. Искат да са сигурни, че тя е произведена по етичен и законен начин\", твърди Фрекс.   Nestle е крупен играч на пазарите на кафе, захар, какао и мляко. Специално в Бразилия, компанията купува значителна част от произведените в страната кафе и захар.    Към компанията бяха поставени въпроси дали купува продукция от наскоро обезлесените райони в Амазонската джунгла, където естествените гори се заменят със земеделски площи. Nestle твърди, че не купува продукция от тези нови ферми, които, наред с правителството на Бразилия, са обект на много критики от екоактивисти и природозащитници.\r\n\"Когато имаме сигнал за такова нещо, разследваме. Ако има нередности около продукцията, спираме да работим с този доставчик\", твърди Фекс, който признава, че големите компании имат хиляди доставчици и не е лесно да се следи всеки един от тях. ", "date": "2019.10.24", "title": "Директорът на Nestle призова човечеството да промени хранителните си навици"}
{"url": "https://www.actualno.com/business/zaradi-klimatichnite-promeni-pravitelstvoto-poiska-zakon-za-ikonomicheska-pomosht-news_1387883.html", "text": "      190 големи фирми ще могат да кандидатстват за финансова помощ в размер на 25% от парите от продадените квоти въглеродни емисии. Това става ясно от приет от правителството на редовното му заседание законопроект за допълнение към Закона за ограничаване изменението на климата. За да стане реалност законопроектът, одобрение трябва да даде и парламентът.      Според законопроекта, ще бъде създадена хармонизирана правна рамка за въвеждане на механизъм за подпомагане на предприятията от индустриалните отрасли и подотрасли, изложени на значителен риск от \"изтичане на въглерод\", поради индиректните разходи за емисии на парникови газове в крайните цени на електрическата енергия. Схемата за държавна помощ ще се реализира чрез издаването на наредба от министъра на икономиката и ще се прилага след нотифицирането й от Европейската комисия. За целта ще бъдат използвани до 25% от приходите, генерирани от продажбата чрез търг на квоти емисии на парникови газове.   Зам.-министърът на икономиката Лъчезар Борисов коментира за , че само България няма такава схема за компенсация и че имало пълен консенсус за помощта между работодатели и синдикати. ЕК пък задължавала в директива държавите да предприемат мерки за енергоинтензивните индустрии, за да ги задържат да не мигрират в трети страни. ", "date": "2019.10.24", "title": "Заради климатичните промени правителството поиска закон за икономическа помощ"}
{"url": "https://www.actualno.com/asenovgrad/posleden-den-da-si-zapishete-chas-za-bezplaten-pregled-za-rak-na-gyrdata-news_1387885.html", "text": "      Безплатни профилактични прегледи за ще се проведат в Асеновград. Днес е последният ден, в който желаещите жени могат да си запишат час. Планирано е в мобилния кабинет за три дни в града да бъдат прегледани 200 пациентки. Прегледите ще се извършат на втория етаж в сградата на ОП „Туризъм”, разположена на адрес площад „Академик Николай Хайтов” №2.       Условието е жените да са на възраст от 20 г. до 65 г., да не са били диагностицирани с рак на гърдата досега и да не са бременни. Записвания за профилактичен преглед ще се извършват в рамките на днешния ден от 10:00 ч. до 16:00 ч. на телефон 0878 16 17 18. Организатор на инициативата е Фондация „Една от 8” по съвместна програма с \"Avon\" – „Бъди до мен”.    ", "date": "2019.10.24", "title": "Последен ден да си запишете час за безплатен преглед за рак на гърдата"}
{"url": "https://www.actualno.com/health/izsledvane-pokaza-vloshavane-na-systojanieto-na-hora-s-njakoi-zaboljavanija-pri-vlajnost-news_1387873.html", "text": "      Хората с хронични заболявания като артрит изпитват по-силна болка, когато влажността е по-висока, казват учени от Великобритания, предаде БГНЕС.      В Университета на Манчестър изследвали 2500 души и заключили, че състоянието им се влошава по време на по-топли и влажни дни, пише BBC.\r\nУчените наблюдавали хора с артрит, фибромиалгия, мигрена и невропатия. Те записвали усещанията си всеки ден за периоди от 1 до 15 месеца.   Резултатите показали, че в ден с висока влажност и ниско атмосферно налягане шансът хората с хронични проблеми да изпитат болка се увеличава с 20%.  Студените, влажни дни също увеличавали болките, но връзката между промяната на температурата и усещанията на дискомфорт била много по-слаба, отколкото тази при промяната на влажността.\r\n\"Хората знаят, че времето дава отражение върху болките на тези с хронично проблеми още от епохата на Хипократ в Древна Гърция. Ако установим категорично, че истинския проблем е влажността, обаче, ще  се разкрият много възможности за ново, по-прецизно лечение\", казва професор Уил Диксън от Университета на Манчестър.\r\nСпоред учените, с напредването на разбирането ни в тази сфера, ще можем да правим не само прогноза за времето, но и точна \"прогноза за болката\".     ", "date": "2019.10.24", "title": "Изследване показа влошаване на състоянието на хора с някои заболявания при влажност"}
{"url": "https://www.actualno.com/cite/ne-vsichki-obichat-chujdencite-na-njakoi-mesta-gi-i-streljat-news_1387897.html", "text": "       \"Не всички обичат чужденците, на някои места ги и стрелят.\" Това каза д-р Тихомир Стойчев в коментар за инцидента, при който камион с 39 тела бе открит в британската провинция Есекс. В интервю за bTV той предположи, че може да се разглежда и версията за умишленото умъртвяване на тези хора.       ", "date": "2019.10.24", "title": "Не всички обичат чужденците, на някои места ги и стрелят"}
{"url": "https://www.actualno.com/actualno/kolko-oshte-news_1387717.html", "text": "      Имало различни начини за купуване на вот, като трудно можело в някои случаи да се каже дали говорим за престъпление или предизборна кампания. Не можете предварително да ограничите правата на който и да било, по подозрение, че ние го знаем и той имал някакви прояви – нали сме демократична държава. Дайте да спрем с това нещо – докато разчитаме на контрола на МВР, ние губим превенцията и поведението на зрителите не защото МВР ги гледа и ще ги накаже, а защото има закон, който трябва да се спазва.      Щом ги прочетете горните три изречения, сигурно ви звучат като рецепта за миш-маш. Така е – умствен миш-маш. Истинска мозъчна трепанация!   Може би сега се питате кой е авторът? . Поредният на поста, който успява да впечатли с .\r\nКойто иска, може да коментира какво означават горните изказвания на Маринов – защото, нали, никой не ходи още на Запад и там, в Англия например, хич и не задържат преди футболен мач индивиди с досие в полицията. Аз вече нямам нерви. Мога само да повторя за пореден път едно – такива хора биват назначавани на най-важните постове за правосъдието и сигурността в България и заради това сме такава държава.   Автор:   ", "date": "2019.10.24", "title": "Колко още?"}
{"url": "https://www.actualno.com/politics/ninova-ako-manolova-ne-e-na-balotaj-moje-da-podkrepim-desen-kandidat-news_1387900.html", "text": "      Ако в София Мая Манолова не стигне до евентуален балотаж, Корнелия Нинова може да гласува за десен кандидат. Имаме такова политическо споразумение, уточни лидерът на БСП, като обаче каза и, че Левицата е мобилизирана до крайност и е убедена, че Мая Манолова ще е минимум на балотаж на кметските избори в София.      Като обща тема с десните Нинова видя например проблемите с детските градини, но подчерта, че на първо място се търси по-широка подкрепа от всички леви формации. А на въпрос дали БСП не е слаба опозиция, щом подкрепя кандидат, който не е издигнала, соцлидерът не се съгласи с тезата, че социалистическата партия е слаба опозиция. Тя се аргументира, че на президентските избори \"БСП подкрепи абсолютно безусловно\", на парламентарните избори червените депутати станали от 38 цели 80, а на евроизборите също имало по-добър резултат – значи имало тенденция в посока \"нагоре\". Нинова не се и съгласи, че всичко става твърде бавно за БСП, но защити механизмите на вземане на решения и попита - ако спечелим повече областни градове, например 10, ще ми искат ли оставката? И обеща, че няма да подава оставка, независимо от резултатите на местните избори.   Няма никакви съмнения в решението да подкрепим Мая Манолова, продължи Нинова пред Нова телевизия и посочи, че няма ангажимент Манолова, ако стане кмет, да работи най-тясно с общинските съветници на БСП. \"Подписахме споразумение, в което пише за какво се ангажира нашата листа от общински съветници и за какво самата Мая\", обясни Корнелия Нинова, уточнявайки, че в споразумението било разписано и за какво червените общински съветници биха подкрепили Манолова и за какво не биха.\r\nПредседателят на БСП подчерта, че не вижда проблем в това, защото Столичният общински съвет решава накрая. И посочи, че вижда голям ентусиазъм в кампанията на червените в цялата страна, защото хората търсели промяна, а БСП водела позитивна кампания, за разлика от конкурентите, които залагали един вид на изборни трикове.  Що се отнася до разходите за кампанията, соцлидерът посочи сума от малко над 255 000 лева, но имало и дарения, като отчет щял да се дава след края на компанията.\r\nКато пример за добро управление на кмет на БСП, лидерът на БСП посочи Гоце Делчев и как там е добре запазена общинската болница. Тя посочи още Тунджа и Правец, като добави, че има още много примери. Мисля, че най-показателно е, че някои от тях ги избират многократно, обобщи Нинова. Тя подчерта, че цел на БСП е \"най-накрая да узреем, че общинските болници не трябва да са търговски дружества\", докато казваше, че . Колко ще струва - на този въпрос председателят на БСП призна, че не знае числото, но била правена сметка и е възможно! За сметка на това тя поиска стимули за икономиката и на общинско ниво - да се намалява например такса смет за бизнеса и да се спре разпродажбата на безценица на общински имоти, а те да се ползват в сътрудничество между община и бизнес, за да печелят и двете страни.   Държавата трябва да има роля в здравеопазването, образованието и помощта за малък и среден бизнес, заключи Нинова.    \"До кога ще ме карате да коментирам лъжите на този човек\", попита соцлидерът заради припомняне как Бойко Борисов все казвал, че в БСП има съдени за купуване на гласове. окончателно, добави тя. И призова хората да не се продават за 50 лева, което било 20-30 на ден за четири години. За една година, при дадени 50 лева на ден се падат почти 14 стотинки, а за четири години - 3 стотинки на ден.\r\nНа въпрос кога най-силно е искала да излезе от политиката, Нинова не посочи един конкретен момент, макар да съжалявала понякога, че не продължила като следовател. \"Можеше се да стане добър прокурор от мен\", каза тя. Точно по темата \"главен прокурор\", Нинова обясни, че на БСП проблемът не е Иван Гешев и че няма да дава съвети на Румен Радев какво да прави (Росен Плевнелиев вече го призова на Иван Гешев, ако бъде избран от ВСС). Тя припомни, че законът забранява на парламентарните групи да издигат кандидати и че само Министерския съвет може да издигне кандидат извън ВСС, но , че щял да бъде или Данаил Кирилов, или Емил Радев (евродепутат от ГЕРБ). Можеше да издигне някой надпартиен човек, напомни тя. - това е решението според Нинова.\r\nРазбивали са ми апартамент, откраднаха електронната игра на сина ми, сподели още соцлидерът по отношение на това дали е страдала от битовата престъпност в България. ", "date": "2019.10.24", "title": "Нинова: Ако Манолова не е на балотаж, може да подкрепим десен кандидат"}
{"url": "https://www.actualno.com/cars/tesla-sys-silno-borsovo-predstavjane-sled-otlichni-finansovi-rezultati-news_1387874.html", "text": "      Производителят на електрически автомобили Tesla изненада инвеститорите с печалба за третото тримесечие на 2019 година, предаде БГНЕС.      Обявените данни доведоха до бум на акциите на компанията на Илън Мъск, които се повишиха с 21% до стойност от 307,12 долара за един дял. Това е първият случай, в който акциите на Tesla минават над границата от 300 долара от повече от 7 месеца.   Tesla обяви печалба от 1,86 долара на акция, което е значително по-добър резултат от очакваният на експертите, които бяха прогнозирали загуба от 0,46 долара на акция за тримесечието. Въпреки това анализатори предупреждават, че компанията все още не е доказала, че е способна да запази стабилно представяне.\r\nTesla имаше подобен скок на стойността на акциите и преди около година, когато беше отбелязан ръст от 31%. Но през цялата 2019 година досега стойността на дяловете падаше в резултат на въпроси дали компанията се управлява правилно, дали може да се бори срещу много по-добре развитите фирми в автоиндустрията и дали търсенето на ключовия Модел 3 всъщност е достатъчно голямо.  Сега Tesla твърди, че произвеждат Модел 3 много по-ефективно и очакват новият им SUV, наречен Модел Y, който ще се произвежда в Шанхай, да носи по-големи печалби за всяка продадена кола. ", "date": "2019.10.24", "title": "Tesla със силно борсово представяне след отлични финансови резултати"}
{"url": "https://www.actualno.com/health/6-nachina-za-podsilvane-na-imunnata-sistema-news_1387745.html", "text": "      Изкрахте ли вече настинка или грип тази зима? Ако не, вероятно имате близки или познати, които са минали през неприятното преживяване. Трудно е да се опазим здрави в този сезон, но поне можем да се постараем да осигурим на организма си достатъчно сили, за да се справи с потенциалните инфекции. Даваме ви няколко примера с неща, които можете да направите, за да подсилите имунната си система.           Зеленият чай е богат на полифеноли и флавоноиди, които са много мощни антиоксиданти. Те помагат на тялото да се защити от редица инфекции и болести.    Имунитетът е пряко свързан с наличието на витамин D в организма. А за да го получите, трябва да вземете възможно най-много слънчеви лъчи. Възползвайте се от всеки слънчев момент и се разходете на открито.         Имайки предвид високото съдържание на витамин С в цитрусовите плодове, по-голямата консумация със сигурност ще подсили имунната система. Смята се, че те увеличават производството на бели кръвни клетки, като същевременно помагат на организма да се бори с инфекциите.  ", "date": "2019.10.24", "title": "6 начина за подсилване на имунната система"}
{"url": "https://www.actualno.com/crime/deteto-namushkano-s-noj-ot-bashta-si-se-vyzstanovjava-sled-operacija-news_1387909.html", "text": "      7-годишното дете, което беше намушкано с нож от баща си във Варна, е претърпяло операция и сега се възстановява в отделението по детска хирургия на болница \"Св. Анна\". 42-годишният Борислав И. е пробол детето си с нож в областта на коремаВ момента състоянието му е стабилно, няма опасност за живота му, съобщава BTV.      Престъплението беше извършено вчера в дома на семейството в квартал \"Владиславово\". Според разследващите, детето живее с баща си, баба си и леля си. Майката работи в чужбина. Бащата е наркозависим, посещава метадонова програма. В момента на инцидента е бил неадекватен.   \"Родителите са разделени от две години. Решение за него е да бъде на мястото, където е било, без да го местим. Трудно ще преживее травмата. Майката е в друго населено място и нямаме информация за нея\", каза пред Нова тв Анна Конукова, началник Отдел \"Закрила на детето\" във Варна. Тя смята, че бащата трябва да започне лечение, за да бъде в състояние да отглежда детето си с активната помощ на близките.\r\nПо думите на полицията обаче той е опасен, както за себе си, така и за околните. В момента Борислав е настанен в психиатрична клиника. От прокуратурата все още не са повдигнали обвинения на 42-годишния баща.  Разследването по случая продължава. Окръжната прокуратура във Варна ръководи досъдебно производство за опит за убийство на седемгодишното дете. ", "date": "2019.10.24", "title": "Детето, намушкано с нож от баща си, се възстановява след операция"}
{"url": "https://www.actualno.com/interest/v-bydeshte-chovekyt-shte-se-izobretjava-na-vseki-10-godini-no-chaka-li-ni-cifrova-diktatura-news_1387684.html", "text": "      Наричат го един от най-влиятелните мислители на нашето време. У някои предизвиква раздразнение. За своите 43 години професорът по история Ювал Ной Харари е продал почни 20 млн. екземпляра от книгите си. Пътувайки по целия свят той е желан гост в много университети. Вижте какво предрича за бъдещето и развитието на човечеството Харари в интервю с френската журналистка Соня Депрез за изданието Le Figaro.      \"Не смятам, че ще се случи катастрофа, в която всички ще умрат. Изкуственият интелект (ИИ) няма да предизвика човешката гибел, по-скоро ще преобразува сегменти от човечеството. Както ние днес се различаваме от неандерталците, така хората след 100 години ще се различават от нас. Ние сме органични съединения и една от основните ни характеристики е в това, че за да функционираме всички части на тялото ни трябва да бъдат на едно място. Но когато се открие как да се съедини мозъкът с компютъра, тази необходимост няма да е неизбежна. Ще може да имате бионична ръка на друго място, в друга страна или на друга планета и да усещате тази ръка. Ще може да имаме няколко тела, няколко аватара, които ще разширят усещанията ни, точно както прилепите зависят от ехолокацията или змиите, които могат да усещат електромагнитните полета\", обяснява ученият.   Според него за първи път в историята ние не знаем какви навици ще са ни необходими в бъдеще:\r\n\"Само знаем, че пазарът на труда ще бъде много динамичен. Ще ви се наложи да се изобретите наново, това ще е най-важният навик, който ще трябва да изучите, вместо да се усъвършенствате или да придобивате други технически навици. Ще бъде изключително ценно да запазваме умствената гъвкавост до старостта. Ако вече няма да имаме нужда от шофьори, защото транспортните средства ще се движат сами, но ще са ни нужни учители по йога, то ние ще трябва да умеем да видоизменяме личността си, за да се превключим от едно на друго. И такова видоизменение ще трябва да правим не веднъж, а поне един път на десет години.\"  \"Има голяма разлика между придобиването на навика и развитието на по-широко познание за света. Изучаването на китайски език може да стане по-малко актуално, защото Google преводачът ще се подобри така, че на хората ще им е все по-малко необходимо да знаят езици. Но изучаването на чужд език може да промени вашето разбиране за света, а това винаги е много важно. Знанието за датите на битките наизуст е остаряло, но дълбоко разбиране за това какво е история и осъзнаването на това,  че нещата, които се подразбират от само себе си на практика са резултат от историческия процес, ще остане особено актуално\", припомня Харари.\r\nСпоред него първата крачка е да се установят силни връзки между политиката и науката:   \"Политиците и гражданите трябва да разбират науката по-добре, а учените да осъзнаят своите политически задължения. Не е нужно да напишете дисертация, но трябва да разбирате динамиката на климатичните промени и потенциалната сила на изкуствения интелект. Хората, които казват нещо от рода: \"Какво значение има това, че температурата се покачва с 2 градуса, ще бъде малко по-топло.\" или \"Изкуственият интелект няма да може да замени човешката интуиция\" не разбират мащаба на предизвикателствата, които стоят пред нас. Що се отнася до учените, особено когато хората разработват нови технологии, аз бих ги посъветвал да помислят за световните политики или тази политика, от която най-много се боят и да се замислят: какво той или тя ще направи с тази технология, която разработвам? От незапомнени времена Сократ, Иисус и Буда са съветвали хората да \"познаят себе си.\" Различното е, че в тяхното време не е имало конкуренция. Когато четете тези редове, правителствата и компаниите вече се опитват да ви \"хакнат\". Ако те ви разбират по-добре, отколкото вие самите се разбирате ще могат да ви продадат това, което поискат, било то продукт или политик\", разсъждава Харари.    Историкът обяснява, че отделя голямо внимание на имиграцията, тъй като това е проблем, който хората могат да разберат, докато в същото време не разбират какво е изкуствен интелект: Смятам, че е важно това да стане предмет на обществена дискусия. Това е отговорност на учените.\"\r\n\"Част от работата ми е в това да предам това съобщение. Кой притежава моите медицински данни, моята ДНК? Законно ли е Google, правителството да имат достъп до тях?  А работодателят ми или застрахователната компания? Това положение вече има своите последици: когато кандидатствате за кредит в банката, в много страни вашето досие се проверява не от хора, а от алгоритми, в които има данни, в това число данни от вашият акаунт във Facebook и от вашия мобилен оператор. За събеседване при прием на работа ние все повече разчитаме на технологиите, които анализират изражението на лицата, езикът на тялото, разработваме програма, за да разберем дали хората лъжат, чрез проверка на кръвното налягане, което може да се измери от разстояние по лицето. Законно ли е да се използва тази технология при преговори, за да се получи предимство? Всичко това става реалност, в края на краищата това е политически проблем.\", категоричен е Харари.\r\nТой допълва, че ролята на отделните хора не е важна и отговорността носят правителствата: \"Повечето хора не могат да се откажат от използването на смартфоните или социалните мрежи, защото прекалено много зависят от тези системи. Често вашият работодател ви кара да ги използвате и ако не го направите ще загубите работата си. Ако сте тийнейджър и престанете да посещавате социалните мрежи ще пострадате от изолация. Технологиите имат и своите предимства. Настоятелно съветвам хората от време на време да се откъсват от интернет, поне за 24 часа на месец, а най-добре за седмица или повече веднъж годишно. Пълното изключване от интернет е нереално. Именно правителствата трябва ефективно да регулират тези технологии, за да носят полза за всички, а не само на елита. Ключът за това да не бъдат създадени цифрови диктатури е възможността да се регулира владеенето на данните, които стават най-голямото богатство в света\", заключава историкът.    ", "date": "2019.10.24", "title": "В бъдеще човекът ще се изобретява на всеки 10 години, но чака ли ни цифрова диктатура?"}
{"url": "https://www.actualno.com/america/poslanikyt-na-sasht-v-nato-turcija-ne-trjabva-da-ima-ruska-protivovyzdushna-sistema-v-nashija-syuz-news_1387914.html", "text": "      \"Много сме доволни, че преди всичко миналата седмица беше постигнато прекратяване на огъня като усилие да се даде някаква сигурност на хората и възможност да напуснат по мирен начин. Това се случи. Знаем че президентът и Ердоган и Русия сключиха ново споразумение за зоната край границата. Ние ще наблюдаваме много внимателно, защото не е ясно как ще приключат нещата.\" Това каза в интервю за bTV Американският посланик в НАТО Кей Бейли Хътчисън.      Припомняме, че министрите на отбраната от НАТО се събират днес, за да обсъждат ситуацията в Северна Сирия.   Според Хътчинсън \"важното е да се спазва примирието така че да се даде възможност на хората да напуснат по мирен и сигурен начин, защото кюрдите все още са там, и призоваваме всички страни в този регион да изработят мирно споразумение, което да гарантира правата на малцинствата и сигурност за всички граждани.\"\r\nПо думите ѝ предложението на Германия тази зона в Сирия да е контролирана от международен контингент \" може да се обмисли и някакъв елемент от него може да се осъществи на по-късен етап със съгласието на Турция и на Сирия, защото е на нейна територия. Европейско и международно присъствие там под европейски контрол ще е полезно. Това ще бъде обсъждано.\"  На въпрос дали се очаква да се преразгледа мисията на НАТО да изпраща установки „Пейтриът” в защита на въздушното пространство на Турция посланикът отговори, че \"това се обсъжда точно сега. Това са решения, които трябва да се вземат конкретно от Италия и Испания. Това е въпрос, който се дискутира.\"\r\nВъв връзка с продажбата на руските системи С-400 на Турция Кей Бейли Хътчисън заяви:   \"Смятаме, че това беше голяма грешка от страна на Турция. Турция не трябва да има руска противовъздушна система в нашия съюз. Всички възможности, свързани с проекта за изтребителя F-35 ще бъдат изтеглени. Турция ще плати цената на това, ние не го желаем, но те взимат много погрешно решение не само за тяхната държава, но и за целия съюз.\"    Попитана кога ще има мирно споразумение с талибаните посланикът отговори:\r\n\"Иска ми се да знам кога. Ние ще продължаваме да подкрепяме афганистанската армия. Те дадоха много жертви. Но ние искаме да сме сигурни, че няма да има нов възход на терористични организации в Афганистан. Затова и НАТО е там след активирането на член 5. Искаме в Афганистан демокрация и начин на живот с уважение към човешките права. Ние очакваме абсолютна забрана на терористични организации, които опитват да действат в Афганистан и да изнасят тероризъм към нашите държави от НАТО.\"\r\nОтносно приемането на Северна Македония в НАТО Кей Бейли Хътчисън каза:   \"Ние имаме цел да я приемем като 30 член на НАТО. Искаме да е през декември, но всеки парламент има свой график и знам, че поне една държава няма да успее да ратифицира договора. Ясно е, че ще бъдат приети, но времето за това не е ясно. Вероятно в началото на следващата година. Чакаме ги с отворени обятия, защото те направиха всичко, което поискахме по отношение на човешките права, върховенството на закона и свободата на словото. ", "date": "2019.10.24", "title": "Посланикът на САЩ в НАТО: Турция не трябва да има руска противовъздушна система в нашия съюз"}
{"url": "https://www.actualno.com/crime/ekspert-za-kamiona-kovcheg-ne-e-izklucheno-da-ima-logistichna-vryzka-s-bylgarija-news_1387904.html", "text": "      \"Не е изключено да има логистична връзка с България. Режимът на регистрация на превозни средства в България е бил по-лесен, отколкото в друга страна в ЕС. Трябва да се разследва откъде са се появили тези хора в камиона. Според мен са от Близкия Изток, най-вероятно афганистанци. Нещата са свързани освен с трафика на хора и с трафик на наркотици. Този трафик никога не е спирал.\" Това каза експертът по сигурността Николай Радулов в интервю за bTV в коментар за зловещия инцидент, при който в камион в Есекс бяха       Според експерта по сигурността Тихомир Стойчев е станала трайна тенденция хората, търсещи пътя към по-добър живот, да стават жертви на престъпления:   \"Не знаем какви са мотивите на шофьора. Невидимата част на организираната престъпност продължава да действа.\"\r\nСпоред Стойчев, Brexit влияе върху политическата стабилност в страната:  \"В тази връзка трябва да се провери версията за умишлено \".\r\nПо думите му страната ни е привлекателна за този вид престъпност, заради слабостите на сигурността ни.   \"Топлинните камиони се използват, за да се излъжат топлинните датчици. Според мен до трагедията се е стигнало заради небрежност на шофьора. Това е лоша    \"Организираната престъпност днес се е съешила с терористите. Те имат интерес да обезлюдяват региони, да вербуват хора и да нанасят удари по сигурността\".\r\nСтойчев призова нашите служби да насочат вниманието си в тази посока.\r\n\"В България непрекъснато се залавят чужденци. Това се случва след грешки на трафикантите. Това е един непрекъснат процес. Хората си минават през границата. Тази година повече от обикновено\", разкри Радулов.    ", "date": "2019.10.24", "title": "Експерт за камиона-ковчег: Не е изключено да има логистична връзка с България"}
{"url": "https://www.actualno.com/football/livyrpul-vkluchi-na-chetvyrta-skorost-i-razpilja-genk-news_1387861.html", "text": "      Европейският шампион Ливърпул постигна убедителна победа като гост на Генк с 1:4 в трети мач от груповата фаза на Шампионска лига.      Мърсисайдци държаха изцяло контрола над срещата и закономерно се добраха до втора победа през новата кампания.     ", "date": "2019.10.24", "title": "Ливърпул включи на четвърта скорост и разпиля Генк"}
{"url": "https://www.actualno.com/politics/dni-predi-mestnija-vot-vss-izbira-glaven-prokuror-news_1387805.html", "text": "      Три дни преди местния вот, ще се проведе друг важен избор – този на главен прокурор на България. Пленумът на Висшия съдебен съвет ще заседава с единствена точка в дневния ред  - изслушване на кандидата и избор на главен прокурор. Единственият номиниран е настоящият заместник-главен прокурор Иван Гешев, предаде БГНЕС.      Главният прокурор е един от т. нар. тримата големи в съдебната система. Освен него такива са и председателите на Върховният касационен съд (ВКС) и Върховният административен съд (ВАС). Те се назначават и освобождават от президента по предложение на пленума на Висшия съдебен съвет (ВСС) за срок от седем години без право на повторно избиране. Президентът не може да откаже назначаването или освобождаването при повторно направено предложение.\r\nЗасега президентът не е дал категоричен коментар дали ще наложи вето, ако Иван Гешев бъде избран за главен прокурор. „Конституцията ясно показва кога и как се произнася президентът“, каза Румен Радев преди около месец. През май тази година държавният глава  проведе поредица от срещи с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.   Висшият съдебен съвет се състои от 25 членове. Тримата големи са по право негови членове. Пленумът на Висшия съдебен съвет трябва да приеме решението за избор на кандидат с мнозинство не по-малко от 17 гласа с явно гласуване и незабавно го изпраща на президента . Иван Гешев е първата и остана единствената номинация. Всички 11 членове на Прокурорската колегия на ВСС се обединиха около неговата кандидатура. , Гешев изцяло отговаря на законовите критерии, притежава необходимия опит и морални качества да заеме поста. Сред аргументите е и фактът, че Иван Гешев е бил административен ръководител на Специализираната прокуратура за период, в който тя е отчела добри резултати в борбата срещу организираната престъпност и корупцията. Прокурорската колегия не вижда никакви негативи в акциите на прокуратура, които някои експерти определят като твърде шумни.  На следващия ден след номинацията Гешев заяви, че номинацията от всичките 11 членове означава огромно доверие към него и няма право да излъже това доверие. \"Срещу това доверие стои отговорност, а аз не съм човек, който бяга от битки и отговорност. Залогът тук е много голям - оцеляването на всякакви олигарси, мутри, срещу които ние водим дела\", каза тогава той.\r\nСлед номинацията му бяха изпратени много писма в негова подкрепа - главно от различни районни звена на прокуратурата. ВСС изчисли, че в 73 от становищата и позициите е заявена подкрепа за кандидатурата на Иван Гешев и/или е отправен призив за провеждане на процедурата в съответствие със закона и без поддаване на опити за вмешателство. В 12 становища е изразено несъгласие с издигнатата кандидатура или се съдържа искане за прекратяване на изборната процедура.\r\nНастоящият главен прокурор Сотир Цацаров подкрепи кандидатурата на своя заместник: \"Казвам ясно, че господин Гешев има моята подкрепа. Ще дам своя глас в подкрепа на господин Гешев, ще дам този глас и ако се налага, ще гласувам и втори път за господин Гешев. Казано по друг начин, аз считам, че това е добър избор за българската прокуратура\".    Премиерът Бойко Борисов също коментира избора на нов главен прокурор. Той заяви, че работи добре с Иван Гешев по отношение на борбата с корупцията. Според Борисов прокурорите трябва да бъдат оставени да направят своя избор.   Малко след номинирането на Иван Гешев започнаха протести. Още на 25 юли два протеста се събраха пред сградата на Висшия съдебен съвет. Единият беше в подкрепа на номинацията на заместник-главния прокурор, а другият, организиран от Инициатива \"Правосъдие за всеки\" – против.  Пред протестиращите тогава бившият правосъден министър Христо Иванов настоя да бъде оттеглена кандидатурата на Гешев, защото тя не отговаря на обществения интерес. В деня преди заседанието на пленума главният прокурор Сотир Цацаров каза, че очаква напрежение да съпътства избора на Иван Гешев за главен прокурор на България . За днес има обявени протести както против кандидатурата, така и в подкрепа на избора. \"Това е изкуствено създадено напрежение\", смята главният прокурор. \"Напрежението и протестът е опит за политически натиск. На първите протести, когато беше открита процедурата за избор на главен прокурор, един политически лидер каза в прав текст, че това е политически натиск. Той се казва Христо Иванов\", заяви Цацаров.\r\nМандатът на сегашният главен прокурор изтича на 10 януари 2020 г.\r\nИван Стоименов Гешев има над 23 години юридически стаж в Прокуратурата на Република България, се казва в информация от ВСС. Професионалната му кариера в съдебната система започва на 01.02.1995 г. като помощник – следовател в Столична следствена служба, а от 21.05.1996 г. е следовател в Столична следствена служба. В периода от 17.04.2006 г. до 11.05.2012 г. е прокурор в Софийска районна прокуратура, като от 01.06.2009 г . е командирован в Софийска градска прокуратура. След проведен конкурс, с решение на ВСС Иван Гешев е повишен в длъжност \"прокурор\" в Софийска градска прокуратура. Със заповед на изпълняващия функциите апелативен прокурор на Апелативна прокуратура – София от 16.10.2013 г. е командирован в Окръжна прокуратура – Перник, за срок от три месеца. Със заповед на главния прокурор от 09.06.2016 г. е командирован в Специализирана прокуратура. В периода от 19.07.2016 г. до 16.07.2018 г. е административен ръководител на Специализираната прокуратура. С решение на Прокурорската колегия  2018 г. е назначен на длъжност \"заместник на главния прокурор\" при Върховна касационна прокуратура.   За работата си в периода 2015 г. – 2017 г., със заповеди на главния прокурор, Иван Гешев три пъти е поощряван с отличие \"служебна благодарност\" за отлично изпълнение на служебните му задължения, както и за проявен висок професионализъм. Притежава сертификат, връчен от екипа на фокусна точка \"SOYA\" – Европол, за специално признание на заслугите и професионализма му в работата по операция за разбиване на нелегална печатница за производство на фалшиви банкноти, както и документ от Американските секретни служби, отдел \"Вътрешна сигурност\", в знак на признателност за неговите изключителни усилия в разследването и предотвратяването на фалшифицирана американска валута. През 2017 г. е удостоен с грамота \"Джовани Фалконе\" за реален принос в ограничаване разпространението и употребата на наркотици, проституция, детска порнография, корупцията, тероризма и изразена подкрепа на каузи в полза на обществото, за формиране на хуманни модели на поведение у подрастващото поколение. През 2019 г. е награден с грамота и плакет \"Джовани Фалконе\" от десетото юбилейно издание на конкурса \"Страхливият умира всеки ден, смелият – само веднъж\" на посолството на Република Италия и Община Благоевград. ", "date": "2019.10.24", "title": "Дни преди местния вот ВСС избира главен прокурор"}
{"url": "https://www.actualno.com/chronicles/v-kanada-e-vyveden-suh-rejim-news_1387533.html", "text": "      Най-често това понятие се свързва с провеждането на такава държавна политика в САЩ през периода 1920 – 1933 г.      Сухият режим, като федерално право, е въведен с 18-та поправка на Конституцията, ратифицирана на 16 януари 1920 г., забраняваща продукцията, вноса, износа, превоза и продажбата на всякакви алкохолни напитки и питиета на територията на САЩ.   Реформаторите открито твърдят, че прилагането на сух режим се налага заради пиянските прояви на имигрантите-работници. Такова отношение се оказва с обратен ефект, тъй като, вместо да бъдат интегрирани в обществото, новите имигрантски маси се консолидират в престъпни групировки. В действителност периодът на действие на сухия режим е период на формиране на мафията в САЩ, която започва да контролира нелегалния му внос и разпространение.\r\nНа практика пиенето на алкохол в САЩ продължава и дори се увеличава, но става в по-лоши условия, консумира се по-ниско качество и на по-високи цени.  Сухият режим разединява американското общество, разделяйки го на сухи, т.е. поддръжници на сухия режим, и мокри, т.е. негови противници.\r\nПремахването на сухия режим става едно от главните обещания на кандидата за президент Франклин Рузвелт. То става през 1932 г. чрез 21-та поправка на Конституцията.    ", "date": "2019.10.24", "title": "В Канада е въведен сух режим"}
{"url": "https://www.actualno.com/politics/v-sega-prokuraturata-chisti-geshev-bivoly-s-nov-strjaskasht-material-za-nego-news_1387857.html", "text": "       11 души, заемащи висши публични длъжности, и 27 магистрати са укрили, че притежават лично или чрез свързани или подставени лица банкови сметки зад граница , недвижими имоти или друго имущество на значителна стойност, както и участие в търговски дружества в чужбина, включително в офшорни компании,        Това съобщиха от , само час след като бяха публикувани документи в сайта , в които се твърди, че единственият кандидат за главен прокурор през банки в Швейцария и Монако.   От държавното обвинение са категорични, че разпространената в интернет пространството кореспонденция между зам.-главния прокурор Борислав Сарафов и директора на Специализирана административна дирекция \"Финансово разузнаване\" в ДАНС Евгени Евгениев е фалшива.   \"Заместникът на главния прокурор по разследването и директор на Националната следствена служба Борислав Сарафов заявява, че никога и по никакъв повод не е изпращал, респ. получавал, публикуваните писма, както и че такава проверка нито му е била възлагана, нито е инициирана от него. Такова е и становището на ръководството на ДАНС. \" \", пише в съобщението на държавното обвинение. Случаят даде повод на прокуратурата да се похвали с \"успехи\" в разследване, което беше разпоредено от Сотир Цацаров през месец май, коментира в. \"Сега\". Главният прокурор разпореди на ДАНС през май, броени дни преди изборите за членове на Европейския парламент, да му бъде предоставена цялата налична в агенцията информация за банкови сметки, участие в офшорни компании, притежавани недвижими имоти в чужбина и други инвестиции от лица, заемащи висши публични длъжности, които не са декларирани от тях по съответния ред. Сега става ясно, че изисканите данни са получени в прокуратурата още на 19 юли. Те касаят 11 души, които към момента заемат висши публични длъжности. Съгласно закона за антикорупционната комисия (КПКОНПИ) въпросните обстоятелства за активи и сметки в чужбина следва да бъдат декларирани, което обаче не е било сторено. Месец по-късно, през август, от ДАНС е постъпила информация в прокуратурата и за общо 27 магистрати, които не са укрили пред Инспектората към Висшия съдебен съвет банкови сметки и недвижими имоти в чужбина. \"Иван Гешев не е сред тях\", уточняват от държавното обвинение.   Накрая се съобщава, че Върховната касационна прокуратура е възложила на НАП извършване на данъчни проверки на всичките 38 лица, за които е постъпила информация от ДАНС. Така на практика, след половин година разследване, прокуратурата  изкуствено удължава проверката си за офшорни сметки и имоти в чужбина на хора във властта, коментира в. \"Сега\". Вече 7 месеца НАП търси укрити данъци при замесените в скандала \"Апартаментгейт\", добавя медията.    Междувременно сайтът за разследваща журналистика \"Биволъ\" публикува изключително обширен материал с твърдения, че Гешев е помогнал на подсъдими по аферата \"Недосегаемите\" да получат по-леки присъди . Публикувани са аудиозаписи и документи. Целият материал вижте !\r\nДве години от кариерата на Иван Гешев, чиято номинация днес ще бъде гласувана във ВСС, преминават в работа единствено по делото за фалита на КТБ. Това става ясно от статистически данни за работата на Гешев, предоставени от прокурорската колегия на ВСС след искане на председателя на Върховния касационен съд Лозан Панов.  Поради големия обем от работа Гешев е изключен от случайното разпределение на новообразувани преписки и дела от 2014 до май 2016 година. Изготвеното обвинение е 85 тома и съдържа 10 821 листа. Подсъдими са 18 души за присвоено имущество на обща стойност 2 765 847 972 лв. При внасянето на обвинителния акт в съда през 2017 г. : \"Задачата пред разследващия екип беше със сложност, близка до това с дизелов двигател да кацнеш на Луната\". ", "date": "2019.10.24", "title": "В. \"Сега\": Прокуратурата чисти Гешев, \"Биволъ\" с нов стряскащ материал за него"}
{"url": "https://www.actualno.com/football/inter-prechupi-borusija-dortmund-sled-zrelishte-v-milano-news_1387862.html", "text": "      Италианският гранд Интер успя да победи Борусия Дортмунд с 2:0 на \"Джузепе Меаца\" в трети мач от груповата фаза на Шампионска лига.      Победата за \"нерадзурите\" изковаха Лаутаро Мартинес и Антонио Кандрева, като първият дори пропусна дузпа в края на двубоя.   Така Интер се изравни по точки с Борусия Дортмунд и се върна в битката за място на 1/8-финалите на турнира. Лидер в групата е Барселона, който постигна изстрадана победа срещу Славия Прага. .   ", "date": "2019.10.24", "title": "Интер пречупи Борусия Дортмунд след зрелище в Милано"}
{"url": "https://www.actualno.com/society/novini-ili-novini-kartinata-na-pechata-za-24-oktomvri-news_1387846.html", "text": "              Изданието отбелязва, че НАП смята да отпише 20 млрд. лв. данъци като несъбираеми. Това стана ясно от одита на Сметната палата на дейността на НАП по събирането на данъци, осигуровки и всички останали държавни вземания в периода 2013-2016 г. Размерът на несъбраните данъци е малко над половината бюджет на държавата. Под обществен натиск Сметната палата възстанови важни данни от одита си, който бе публикуван преди около месец, а няколко дни по-късно Сметната палата изненадващо изтри голяма част от съпътстващите таблици с информация за просрочените публични вземания и извършените мерки по тяхното събиране. Тогава обяснението бе, че заличаването се наложило, тъй като има данъчна тайна, коментира още \"Сега\"  на своята първа страница.   Всекидневникът обръща внимание, че 27 магистрати не са обявили влогове и имущество в чужбина. Това стана ясно от . За Иван Гешев  обаче проверката е показала, че няма банкови сметки и друго недекларирано имущество. На 13 май главният прокурор Сотир Цацаров поискал от шефа на ДАНС цялата информация относно банкови сметки, участие в офшорни компании, притежавани недвижими имоти в чужбина и други инвестиции от хора, заемащи висши публични длъжности, които не са декларирани от тях, става ясно от съобщението на прокуратурата, припомня \"24  часа\". Ежедневникът се спира на на автомагистрала \"Струма\". Изданието пише, че в дописка, озаглавена “Магистрала “Струма” остава без еврофинансиране засега” \"Капитал\" твърди, че ЕК не одобрява проекта. Разказът се позовава на “отговор” от Брюксел до българските официални власти, който е част от конфиденциалната кореспонденция между нашето правителство и Комисията. Според “Капитал” ЕК имала редица забележки към апликационната форма, подадена на 9 август от Агенция “Пътна инфраструктура” (АПИ), с която България кандидатства за 267 милиона евро за участъка между Крупник и Кресна.    “Труд” е потърсил официално информация от АПИ. Оттам отговориха следното: “На 15 октомври тази година е получено писмо, с което се изискват допълнителни разяснения. Това е част от работния процес и обичайна практика при подготовката на големи инфраструктурни проекти, какъвто е и АМ “Струма”. От Агенцията добавят, че по аналогичен начин е преминал и процесът по одобряване на апликационните форми и на всички останали пътни проекти, финансирани от фондовете на ЕС. И разясняват, че вече подготвят аргументиран отговор до ЕК и ще спазят 3-месечният срок за изпращането му в Брюксел.  843 са образуваните преписки в Комисията за защита от дискриминация от началото на годината до момента, като за цялата 2018 г. са били 721 преписките за различни дискриминационни сигнали. Това съобщиха за „Монитор“ от КЗД. Постановените решения до октомври 2019-а са 521, а за цялата 2018 г. те са били 511. Самосезиранията за 2019 г. са също рекордни за институцията от нейното създаване досега – 600 на брой, коментират експерти от комисията. Според тях тази година се очертава рекордна и от гледна точка на постъпилите жалби и издадени решения за различен вид дискриминация. ", "date": "2019.10.24", "title": "Новини или Novini - картината на печата за 24 октомври"}
{"url": "https://www.actualno.com/europe/ruska-agencija-amerikanski-bombardirovachi-trenirat-napadenija-nad-kaliningrad-i-krim-news_1387871.html", "text": "      Стратегически американски бомбардировач Б-52 \"Стратофортрес\" е тренирал бомбардировка на руския ексклав Калининградска област, пише БГНЕС, цитирайки РИА НОвости.      Самолетът излетял от военновъздушна база във Великобритания и изминал пътя до границите на Русия на височина около 6 километра, със скорост 663 км/ч. Бомбардировачът бил с номер на корпуса 61-0025 и позивна БРИГ01. Той тренирал бомбардировка на базата на Балтийския флот на Русия.   Американският самолет бил прихванат от руски Су-27, който го съпроводил докато летял в близост до руското въздушно пространство.\r\nПо-рано, командването на войските на САЩ в Европа обяви, че двойка бомбардировачи Б-52 \"Стратофортрес\" са извършили тренировъчен полет над Черно море, в който са упражнявали бомбардировка на Крим.  Депутати от парламента на Русия призоваха Вашингтон да обясни появата на бомбардировачи по границите на Русия.\r\nКак реагира САЩ по отношение на силите си в Европа заради Русия - припомнете си в ! ", "date": "2019.10.24", "title": "Руска агенция: Американски бомбардировачи тренират нападения над Калининград и Крим"}
{"url": "https://www.actualno.com/society/prognoza-za-vremeto-24-oktomvri-chetvyrtyk-news_1387854.html", "text": "      И през следващото денонощие промяна на синоптичната обстановка не се очаква. Времето ще продължи да се определя от област на високо атмосферно налягане. През нощта, над по-голямата част от страната, беше ясно и тихо. В низините на Източна България и на места по поречието на р. Дунав се образува мъгла или ниска слоеста облачност. Преобладаващите минимални температури между 4° и 9°, по Черноморието – между 12° и 15°.      Времето ще се задържи предимно слънчево и топло за сезона. До обяд ниската облачност в източните райони ще намалее, мъглите ще се вдигнат и видимостта там ще се подобри. Почти тихо време. Максималните температури ще бъдат между 22° и 27°, малко по-ниски в източните райони. Атмосферното налягане е и ще се задържи по-високо от средното за октомври. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ).\r\nНад Черноморието преди обяд ще има ниска слоеста облачност, на места и мъгла. Около обяд облачността ще намалее, мъглите ще се вдигнат и видимостта ще се подобри. Максимални температури на въздуха: 19°-22°. Температурата на морската вода е 20-21°. Вълнението на морето ще бъде 1-2 бала.\r\nНад планините ще е слънчево. Ще духа слаб източен вятър. Топло за сезона с максимална температура на височина 1200 метра около 21°, на 2000 метра – около 14°.  През следващите дни до края на тази и в началото на следващата седмица съществена промяна на времето не се очаква. Ще остане топло за сезона, в повечето райони - и слънчево, на места в низините в източната половина от страната и по поречието на Дунав в часовете след полунощ и преди обяд ще има ниска облачност или мъгла.\r\nВ петък и събота ще бъде почти тихо, а дневните температури ще са с градус-два по-ниски. В неделя в Дунавската равнина ще се появи слаб северозападен вятър и разкъсана висока облачност. Преобладаващите максимални температури отново ще са между 22° и 27°. Минималните най-често ще бъдат между 6° и 11°, по-високи по Черноморието. ", "date": "2019.10.24", "title": "Прогноза за времето - 24 октомври (четвъртък)"}
{"url": "https://www.actualno.com/celebrate/sv-mychenik-areta-i-postradalite-s-nego-news_701151.html", "text": "      Св. мъченик Арета е живял във втората половина на петия и първата половина на шестия век. Бил жител на град Негран, в Омиритската страна, наричана в Св. Писание Сава. В Негран и изобщо в тая страна имало много християни. Общо в страната преобладавали юдействащи евреи.      Царят на омиритските евреи, разбит от благочестивия етиопски цар, решил да отмъсти за това на християните в своите владения. С тая цел нападнал града Негран, храбро защищаван от жителите. Като не могъл със сила да го превземе, послужил си с измама – да бъде доброволно пуснат в града. Като влязъл в града, той изловил най-първите християни, начело с Арета, влиятелен християнин, отличаващ се с долбоко благочестие. Юдействащият цар поискал от заловените християни да се откажат от вярата си, да похулят разпнатия Иисус, да покажат презрение към св. Кръст и да почнат да юдействат. Всички единодушно заявили, че не могат да се отрекат от вярата, в която са кръстени.   Жестокият цар-евреин, за да сплаши християните, заповядал да изгорят на клада всички свещеници, дякони, монаси и монахини. Арета с голямата му дружина от 240 души бил предаден на страшни изтезания.\r\nСлед като никакви мъки не разклатили вярата им, по заповед на царя тия доблестни мъченици били обезглавени.    ", "date": "2019.10.24", "title": "Св. мъченик Арета и пострадалите с него"}
{"url": "https://www.actualno.com/football/barselona-s-nov-neubeditelen-mach-v-shl-no-izlyga-slavija-v-praga-news_1387864.html", "text": "      Барселона постигна трудна, но сладка победа в гостуването си на Славия (Прага) в трети кръг на груповата фаза на Шампионска лига.      Каталунците надделяха над коравите чехи с 2:1 благодарение на голове на Меси (4') и автогол на Олайинка (57'). Попадението за Славия беше дело на Ян Боржил (50').    С тази победа Барселона оглави групата си, след като досегашният лидер - Борусия (Дортмунд), загуби от Интер с 0:2. Славия остава на последното място със само 1 спечелена точка, но с играта си тази вечер доказа, че има място в тази фаза на турнира.  Същевременно, играта на гостите беше изпълнена с грешки и със сигурност ще спечели доста критики. .    ", "date": "2019.10.24", "title": "Барселона с нов неубедителен мач в ШЛ, но излъга Славия в Прага"}
{"url": "https://www.actualno.com/healthy/bezplatni-pregledi-za-pacienti-s-vitiligo-v-umbal-sv-ivan-rilski-news_1387748.html", "text": "      Безплатни прегледи за пациенти с витилиго започват в УМБАЛ „Св. Иван Рилски“ от 24 октомври до 19 декември. Това съобщиха от пресцентъра на УМБАЛ „Св. Иван Рилски“. Те ще се провеждат от проф. Соня Марина от понеделник до четвъртък между 13:00 и 16:00 часа в кабинет номер 6.      Витилигото е кожно, незаразно заболяване. Характеризира се със загуба на пигмент и поява на бели петна по различни части на тялото и лицето, скалпа и лигавиците. Заболяването може да се появи във всяка възраст, но най-често между 15 и 20 години. По-често засяга жените. Най-често се отключва от преживяно стресово събитие.   Болестта се проявява с депигментирани петна, заобиколени от нормална кожа. Те са с диаметър от 5 мм до 5 cм или повече. Болестта прогресира чрез постепенно разширяване на старите петна или чрез развитие на нови. Трихромното витилиго (три цвята: бял, светлокафяв, тъмнокафяв) представя различните етапи в развитието на болестта. Най-често се наблюдава както около естествените отвори (уста, очи, анус, гениталии), така и на местата, където костите са изпъкнали или кожата е подложена на травма. Фокалният тип витилиго се характеризира с едно или няколко петна на едно място, а генерализираният – с широко разпространение на депигментирани петна, често със забележителна симетрия. При вида “lip-tip” се ангажира кожата около устата, дисталните фаланги на пръстите на ръцете и краката, но може да засегне зърната на гърдите, гениталиите и ануса. При универсалното витилиго има почти пълна до пълна липса на пигмент. Сегментното витилиго обикновено се развива едностранно. Болестта може да се придружава от бяла коса и преждевременно побеляване, ограничени области от бяла коса или липса на коса.\r\nПриблизително 30% от хората с витилиго имат родственик със същото заболяване. Витилигото не е само козметичен проблем. При някои пациенти (напр. подрастващи) може да доведе до сериозна психологическа травма и социална изолация.   Поставяне на диагноза Диагностиката никак не е трудна, защото става въпрос за видими изменения – загуба на пигмент и бели петна по кожата. Диагнозата се поставя с преглед при дерматолог и се подкрепя от изследване с Удова светлина и хистология, която показва нормална кожа без меланоцити.   Лечението има за цел да възстанови загубения цвят на кожата, но не може да гарантира спиране по-нататъшното развитие на болестта и поява на нови петна.     Записване за безплатен преглед Безплатните прегледи се отнасят само за пациенти с петна по кожата, върху които липсва пигментация. Записването на час става от тук или чрез профила на проф. Марина в системата Superdoc.bg/lekar /prof-sonya-marina-7857.\r\nПациенти, които нямат изброените симптоми, ще бъдат преглеждани срещу предоставено направление или срещу заплащане.   Проф. Соня Марина има близо 40-годишен стаж в областта на дерматологията. Автор и съавтор е над 130 научни публикации, 7 учебника, 2 монографии. Член е на Българското дерматологично дружество, Европейската академия по дерматология и венерология, на Нюйоркската академия на науките и др. ", "date": "2019.10.24", "title": "Безплатни прегледи за пациенти с витилиго в УМБАЛ \"Св. Иван Рилски\""}
{"url": "https://www.actualno.com/crime/tir-se-obyrna-v-kresnenskoto-defile-news_1387893.html", "text": "      Тежкотоварен автомобил се е обърнал в Кресненското дефиле, съобщи Радио „Фокус“. Инцидентът е станал в посока ГКПП „Кулата“.      Засегната е пътната лента в посока Благоевград. На място има полицейски служители. Няма колони от изчакващи автомобили. Трафикът в района не е натоварен.    ", "date": "2019.10.24", "title": "ТИР се обърна в Кресненското дефиле"}
{"url": "https://www.actualno.com/prasspress/7-te-tajni-na-trymp-za-uspeshen-social-media-marketing-news_1386852.html", "text": "      Напоследък, ако висите из Facebook, Instagram и Twitter, може би ви е направило впечатление колко много никому неизвестни хора се представят за маркетингови експерти, които с между 6 и 100 лесни стъпки може да ни научат и ние да сме успешни в онлайн граденето на имидж и всеобщия успех.      Но те имат един проблем - твърдят, че са успешни, а не са. Никой не ги знае. А всички знаем американския президент.\r\nДоналд Тръмп е властелинът на Тwitter, който с няколко кратки статуса може да прекрати военен конфликт, да отвори обятията на Северна Корея, да се присмее на досадна леля или да се представи като преуспял мъдрец. И ние имаме неговите тайни, изтекли от Белия дом наред с каквото още е изтекло тази седмица. Проследете: 1. Грамотността не показва, че си бързал да споделиш с хората истината. Прекалено обмисленият и рафиниран статус не изглежда автентичен.   2. Пиши изцяло с главни букви СТРАХОТНИТЕ думи. Така хората усещат, че гориш в темата. 3. НИКОЙ не помни какво си казал вчера. Дори да си го написал. И няма значение. Важно е какво казваш в момента и дали то носи повече лайкове от вчера. 4.  Ако стане напечено, насъскай Ердоган да ИЗТРЕПЕ кюрдите. Винаги работи, независимо дали имаш 20 последователя или 50 милиона последователи.     5. Набележи си някого за ГАД. Намери си своята Хилари, на която да приписваш всичко криво. Постоянството в това е важно. 6 . Скромността е за СЛАБАЦИТЕ, хвали се. Дори само да си дишал, то ти си дишал най-добре и никой не може да те мине по дишане. 7.  Не пращай мръсни съобщения през истинския си профил. Но ако на теб ти прати някой известен - това е твоят билет към ново инфлуенсърско поприще. Автор:  ,     ", "date": "2019.10.24", "title": "7-те тайни на Тръмп за успешен social media marketing"}
{"url": "https://www.actualno.com/sofia/v-kv-gorubljane-se-nalaga-spirane-na-vodopodavaneto-news_1387749.html", "text": "      На 24 октомври 2019 г. във връзка с реконструкция на уличен водопровод на ул. „Ален мак“ кв. „Горубляне“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на кв. „Горубляне“. Това съобщиха от пресцентъра на дружеството.      При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Самоковско шосе“ ъгъла с ул. „Деян Попов“; ул. „Самоковско шосе“ ъгъла с ул. „Цветна градина“.   На 24 октомври 2019 г. във връзка с превключване на уличен водопровод в района на помпена станция „Кремиковци“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на кв. „Кремиковци“ и кв. „Сеславци“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. Кремиковци“ - ул. „Радивоя“ ъгъла с ул. „Св. Георги Победоносец“.  На 24 октомври 2019 г. във връзка с изграждане на сградно водопроводно отклонение в жк. „Дружба“ 1 се налага спиране на водоподаването от 09:30 до 17:30 часа на клиентите на „Софийска вода”, живеещи в района на ул. „Обиколна“ от бл. 202 до бул. „Цветан Лазаров“ и от\r\nбул. „Цветан Лазаров“ от ул. „Обиколна“ до бул. „Копенхаген“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес бул. „Цветан Лазаров“ ъгъла с ул. „Обиколна“.    Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства.   Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. ", "date": "2019.10.24", "title": "В кв. \"Горубляне\" се налага спиране на водоподаването "}
{"url": "https://www.actualno.com/literature/otkys-ot-izostaveni-koudi-makfejdyn-news_1387737.html", "text": "      Тази книга се посвещава на Дейвид, моя баща, който ме отгледа и ме научи да бъда мъж. Без него нямаше да мога да намеря обратния път до брега.      ПЪРВА ЧАСТ:\r\nСЛЪНЦЕТО\r\n1  В наши дни\r\nВСИЧКИ СМЕ САМИ. НАВРЕМЕ ОСЪЗНАХ ТОВА.\r\nНе ме разбирайте погрешно. Обичам един мъж. Когато се събудя през нощта и той е до мен, и мога да го докосна, и да го събудя, и да го помириша, и да го чукам, и да го почувствам в себе си, докато се поти и ръцете му ме опипват като твърда почва, съм доволна. Ние сме от малцината (има и други като нас, но не са много), които познават до болка чувството от плътта му върху моята. Кадифената ѝ твърдост. Познавам и уникалните ни звуци, споделянето, копнежа, стоновете ни, аз и само аз, и изпитвам огромно егоистично задоволство от всичко това. В тези моменти се чувствам като човек, получил тайно познание, като притежател на скрито съкровище.    Но в крайна сметка нищо не може да промени истината: той не знае, докато сме в мрака, какво си мисля в най-дълбоките кътчета на съзнанието си, както и аз не знам какво си мисли той. Това е истината. Всички сме самостоятелни острови.\r\nЗасега нямам проблем с това. Имаше времена, когато бях против тази идея, както, предполагам, е бил и всеки друг. Искаме да знаем всичко за партньора си и да си споделяме всяка малка подробност. Желаем да четем ума му и той да чете нашия. Искаме да премахнем всякакви дистанции помежду си и да се превърнем в едно цяло, в една личност.\r\nНо ние не сме едно цяло. Колкото и да се сближим, винаги ще остане известно разстояние помежду ни. Любовта, осъзнах аз, не се гради само на споделянето, но и на примиряването с онези неща, които никога няма да бъдат споделени.\r\nОбръщам се на една страна, облягам буза на ръката си и поглеждам моя мъж. Красив е. Не женствено, а мъжкарски. Благодарение на тази негова грубоватост. Спи дълбоко и със затворена уста. Страхувам се да го зяпам прекалено дълго. Възможно е да усети погледа ми и да се събуди. Постоянно е нащрек, защото също като мен знае, че смъртта е истинска. Тя е нещо, което може да се случи във всеки един момент. Човек се научава да спи леко, когато е правил и виждал нещата, с които се занимаваме ние.\r\nОбръщам се по гръб и поглеждам нощното небе през отворената врата на балкона. Оставихме я отворена, за да слушаме океана. Температурата тук го позволява. На петдневна ваканция сме в Хавай, първата ми от цяло десетилетие насам.   Отседнали сме на Големия остров, земята на огъня и леда. Когато напуснахме летище Хило, двамата с Томи се спогледахме и се зачудихме дали не направихме огромна грешка в избора си на остров. Докъдето стигаше погледът, се виждаха единствено черни вулканични скали. Имахме чувството, че сме кацнали на повърхността на враждебна луна.\r\nНадеждите ни се позавърнаха, когато пристигнахме в почивната база. В далечината се виждаше вулканът Мауна Кеа, който е висок 4207 метра и беше покрит със сняг. Почувствахме се странно да дойдем в Хавай и да видим сняг през прозореца на колата ни, но фактите бяха пред очите ни. По скалите започваха да се появяват дървета и редки треви, които се бореха за живота си и намекваха за промените в геоложкото бъдеще. Един ден тревата ще надделее над скалата и ще я превърне в почва. Тогава нещата ще се променят отново. Двамата с Томи и предшествениците ни отдавна няма да ни има, но това ще се случи. Животът постоянно се бори. Такава е неговата работа.\r\nПриемната зона в почивната база направо ни спря дъха. Тя беше с гледка към безкрайния океан и перфектните плажове. Приятният бриз целуваше бузите ни, сякаш за да ни приветства на едно прекрасно място. Младият мъж на рецепцията, чиито зъби направо блестяха на фона на загорялата му кожа, ни посрещна с „Алоха“.\r\nТук сме вече от четири дни и не правим почти нищо. Хавай ни прие с отворени обятия, като не обърна никакво внимание на кръвта по ръцете ни, и ни предложи красотата си, за да си отдъхнем поне малко. Хотелската ни стая е на третия етаж, а балконът ни е на по-малко от петдесет метра от океана. Прекарваме дните си в лежане на плажа и в правене на любов, а нощите си в разходки по пясъка, в правене на любов и във възхищение по поразителната паноплия от звезди в древното небе. Наблюдаваме залезите, докато луната не превземе нощния небосвод над океана.\r\nНаслаждаваме се на това спокойствие. Съвсем скоро ще се върнем в Лос Анджелис, където ръководя местния клон на Националния център за анализ на жестоки престъпления, известен още като НЦАЖП. НЦАЖП е базиран в Куантико, Вирджиния, но във всеки офис на ФБР, във всеки град има по един координатор на този отдел. В много от тях тази длъжност не е основна за него и той я изпълнява само в определени моменти. В Лос Анджелис обаче е работа на пълен работен ден и аз съм начело на отдела вече повече от дванайсет години, като управлявам четиричленен екип, в който влиза и моя милост.\r\nЗанимаваме се с най-лошите от най-лошите. Мъже и жени, които убиват мъже и жени и (твърде често) деца. Серийни изнасилвачи. Тези, които преследваме, рядко действат импулсивно. Действията им не са моментна аномалия, а задоволяване на съществуваща нужда. Те вършат това за удоволствие, защото да изкормят човешко същество, ги изпълва както нищо друго.\r\nПрекарах живота си в надничане в мрака, където тези хора се спотайват. Този мрак е студен и наситен със скимнете, пронизителен стържещ смях и ужасни стонове. Убивала съм лоши хора и съм била преследвана от тях. Изборът да водя такъв живот, е мой, затова всяка сутрин се събуждам и всяка вечер се прибирам у дома с него, лягам си с моя мъж и отново се събуждам.\r\nИменно заради това рядко ми се случва да си вдигна главата и да видя звездите. Всички живеем и умираме под тях, но аз съм по-отдадена на частта с умирането. Често сънувам жертвите, легнали по гръб и борещи се за последните глътки въздух, докато се взират в тези безмилостни и вечни точки светлина.\r\nТук, в Хавай, имам достатъчно време да гледам звездите. Взирам се в тях всяка вечер. Те ми напомнят, че нещо красиво е горяло много по-дълго, отколкото ще просъществува човешката грозота.\r\nЗатварям очи за момент и се заслушвам. Океанът се блъска в брега навън, подобно на безкрайна въздишка на по-велико от нас същество. Ако бях сигурна, че Бог съществува, щях да си помисля, че този звук е сърцебиенето му. Но двамата с него не сме в особено добри отношения и макар вече да сме по-близки, отколкото преди години, рядко си говорим.\r\nИма нещо там. Нещо вечно и несъмнено, което язди вълните в пясъка в ритъм със световния пулс. Този океан е прекалено величествен и прекрасен, прекалено чист и красив, за да е случайност. Не знам дали на това нещо му пука за нас, каквото и да е то, но вероятно кара света да се върти, докато ние взимаме своите решения, и може би това е най-доброто, на което можем да се надяваме.\r\nОтварям отново очи и се отдръпвам колкото се може по-бавно и по-тихо от Томи. Иска ми се да изляза на балкона, но навярно ще го събудя. Освобождавам се от меките като коприна завивки. Стъпвам на килима. Луната осветява стаята, така че намирането на халата (който планирам да открадна на тръгване) не представлява проблем. Обличам го, но не завързвам колана му. Поглеждам за последно към Томи и излизам на балкона.\r\nЛуната, тази винаги безразлична свидетелка, огрява всичко тази нощ и хвърля над света покров от сребро и кехлибар. Тя е увиснала над океана като грапава перла, на която се наслаждавам с мълчаливо изумление. Луната не е нищо повече от каменна топка, която лее своята студена светлина, но притежава невероятна сила, когато небето потъмнее. Пресягам се и се преструвам, че я галя с пръсти. Почти усещам светлината ѝ. Тя тече като тъмни кадифени реки.\r\nЗаради моята работа луната ми е също толкова чест спътник, колкото и слънцето, но тя не осветява само моя път, но и този на чудовищата. Те я обожават, защото е неспособна напълно да прогони мрака. И аз я обичам, макар да е също толкова враг, колкото и приятел.\r\nТемпературата навън е чудесна. Обхождам с поглед небето. Звездите в Лос Анджелис са просто малки късчета светлина върху океан от чернота, а тук светлината се опълчва много сериозно на мрака. Успявам да различа Колана на Орион над мен. След малко откривам Голямата мечка, а от нея и Полярната звезда.\r\n– Поларис – прошепвам и се усмихвам, защото в главата ми се събуждат спомени за баща ми.\r\nТатко беше от онези мъже, които се вълнуваха от много неща, за да се захванат само с едно. Свиреше сносно на китара. Пишеше разкази, които обожавах, но така и не бяха издадени. Също така обичаше нощното небе и историите за звездите.\r\n– Полярната звезда – спомням си, че ми каза една вечер и посочи небето – се казва Поларис. Понякога я наричат „пътеводна звезда“. Тя не е най-ярката звезда, както смятат много хора. Най-ярката е Сириус. Но Поларис е една от най-важните.\r\nПо това време бях на девет години и не ми пукаше особено за звездите, но обичах баща си, затова го слушах и го гледах с ококорени от изумление очи. Сега се радвам, че съм го правила. В тези момент татко беше щастлив. Той почина, преди да навърша двайсет и една, и за мен всеки момент с него беше много ценен.\r\n– Какво си мислиш? – измърморва завален от съня глас зад мен.\r\n– За татко. Падаше си по астрономията.\r\nТоми идва при мен и ме прегръща отзад. Той е гол и топъл. Отпускам главата си на гърдите му. Висока съм само метър и половина, така че мъжът ми стърчи над мен, но това ми харесва.\r\n– Не можеш да заспиш ли? – пита ме Томи.\r\n– Не че не мога – измърморвам в отговор аз. – Не е правилно да се каже така. Просто ми е приятно да съм будна.\r\nСякаш го чувам да се усмихва и това ми подсказва, както много други неща, как ставаме все по-близки. Довършваме си изреченията и разчитаме знаците под повърхността. Двамата с Томи сме заедно от почти три години и връзката ни е нежна и прекрасна. До известна степен тази неочаквана любов ме спаси.\r\nПреди малко повече от три години и половина преследвах мъж, сериен убиец на име Джоузеф Сандс, който проникна в дома ми. Той измъчва съпруга ми Мат пред мен и след това го уби. Сандс ме изнасили и обезобрази, но това не му беше достатъчно, той причини смъртта на Алекса, десетгодишната ми дъщеря.\r\nПрекарах следващите шест месеца в компанията на агония, която вече не си спомням особено добре. Знам какво се случи, но мисля, че ние, хората, притежаваме защитен механизъм, който ни предпазва от спомените за истинската болка, която сме изпитали. Помня, че исках да умра и бях близо до изпълнението на желанието си.\r\nСлед това двамата с Томи се събрахме. Той беше бивш служител на тайните служби, който ми дължеше услуга. Обадих му се, за да я потърся, докато работехме по случай, и някак си се озовахме в леглото. Това беше последното нещо, което очаквах да се случи. Не само защото все още скърбях за Мат и защото Томи беше убийствено красив мъж от латински произход, но и заради онова, което ми беше причинено.\r\nДжоузеф Сандс беше нарязал лицето ми с един голям стар нож, стори го с необходимите концентрация, ярост и удоволствие. Той остави своите следи върху мен, жигоса ме с кръв и стомана.\r\nБелегът е голям. Започва в средата на челото ми. Спуска се надолу и минава между веждите ми, след което завива на почти перфектни деветдесет градуса наляво. Нямам лява вежда. Сандс я изряза, докато се забавляваше с лицето ми. Белегът продължава през слепоочието ми, където прави мързелив клуп надолу по бузата ми. След това се насочва към носа ми, прекосява едва горната му част и отново се връща, като разрязва диагонално лявата ми ноздра и профучава през челюстта надолу към врата и свършва на ключицата ми.\r\nСпомням си, че когато приключи, спря за миг. Аз пищях, а Сандс ме погледна и доближи лицето си на сантиметри от моето.\r\n– Да – каза той. – Много добре. Получи се точно както трябва още от първия път.\r\nНикога не съм се смятала за красива жена, но съм се чувствала удобно в собствената си кожа. След онази вечер започнах да се страхувам от огледалото като Фантома от операта. За мен съществуваха два варианта за бъдещето: да се самоубия или да прекарам остатъка от живота си далеч от очите на света.\r\nЗатова, когато Томи ме целуна... а по-късно ме отведе в леглото и целуна белезите ми... е... не бяха точно целувките, които ме накараха да се променя, а езикът на тялото му, който ми показваше, че ме желае силно. Той беше мъж, при това невероятен хубавец, и ме желаеше. Не защото бях наранена, целта му не беше да ме утеши, а защото си беше фантазирал, че е с мен, и искаше да осъществи тези фантазии.\r\nВремето минаваше и онези първи мигове се превърнаха в нещо много по-голямо. Вече живеем заедно. Обичаме се и дори си го казахме. Бони, осиновената ми дъщеря, също го обича и той отвръща на чувствата ѝ. Най-хубавото от всичко е, че това е една невинна връзка, която не е белязана от призраците на миналото ми.\r\n– Господи, красиво е – прошепва Томи. – Нали, Смоуки?\r\n– Нереално е дори.\r\n– Също като мен. По-скоро обаче бих се определил като брилянтен.\r\nУхилвам се.\r\n– Внимавай с егото, приятелче. Това е добро попадение, но не очаквай да ти се разминава с него в бъдеще.\r\nРъцете му запълзяват по тялото ми и намират своя път под халата.\r\n– Предполагам, че ще трябва да разчитам на секса за това.\r\n– Може би... си на прав път – измърквам аз и затварям очи.   Томи ме целува по врата и ме кара да потреперя въпреки топлото време.\r\n– Е? – пита ме той.\r\nОбръщам се към него и накланям глава на една страна в отговор. Устните му намират моите под зоркия поглед на луната. Целуваме се и усещам вътрешно разпалване, докато се търка в мен.\r\n– Искам те тук – промърморвам с ръце в косата му.\r\nТоми вдига глава, за да си поеме въздух, и повдига вежда.\r\n– Имаш предвид наистина тук? На балкона?   Посочвам дългия шезлонг.\r\n– По-скоро там.\r\nТой оглежда тревата долу, което ме кара да го сграбча за главата и да го придърпам отново към себе си.\r\n– Престани да мислиш толкова много. Три сутринта е. Тук сме само ние и луната.\r\nНе е нужно дълго да го убеждавам. В крайна сметка се озовавам отгоре му и зад мен са само луната и Полярната звезда. Океанът продължава да боботи, когато Томи ме поглежда с очи, в които няма толкова много глад, колкото страст. Към края се навеждам над него и му прошепвам двете думи, които ми е много трудно да кажа на мъж, който не е Мат. Намирам отговора в очите му и двамата заспиваме на балкона, загърнати в халата ми. ", "date": "2019.10.24", "title": "Откъс от \"Изоставени\", Коуди Макфейдън"}
{"url": "https://www.actualno.com/tips/liga-evropa-na-kakvo-da-zalojim-v-zvezdnite-machove-v-chetvyrtyk-2410-news_1387843.html", "text": "      Отново е четвъртък и отново е време за Лига Европа! Вторият по големина европейски клубен турнир ни е подготвил нова доза вълнуващи двубои, от които почитателите на спортните залози да избират и играят. Нашият екип от типстъри е подготвил няколко изкушаващи прогнози за тази вечер, а за вас остава да изберете кой залог ви допада най-много.        \"Артилеристите\" се намират в тежък момент от своя сезон, след като неубедителните изяви на тима продължават, а през уикенда допуснаха изненадваща загуба от Шефилд Юнайтед. Сега хората на Унай Емери ще се опитат да се реваншират на феновете, а техният непретенциозен съперник в Лига Европа е много подходящ за това.  \"Топчиите\" са с две победи след два изиграни мача в групите, докато Витория стартираха с две поражения. Лондончани са абсолютен фаворит в срещата, а седемте отбелязани гола в предходните два мача идват да ни покажат, че атаката на отбора се справя отлично в европейските турнири. Очертава се разгромен успех за домакините, който да затвърди лидерската им позиция в групата.      През уикенда \"червените дяволи\" почти се пребориха за победата срещу европейския шампион Ливърпул, като в крайна сметка завършиха наравно, прекъсвайки серията на мърсисайдци от 17 поредни победи. Това само по себе си показа, че тимът на Оле Гунар Солскяер разполага с огромна класа, която просто в отделни случаи остава неразгърната.\r\nСега \"дяволите\" гостуват на сръбския Партизан в трети мач от груповата фаза на Лига Европа. Белград винаги е неудобно място за гостуване, но въпреки това Манчестър Юнайтед разполага с достатъчно качество в състава си, за да се преборят за победата. Двата отбора са лидери в група L с актив от четири точки, но в днешния мач се очаква Юнайтед да направят важната крачка към първото място в групата.      Италианският гранд Рома не познава вкуса на победата в последните си три мача във всички турнири, в които записа три равенства. Атаката на \"вълците\" не се намира в добра форма, като в последните си пет двубоя са отбелязали само три попадения.\r\nЩо се отнася до Гладбах, тимът претърпя загуба от Борусия Дортмунд през уикенда, но въпреки това се задържа на върха в класирането в Бундеслигата. Мьонхенгладбах също не може да се похвали с особено силна атака, но за сметка на това играе отлично в дефанзивен план. Очертава се тежък мач в Рим, който обаче едва ли ще зарадва феновете с много попадения.   ", "date": "2019.10.24", "title": "Лига Европа: На какво да заложим в звездните мачове в четвъртък (24.10)"}
{"url": "https://www.actualno.com/europe/johanes-han-ne-gubi-nadejda-za-pregovorite-sys-severna-makedonija-i-albanija-news_1387851.html", "text": "      Еврокомисарят по политиката на съседство и преговорите за разширяване Йоханес Хан каза пред Европейския парламент, че благодари на депутатите за подкрепата за работата му по посока присъединяването на Северна Македония и Албания, предаде БГНЕС.      Евродепутатите водиха дълги дебати, след като Европейския съвет не даде на Скопие и Тирана дати за начало на същинските преговори за присъединяване към Европейския съюз. Очаква се днес, 24 октомври, председателят на ЕП Давид Сасоли да се срещне с председателят на парламента на Северна Македония Талат Джафери. След това евродепутатите ще гласуват резолюция на Европейския парламент за започването на преговори със Северна Македония и Албания.   \"Години отнема изграждането на доверие, а минути са необходими, за да го загубим. Това стана с държавите от Западните Балкани\", каза Хан на евродепутатите.\r\nХан благодари на страните-членки, че в голямото си мнозинство са подкрепили работата му и опитите да започнат същинските преговори за присъединяване на Северна Македония и Албания към ЕС. \"Ние се гордеем, че може да ни се има доверие, че сме предвидим партньор, а направихме точно обратното. Няма да бъде лесно да спечелим обратно това доверие\", заяви Хан.  Еврокомисарят припомни, че дори преговорите със Северна Македония и Албания да започнат веднага, процесът е дълъг и тези, които са се обявили против началото сега, не трябва да внушават на гражданите, че двете страни от Западните Балкани са на прага на Европейския съюз.\r\n\"Склонен съм да мисля, че нещата пак ще тръгнат към добро. Склонен съм да изслушам аргументите на тези, които казват, че преговорите не могат да започнат сега. Но аз мисля, че много от техните аргументи са заместител на истинската им позиция, че реално са против разширяването на ЕС\", каза Хан.    ", "date": "2019.10.24", "title": "Йоханес Хан не губи надежда за преговорите със Северна Македония и Албания"}
{"url": "https://www.actualno.com/crime/poveche-ot-denonoshtie-njama-i-sleda-ot-deteto-izcheznalo-v-nikolaevo-news_1387923.html", "text": "      Вече денонощие полицаи със следови кучета, пожарникари и роднини издирват изчезналото мемченце в Николаево, съобщава Нова телевизия. Следа обаче към момента няма. Родителите и хора от селото предполагат, че детето може да е отвлечено.      „Мисля, че е или е скрито, или е откраднато. Сигурен съм. То, не може да ходи. Ако е отишло някъде ще е на 100 метра най-много”, каза още Стоян. „Той сам не може да слезе по този баир надолу. Ще падне и ще плаче”, допълни той.\r\n„Нямам врагове. Може да е някой, който ни познава добре. Не съм спирал да го търся. Няма никаква следва, нито обувка, нито дреха. Още първата вечер с 50 души от пожарната претърсихме голям периметър”, казва бащата на детето. ", "date": "2019.10.24", "title": "Повече от денонощие няма и следа от детето, изчезнало в Николаево"}
{"url": "https://www.actualno.com/viewpoint/izborite-kato-sofrata-na-nova-godina-news_1387503.html", "text": "      Изборен туризъм, изборен патриотизъм или изборен пацифизъм? Всичко това, събрано в едно, води до текущото състояние на България. Гледам си аз новините и \"О, изненада\"! И тази година в населени места из страната се оказва, че демографската криза вече е минало. Няма раждаемост, обаче народът ни расте и не старее. И всички заедно заживели в мир, любов и разбирателство. И уж се обявяваме срещу насилието и войните, но наближат ли избори, ни се иска да се избием едни други. Тайничко и бавничко идва в мирно време разделно.       Дали е по принуда, или по желание, други хора избират вместо нас, а ние избираме чужбината. Всички, пристигнали в България специално, за да гласуват и наричащи себе си патриоти, ще решат какво да правят с нашия живот и ще си заминат обратно. А ние ще останем тук и отново ще гледаме безучастно. Но не, те не са туристи. Те са си българи. Нали тук си живеят (временно). Туристи са само онези, които идват, за да похарчат малко пари, без да има избори. Нямаме право да съдим подобно поведение, защото държавата го позволява и защото могат да ни обвинят в дискриминация.   Но най-интересното е, че непосредствено преди всяко провеждане на избори се правят спешни поправки в Изборния кодекс. Тази въпросна точка обаче никой не я пипа. Според чл. 36, ал.(1) и (2) именно от този документ, всеки има право на гласуване, стига да има настоящ адрес през последните шест месеца и да е подал заявление за целта. Така е - след като не е забранено, значи е разрешено. Дали е морално? Какво значение има, нали е законно! Имено затова са в правото си и хората, които живеят по 30 души в един хотел и по 12 в една къща, \"защото така искат\". А която и да е община няма как да откаже регистрацията, при условие, че са спазени законовите норми и процедури. Тук ми възниква въпросът кому е угодна тази \"вратичка\"?  Добре, че по-рано и на мен ми дойде на ум една идея. Взех, че поканих цялата ми рода да поживеят малко у нас. Поне до 27-ми октомври тази година. На родова среща, да се видим. Пиене и ядене да има. Верно само шест месеца, ама по некоя сгодна приказка ще си кажем. Да ви кажа, малко и приятели добавих от България и чужбина. Та, повече хора да станем, по-пълна да е къщата ми. До 1 000 - 2 000 души общо ги докарах , да ви кажа. Пък така и така са тука, ще вземат и да гласуват. Заедно ще идем даже, по-весело да ни е. Абе, изборно ни е, едно такова, като на Нова Година, кога се събираме по много хора на едно място...   Още по-голяма смешка предизвиква и извънредното издаване на удостоверения за гласуване от МВР дори в изборния ден (който да припомним е почивен). Това не се прави за първи път, но е пореден парадокс в изборната ни система. Кого стимулира тази идея? Като не си смогнал да си поправиш документа, бил си безотговорен към това, няма да гласуваш и точка! И няма нужда да проявяваш отговорност в последната минута! Че моята лична карта, ако е счупена, повредена или негодна, не само няма да чакам последния ден, за да я сменя, ами и глоба ще изям за съвестността си.\r\nИ накрая - хайде да не си затваряме очите и да признаем, че изборите в България са една голяма пародия, в която режисьорът е ясен, а главната роля играят \"туристите\".    Автор:       ", "date": "2019.10.24", "title": "Изборите - като софрата на Нова година"}
{"url": "https://www.actualno.com/europe/nad-90-000-nelegalni-migranti-sa-zadyrjani-v-odrin-news_1387926.html", "text": "      Повече от 90 000 са задържали турските сили за сигурност през първите девет месеца на 2019 г. в Северозападна Турция, съобщава Анадолската агенция, цитирана от БГНЕС.      Мигрантите са задържани в провинция Одрин, която граничи на север с и на запад с    През 2016 г. са задържани около 29 670 нелегални мигранти направили  опит да стигнат до Европа.\r\nБроят на заловените в провинция Одрин нелегални мигранти, през 2017 е бил 47 731 г., а през 2018 г. - 74 734.   , които се стремят да стигнат до Европа, за да започнат нов живот. Голяма част от тях бягат от война или преследване в собствените си държави.\r\nЕкспертите прогнозират, че броят на нелегалните мигранти в Одрин до края на 2019 г.ще достигне 110 000 души.   Мигрантите са от пакистански, конгоански, сирийски, иракски, ирански, афганистански, тунизийски, кувейтски, марокански, египетски, либийски, бангладешки, алжирски, сомалийски, ганайски, йеменски, палестински, непалски, еритрейски и нигерийски произход. Всички задържани в рамките на деветте месеца мигранти или са откарани в болници за лечение, или са прехвърлени в провинциалните служби за миграция.    Според официалната статистика, през 2018 г. в Турция са задържани 268 000 нелегални мигранти.\r\nМинистърът на вътрешните работи Сюлейман Сойлу съобщи, че от началото на 2019 г. досега в Турция са заловени 336 707 нелегални мигранти. ", "date": "2019.10.24", "title": "Над 90 000 нелегални мигранти са задържани в Одрин"}
{"url": "https://www.actualno.com/crime/osvobodiha-ot-aresta-edinstvenija-obvinen-za-rasistkija-skandal-na-bylgarija-anglija-news_1388026.html", "text": "      Софийският градски съд реши да освободи от ареста Цветан Гечев, единственият обвинен от прокуратурата за расисткия скандал по време на мача България - Англия.      Постановлението на съда беше взето на база на нови доказателства, от които става ясно, че на футболния мач е присъствал не подсъдимият, а неговият близнак Димитър Гечев.   18-годишният тийнейджър беше обвинен за непристойни действия по трибуните, грубо нарушаващи обществения ред и изразяващи явно неуважение към обществото. Други осем, които бяха задържани по случая, бяха глобени с 1000 лева и получиха двугодишна забрана да посещават спортни мероприятия.\r\nИменно заради техните прояви двубоят с Англия в София едва бе спиран на няколко пъти и едва не бе прекратен. На 28 откомври Дисциплинарната комисия към УЕФА ще разгледа случая и ще отсъди какво да бъде наказанието на страната ни.  От УЕФА повдигнаха обвинение срещу Българския футболен съюз за расистко поведение, хвърляне на обекти, нарушение на реда по време на изпълнението на националните химни и оказване на повторения по таблото на стадиона. ", "date": "2019.10.24", "title": "Освободиха от ареста единствения обвинен за расисткия скандал на България - Англия "}
{"url": "https://www.actualno.com/sofia/stefan-ivanov-shte-postigna-sigurnost-za-grajdanite-i-biznesa-prozrachnost-v-razhodite-na-obshtinata-i-pochtenost-v-upravlenieto-na-sofija-news_1388037.html", "text": "      С митинг-концерт пред паметника на Стефан Стамболов в София официално бе закрита предизборната кампания на коалиция НФСБ – БДС „Радикали“, подкрепени от Движение Демократично Действие и Общество за Нова България. Пред множеството застанаха кандидатът за кмет на столицата и водач на листата Стефан Иванов, Валери Симеонов, лидер на НФСБ, Цветан Манчев, председател на БДС „Радикали“ и кандидатите за общински съветници на коалицията. Всички бяха категорични, че Стефан Иванов ще въведе повече ред и сигурност в София и ще работи за по-ефективно и по-динамично развитие на града, в духа на най-добрите традиции на столицата.      „Провеждаме заключителния си митинг точно тук, защото Стефан Стамболов е помнен като един от най-прямите, честни и енергични политици. – заяви в своята реч Валери Симеонов, лидер на НФСБ – Това, което ние четвърта година опитваме да налагаме в Народното събрание, е близо до модела, който Стефан Стамболов постави в началото на нова, възродена България. Искаме да върнем в политиката честността, прямотата, истината. Правим всичко това в защита на интересите на българския народ и на българската държавност. Последователно защитаваме интересите на дребния и средния бизнес. Затова вчера в Пловдив три браншови организации – сдруженията „Българската домашна ракия“, „Училищен плод и мляко“ и на малките търговци на горива и собственици на бензиностанции, с обща декларация подкрепиха Националния фронт за спасение на България. Това е признание за последователните усилия, положени от НФСБ през последните две години, често в тежки препирни и сблъсъци с изпълнителната власт и с парламента, да върнем правото на тези три бранша да съществуват. Надали друга партия може да покаже как на дело, а не с приказки, защитава интересите на дребния и средния бизнес – най-продуктивната прослойка в българското общество. Мисля, че активните и отговорни българи трябва да бъдат представени в Столичния общински съвет. Затова най-естествената коалиция, с която търсим доверието на избирателите в столицата, е между най-патриотичната партия НФСБ и партии, които са наследници на най-добрите идеи на СДС, с консервативна ориентация, защитаващи ценностната система на българския народ. Издигнахме за кандидат за кмет на София Стефан Иванов, председател на „Движение демократично действие“, защото за нас общото е много по-важно от личната, или тяснопартийната реализация. Макар и млад човек, той е с изключително богат опит и в негово лице избирателите от София ще намерят най-добрия представител на техните интереси и очаквания. Никой от останалите кандидати няма зад гърба си 12 години работа в общинския съвет в София, никой друг няма толкова доказани на дело резултати. В предизборната кампания се опитахме да привлечем вниманието на столичани не с ефектни акции, не с крясъци и веене на байраци и знаци, а със спокойна, разумна реч и с предложения, които са в интерес на обикновените граждани. Тук съм, за да призова столичани да гласуват на 27ми октомври с разума си и да отделят хората на действието от останалите. Предлагаме им да изберат млади, енергични и реализирани хора, хора от бизнеса, хора на делото, хора на резултатите. При нас „политици-калинки“ няма. Всеки идва от неговата професия, с неговия опит, с неговия личен морал.“    „Трудно е кажа нещо повече след Валери Симеонов, защото, когато Валери Симеонов  говори, дори Бойко Борисов мълчи. – каза в словото си Цветан Манчев, председател на БДС Радикали и съпредседател на коалицията – Нашият път с НФСБ и с другите колеги започна отскоро, но аз съм убеден, че той ще бъде дълъг. Издигаме за кандидат за кмет на София г-н Стефан Иванов, - човек с опит и морал, защото за тези 12 години никой не успя да се похвали, че го е купил като общински съветник. Той е най-достойният кандидат.! Апелирам всички истински седесари да гласуват с номер 69“.  „Нашата програма има много конкретни предложения, и, за да не си ги присвоят от другите партии, ще припомня двете най-важни. – подчерта в словото си Стефан Иванов - Първото е за създаването на публичен регистър, в който всеки един харч на общинските разходи ще стане публичен. Тази информация ще може да се проверява от всякъде. Второто е София да се развива на север и на изток, а не само нагоре във високо строителство. Центърът на София е задушен от безидейни решения, много често плод на корупционни практики. Ние сме хората, които имаме куража, волята, самочувствието, опита и енергията да направим така, че София наистина да стане по-сигурно място за живеене. Трябва да върнем духа на стара София, защото София не е просто урбанизирана територия, а емоция, преживяване и визия за бъдещето.“ Той благодари на доброволците, които цял месец организират срещи на кандидатите с гражданите във всички квартали на столицата, както и на всички съмишленици, които го подкрепят. „Срещите ми с избирателите ще продължат до края на седмицата, защото държа да говоря лично с тях и да представя идеите и вижданията си.“ каза Стефан Иванов.\r\nПредставителите на местна коалиция НФСБ (НФСБ БДС Радикали) призоваха столичани да гласуват на 27-ми октомври за разумна и честна промяна в София номер 69 в бюлетините за кмет и за общински съветници.         ", "date": "2019.10.24", "title": "Стефан Иванов: Ще постигна сигурност за гражданите и бизнеса, прозрачност в разходите на общината и почтеност в управлението на София*"}
{"url": "https://www.actualno.com/burgas/stihosbirki-na-avtori-ot-cjalata-strana-uchastvat-v-literaturnija-konkurs-hristo-fotev-news_1387990.html", "text": "      Седмото издание на Националния конкурс за поезия \"Христо Фотев\" ще се проведе в Бургас през 2020 година.      Започна приемането на творбите, които ще бъдат оценявани от компетентно жури. Стихосбирките на кандидатите трябва да са издадени през 2018 и 2019 година. Участниците в литературния конкурс е необходимо да изпратят по пет броя от книгата си до 01.01.2020 година. След края на конкурса те ще бъдат дарени на Регионална библиотека \"П. К. Яворов\" в Бургас.   Произведения трябва да се изпращат в Отдел \"Култура\" на Община Бургас.\r\nНационалният конкурс за поезия се посвещава на големия поет роден в Бургас Христо Фотев. Той е учреден през 2006 година и се организира от Министерството на културата, Съюза на българските писатели, Община Бургас, Сдружението на българските писатели и Сдружение \"Бургаска писателска общност\". Провежда се веднъж на две години.  Наградите се връчват в Бургас на 25 март, денят в който е роден Христо Фотев. Церемонията по награждаването е придружена с рецитал по стихове на Христо Фотев и на наградения поет. ", "date": "2019.10.24", "title": "Стихосбирки на автори от цялата страна участват в литературния конкурс \" Христо Фотев\""}
{"url": "https://www.actualno.com/europe/slujitelite-na-kitajskoto-posolstvo-vyv-velikobritanija-shte-posetjat-mjastoto-kydeto-bjaha-namereni-39-tela-v-kamion-news_1388100.html", "text": "      Служителите на китайското посолство във Великобритания ще посетят индустриалния парк в графство Есекс, където бяха открити телата на 39 души в камион, съобщи външното министерство в Пекин, предава AFP.      Припомняме, че по-рано беше установено, че жертвите, намерени в камиона са с китайско гражданство.   \"Служителите на китайското посолство във Великобритания пътуват към местопрестъплението, за да потвърдят тази ситуация\", се казва в изявлението на министерството, предаде агенция Фокус.\r\nТо беше публикувано малко след като британските медии информираха, че починалите 39 души са с китайско гражданство.   ", "date": "2019.10.24", "title": "Служителите на китайското посолство във Великобритания ще посетят мястото, където бяха намерени 39 тела в камион"}
{"url": "https://www.actualno.com/asia/kremyl-razkri-celite-na-rusija-v-sirija-news_1388095.html", "text": "      Правителството на Русия отговори на изявленията на американския президент Доналд Тръмп, че малък брой американски войски ще останат в Сирия и обясни към какво ще са насочени всички действия на Москва в Сирия. Това пише изданието “Российская газета“, цитирано от агенция \"Фокус\".      „Позицията ни е добре известна – руски части са разположени в Сирия само на законна основа – по искане на сирийското ръководство“, заяви Димитрий Песков, говорителят на президента на Руската федерация Владимир Путин.   „И крайната цел е пълното изтегляне на всякакви чужди въоръжени сили и чужди военни от територията на Сирия“, подчерта говорителят на Кремъл. „Тази позиция се споделя от Москва и от Дамаск и тази цел е в крайна сметка приоритет след пълното политическо уреждане (на конфликта), добави още Песков. Той коментира и думите на неназован представител на Белия дом за това, че САЩ предупреждават своите парньори в Турция и други страни, че трябва да са внимателни, когато се занимават с Русия.\r\n„Първо, това не са сделки, а меморандум за разбирателство между президентите на двете страни, (Турция и Русия) договорен в Сочи, след резултатите от преговорите. Още веднъж искам да повторя, че е достатъчно да си припомним ситуацията с кюрдите, които вероятно няма да се доверят на обещанията на своите партньори\", каза говорителят. „Трябва да се съсредоточим върху фактическата ситуация, върху реалността“, смята Песков.  „Русия и президентът Путин преследват единствено целта да обезпечат политическото уреждане на Сирия, териториалната й цялост и нейния суверенитет. Именно към това са насочени всички действия в Сирия“, заключи представителят на Кремъл.  ", "date": "2019.10.24", "title": "Кремъл разкри целите на Русия в Сирия"}
{"url": "https://www.actualno.com/politics/ivan-geshev-komentira-imot-na-jena-si-i-hibridnata-spored-nego-ataka-sreshtu-kandidaturata-mu-news_1388094.html", "text": "      В рамките на шегата бих отговорил, че се надявам да има отношения с мен. Сериозно – ще отговоря, че е част от хибридните атаки. Това заяви Иван Гешев в отговор на въпрос от страна на представляващия ВСС Боян Магдалинчев. Въпросът беше относно на основния свидетел по делото \"Иванчева\" Александър Ваклин и приятелката на Гешев Детелина Ханчева, като кандидатът за главен прокурор добави, че смята да предложи брак на Ханчева и заради всичко, което е изтърпяла след решението му да се кандидатира за поста на държавен обвинител номер едно.      Според Гешев, Александър Ваклин сам е казал, че няма връзка с Детелина Ханчева. Той изрично подчерта, че твърденията за такива връзки са компромати срещу свидетели – не конкретно за този случай, по думите му. И напомни, че в делото \"Иванчева\" става въпрос за подкуп в особено голям размер. Какво каза Александър Ваклин по въпроса с връзката \"Ханчева\" - припомнете си в !   Декларирал съм имуществото на жена ми, но съм казал, че не искам да са публично обявени, което е мое право по закон, обясни Гешев. Той разказа за апартамента на Ханчева – близо е до Софийския затвор, бил около 70 квадрата, \"по същество е таван\". Продажбата беше обект на проверки от прокуратурата, от КПКОНПИ, от Инспектората на ВСС, напомни Гешев. Той не пропусна да припомни как , без да споменава името на медията, каква е ситуацията и подчерта, че . Малко след промяната, \"Биволъ\" официално коментира пред защо: \" \". Хибриден сюжет ден преди избора   Иван Гешев беше категоричен и, че с теза за оказване на помощ от негова страна за подсъдими по аферата \"Недосегаемите\", като най-силната му защита беше, че споразуменията са одобрени от съд, като двама различни съдии са се произнесли и че всъщност има конфискувана голяма сума пари в полза на държавата. Кандидатът за главен прокурор начерта и какъв е сценарият – първо гражданско движение \"Боец\", член на което има снимки с Цветан Василев, подава сигнал, после излязъл за фалшифицирани документи от прокуратурата и ДАНС относно предполагаеми банкови сметки на самия Гешев в Швейцария и Монако, а в работел служител, работил преди за Цветан Василев, после дошъл шумът в социалните мрежи, конкретно Facebook и накрая излязъл , но на различна тема - за аферата \"Недосегаемите\". Възможно е това да са отделни сюжети. Възможно е да е обща хибридна стратегия - всеки български гражданин трябва да си направи изводите , заключи Гешев, давайки своята гледна точка за ситуацията. А сегашният главен прокурор Сотир Цацаров попита Гешев що се отнася до материала на \"Биволъ\" кой е посоченият като \"следователя\". Отговорът беше, че това е следовател Бойко Атанасов . Припомняме, че гражданско движение \"Боец\" издигна Бойко Атанасов като \"граждански кандидат\" за главен прокурор – такава процедура в закона не е предвидена.         Иван Гешев коментира и какво има предвид с думите \"десни екстремисти\", от вече много известното му , излъчено в края на юли тази година. По думите му, това са думи от интервю и там никой не очаквал академичен стил, защото зрителите щели да си сменят канала. Под термина \"несистемен играч\" Гешев влагал смисъл, че има опит в различни структури на правосъдните органи и на различни постове. За \"десни екстремисти\" думите му бяха, че \"влагам съдържанието на това, , този политико-икономически кръг, които агресивно атакуват прокуратурата и уронват престижа на съдебната власт\". ", "date": "2019.10.24", "title": "Иван Гешев коментира имот на жена си и хибридната според него атака срещу кандидатурата му"}
{"url": "https://www.actualno.com/crime/sdvr-uveri-che-na-protestirashtite-sreshtu-geshev-e-predlojeno-da-protestirat-ne-pred-vss-news_1388036.html", "text": "      Предложено е друго място и по друго време за протеста срещу кандидатурата на Иван Гешев. Сега говорим с окупиралите \"Орлов мост\" и се опитваме да ги убедим, че така пречат на другите граждани. Това заявиха от СДВР, след като се появиха сигнали, че на протестиращи против кандидатурата на Иван Гешев за главен прокурор да изразят недоволството си пред Съдебната палата. Там бяха заели място демонстранти, подкрепящи Иван Гешев - ето пример как в !      Има няколко варианта, въпрос на избор е, но предпочитаме в диалог и с водене на преговори да освободим \"Орлов мост\", добавиха от СДВР, които смятат, че не е необходимо да се предприемат силови действия. Началниците на столичната полиция не пожелаха да отговарят защо има толкова много служители на реда при процедурата за избор на главен прокурор.   По-рано, в официално съобщение МВР каза, че: \" \". ", "date": "2019.10.24", "title": "СДВР увери, че на протестиращите срещу Гешев е предложено да протестират не пред ВСС"}
{"url": "https://www.actualno.com/society/panov-kym-geshev-kak-shte-izrazite-svojata-blagodarnost-za-pomoshtta-na-cacarov-news_1388152.html", "text": "      Изслушването на кандидатът за главен прокурор Иван Гешев продължава от сутринта. Дойде време и председателят на ВКС Лозан Панов да зададе своите въпроси към кандидата. Те бяха 3: За ролята на БНБ в делото КТБ; За медиите и за Сотир Цацаров.      Преди да ги разгърне, Панов поясни на Иван Гешев, че не би трябвало да  приема задаването на въпроси като \"лична атака или хибридна атака, а с  цел - чувайки отговорите питащият да си представи кандидатът за главен  прокурор\". Въпросите и техните отговори:     1. Каква е била ролята на регулаторните органи за надзорните функции на държавата в делото КТБ? Лозан Панов помоли Гешев да разясни думите си при обясненията за самото дело, че това е станало „с логистиката на БНБ“.  Гешев не можа да отговори по същество, защото преди това се изказа настоящият главен прокурор Сотир Цацаров, който поясни: \"Трябва да се запитаме не дали е редно да се отговаря на такъв въпрос, а дали е редно да се задава той\". Според Цацаров не е нужно председателят на ВКС да пита подобно нещо, след като управляваният от него съд така или иначе ще гледа делото КТБ като трета инстанция. \r\nКандидатът за главен прокурор Иван Гешев използва момента, за да обясни, че \"въпросите целят да направят процедурата тежка\" и \"да го компрометират като кандидат\". И в кратце резюмира обвиненията по делото КТБ, като предложи на Лозан Панов да прочете прессъобщението, публикувано от прокуратурата на сайта ѝ. 2. По какви критерии определяте кои медии са обективни, кои не? Въпросът беше зададен във връзка с публикациите, които \"искат да очернят\", както се изрази Иван Гешев.    Кандидатът за главен прокурор беше лаконичен:\" По това дали пишат верни или неверни неща, а това че зад определени медии стоят определени интереси, това е ясно. Това са ми критериите. \"    3. Как ще изразите своята благодарност за помощта на главния прокурор? Това беше последният въпрос на председателя на ВКС Лозан Панов.\r\n\"Този въпрос не го разбирам, започна отговора си Иван Гешев, аз не съм негова номинация. Аз съм номинация на цялата прокурорска колегия. Така че благодаря на всички от колегията, включително и на главния прокурор. Нямам намерение да му благодаря финансово, ако това намеквате. Иначе съм му благодарен, че ми гласува доверие и съм част от екипа му\", каза Гешев.\r\nСлед този отговор се намеси министърът на правосъдието Данаил Кирилов, който води процедурата и подчерта, че Гешев не е длъжен да отговаря на всеки поставен въпрос. Особено ако сметне, че той не е свързан с темата - избор на следващ главен прокурор на България.\r\n\"Трябва да е прозрачно. Даже започва да ми харесва\", отговори му Гешев.   Междувременно протестите \"против\" единствения кандидат за главен прокурор на Орлов мост и в негова подкрепа пред ВСС продължават. Районите са блокирани за движение в момента. ", "date": "2019.10.24", "title": "Панов към Гешев: Как ще изразите своята благодарност за помощта на Цацаров?"}
{"url": "https://www.actualno.com/scene/svyrshiha-biletite-za-prilepyt-na-27-oktomvri-v-muzikalnija-teatyr-news_1388105.html", "text": "      Свършиха билетите за спектакъла „Прилепът” на 27 октомври. Все още обаче има такива за другите премиерни дати - 25 и 26 октомври, съобщиха от Музикалния театър.      На 25 октомври (петък) звездата на културната институция Олга Динова прави дебют в ролята на Розалинда. В продължение на 23 години в оперетата на Щраус тя се въплъщава в ролята на Принц Орловски. Сега за първи път гледаме колоратурното мецосопрано в трудната в изпълнителско отношение роля на Розалинда, която е написана за сопрано. Неин партньор като Айзенщайн ще е Богомил Спиров. Това е една от неговите емблематични роли, десетки пъти се е въплъщавал в нея не само на сцената на Музикалния театър, но и по време на гастролите на театъра в чужбина. Като Принц Орловски дебютира младият солист на Музикалния театър Александър Панайотов. В петък диригент на оркестъра на Музикалия театър е Димитър Косев.   На 26 октомври (събота) гледаме една от утвърдените солистки на театъра Добрина Икономова в коронната ѝ роля на Розалинда. В ролята на Франк, директорът на затвора, играе един от доайените на театъра – Христо Сарафов. В ролята на Адела ще видим дебюта на Теменужка Трифонова, нашумяла след изпълнението си на Кристин във „Фантомът на операта\".\r\nУчастват хор, балет и оркестър на Музикалния театър с диригент Юли Дамянов.  Следващият месец гледайте „Прилепът” на 22 и 24-и ноември. Билети на касата и на . ", "date": "2019.10.24", "title": "Свършиха билетите за \"Прилепът\" на 27 октомври в Музикалния театър"}
{"url": "https://www.actualno.com/business/kzk-zabrani-i-na-evrohold-da-kupi-chez-news_1388160.html", "text": "      Комисията за защита на конкуренцията забрани на Еврохолд България да придобие активите на ЧЕЗ в България. Регулаторът задълбочено проучваше сделката през последните 2 седмици.      Като причина за забраната е посочена застрахователната дейност на холдинга. \"Нотифицираната сделка ще породи конгломератни ефекти на застрахователния пазар и на електроенергийния сектор\", твърдят от КЗК.   \"Планираната сделка ще доведе до съществено увеличаване пазарната мощ на концентриращите се предприятия, които ще имат възможност да действат в значителна степен независимо от своите конкуренти\", посочват от регулатора.\r\nМакар двата бизнеса да нямат нищо общо по същество, КЗК смята, че застрахователят може да злоупотребява с положението си и да удари конкурентите на ЧЕЗ на свободния пазар на ток, тъй като за да участва на енергийната борса търговецът \"ЧЕЗ Трейд\", а и \"ЧЕЗ Електро\" имат нужда от застраховки гаранции по сделките.  Отделно възобновяемите енергийни централи трябва да предоставят обезпечения в държавния Фонд \"Сигурност на електроенергийната система\", тъй като той покрива разликата между постиганите от тях цени на борсата, където са длъжни да продават тока си, и преференциалните, определени от енергийния регулатор.\r\nВ същото време притежаваното от \"Еврохолд\" застрахователно дружество \"Евроинс\" държи близо 43 на сто от пазара на издаваните застраховки по гаранции в България.\r\nСпоред регулатора сделката между \"Еврохолд\" и ЧЕЗ представлява заплаха за конкуренцията именно заради участието на дружествата на борсата за ток и нуждата им да предоставят пред оператора – \"Българска независима енергийна борса\" (БНЕБ) застраховки гаранции по сделките.       Въз основа на цялостния анализ Комисията заключава, че обединяването на опита, икономическия ресурс и пазарните позиции на концентриращите се предприятия в електроенергийния и застрахователния сектори създава предпоставки нотифицираната сделка да доведе до установяване или засилване на господстващото положение на обединената група и значително възпрепятстване на ефективната конкуренция на съответните пазари.\r\n\"Еврохолд приема решението на КЗК като позитивна оценка за финансовата мощ на холдинга и като потвърждение за възможностите на компанията да реализира мащабни придобивания. Това е още един аргумент холдингът да продължи да следва своята стратегия за развитие\", посочват от холдинга в позиция за решението на КЗК. Холдингът изглеждаше напълно убеден, че ще сделката ще бъде разрешена от регулатора, но Комисията изглежда беше на друго мнение. След като 3 месеца бавеше прегледа на документите по придобиването, едва броени дни след старта на процедурата КЗК обяви, че започва \"задълбочено проучване\". Този процес по принцип отнема 4 месеца и трудно може да се намери случай, в който да е прилаган. КЗК обаче го приключи учудващо бързо - само за 10 дни.\r\n\"Еврохолд оценява високо усилията на КЗК да извърши задълбочено проучване на придобиването за рекордно кратък срок - 10 работни дни. Холдингът вярва, че до решението е достигнато след внимателен прочит и задълбочен анализ на всички факти и обстоятелства\", коментират от дружеството с доза ирония.\r\n\"Решението на КЗК несъмнено допринася за това всеки настоящ или бъдещ инвеститор в българската икономика (купувач или продавач) да има необходимото доверие в българския регулатор и по този начин да има пълна прогнозируемост на инвестиционните си планове\", заключават от холдинга.      По-нататъшните стъпки на холдинга по сделката и инвестиционната му страгегия в енергетиката ще бъдат определени от надзорния съвет.\r\nРешението на КЗК може да бъде обжалвано в 14-дневен срок пред Административен съд - София област. ", "date": "2019.10.24", "title": "КЗК забрани и на Еврохолд да купи ЧЕЗ"}
{"url": "https://www.actualno.com/society/stojan-tonchev-dokato-ne-se-izpravi-celijat-narod-shte-si-naznachavat-glavni-prokurori-news_1388090.html", "text": "      \"Докато не се изправи целият български народ и не покаже, че той е суверенът - ще фалшифицират изборни резултати, ще охраняват чрез полицията мутри и ултарси, ще арестуват и репресират неудобните за властта\", посочи журналистът Стоян Тончев чрез своя фейсбук.      \"Ще забраняват снимане на улицата, ще ограничават права, ще си назначават главни прокурори, ще живеем в мафиотска държава и ще продължаваме да се давим в тинята, заемащи първите места като държава и нация във всички негативни световни класации!   И не, не трябва да си казваме: \"Това е положението!\", а трябва да отворим очите си, да изчистим гурлите от тях и да излезем от будната кома, в която сме изпаднали вече 30 години, за да изразим мощно и без страх волята си, защото повече така не може да продължава!\"\r\nПрипомняме, че през 2016 година журналистът беше пребит с бухалки. Точно 3 години след жестокия побой над журналиста от Поморие Стоян Тончев, Районният съд в морското градче оправда двамата подсъдими за него.  \"Продължавам да твърдя, че поръчката за това нападение, което за мен е опит за убийство, идва от Община Поморие\", заяви той след нападението. ", "date": "2019.10.24", "title": "Стоян Тончев: Докато не се изправи целият народ, ще си назначават главни прокурори"}
{"url": "https://www.actualno.com/burgas/burgazlijkata-teodora-mudeva-predstavi-dostojno-bylgarija-na-mis-planet-news_1388132.html", "text": "      Най-красивата българка за 2018 година Теодора Мудева представи страната на международния конкурс “Mis and Mister Planet”, който се проведе в Тбилиси столицата на Грузия.      Тя изпъкна сред другите претендентки не само с перфектна визия, но и с танц, който е компилация от български модернизиран фолклор, песента \"Притури се планината \" и латино ритми. Това беше единият повод заради който получи международната титла “Mis Planet Talent 2019”. Мудева е състезателка по спортни танци и това е причината за перфектното изпълнение.\r\nСилната конкуренция в лицето на участнички от 20 държави като Италия, Испания, Азърбейджан, Полша, Беларус, Южна Африка и други не попречи на Теди да се представи отлично.\r\nВ продължение на шест дни журито е наблюдавало поведението на момичетата, физическите им качества, държанието и възпитанието им, знанията и талантите които притежават.   Всеки ден участниците са имали различни ангажименти, като гостуване в грузински медии, ревюта с дрехи на местни дизайнери и фотосесии.     Международният конкурс“Miss and Mister Planet” се провежда в няколко тура, които включват представяне на национални костюми, бански, официални рокли и персонален талант. Победителките в конкурса са две - едната печели титла “Miss Planet Beauty 2019”, а другата Grand Prize “Miss Planet Talent 2019”, връчена на България в лицето на Теодора Мудева. Техни подгласнички станаха представителките на Украйна и Азърбейджан. ", "date": "2019.10.24", "title": "Бургазлийката Теодора Мудева представи достойно България на Мис Планет"}
{"url": "https://www.actualno.com/america/trymp-otteglja-sasht-ot-parijkoto-sporazumenie-za-klimata-news_1388125.html", "text": "      САЩ определено ще се оттеглят от Парижкото споразумение за климата, потвърди президентът Доналд Тръмп.      Той направи това съобщение на енергийна конференция в Питсбърг .   Тръмп определи споразумението като лоша сделка и заяви, че политиките му за изкопаеми горива са направили САЩ енергийна суперсила.\r\nНай-рано той може официално да започне процеса на изтегляне на САЩ от Парижкото споразумение  на 4 ноември.  Изтеглянето ще влезе в сила година по-късно - в деня след президентските избори през 2020 г. - при условие, че Тръмп е преизбран.\r\nПарижкото споразумение събра 195 държави в битката за борба с изменението на климата.\r\nПо неговата сила САЩ трябва да намалят парниковите газове до 28% до 2025 г. в сравнение с  нивата от 2005 г.       Тръмп каза, че ако не може да подобри тази сделка,  ще изтегли САЩ. Според дипломатически източници от страна на САЩ няма големи усилия за предоговаряне.\r\nСлед като Тръмп обеща, че ще превърне САЩ в енергийна свръхсила и се опитва да премахне редица законодателство, действащи по отношение за замърсяването, за да намали разходите за производство на газ, нефт и въглища.\r\nТой определи плановете на бившия американски президент Барак Обама за почистване на околната среда като война на американската енергия.\r\nГазовата и петролната промишленост в САЩ наистина процъфтяват, но обещанието на г-н Тръмп да възкреси въгледобивната промишленост се оказа много по-предизвикателно.\r\nВъглищата не могат да се конкурират по цена с газ - или с ВЕИ, чиито разходи са се понижили.      Фирмите също не са склонни да инвестират милиарди в инсталации за изгаряне на въглища, които биха могли да имат ограничен живот, ако следващата администрация се присъедини отново към останалата част на света в борбата срещу изменението на климата. ", "date": "2019.10.24", "title": "Тръмп оттегля САЩ от Парижкото споразумение за климата "}
{"url": "https://www.actualno.com/varna/prof-klisarova-varna-se-nujdae-ot-integrirani-centrove-za-vyzrastni-i-hora-s-uvrejdanija-news_1388158.html", "text": "      Изграждането на интегрирани центрове и хосписи за възрастни и хора с увреждания е един от приоритетите във Визията за Варна на коалиция „БСП за България“. Това обяви кандидатът за кмет проф. Анелия Клисарова по време на среща-дебат, на който присъстваха различни неправителствени организации от форум „Чуйте нашия глас“ – обединение на организации за хора със специални нужди.      „Започнахме нещо важно със закона за предучилищно и училищно образование, т.нар. приобщаващо образование. С него обаче има много големи проблеми. Страдат деца, родители и учители. Няма достатъчно опит и ресурс, логопеди и психолози. Длъжни сме да направим дневни центрове на децата със специални нужди, защото те се нуждаят от физиотерапия и рехабилитация, от специалисти. Да, има деца, които се чувстват много добре в приобщаващото образование, но има и деца, за които е изключително трудно. Трябва да се погрижим именно за тях“, посочи проф. Клисарова пред присъстващите.\r\nДругата много важна тема, която засегна тя, е какво става с тези деца, когато навършат пълнолетие: „Няма интегрирани социални услуги за пълнолетни. Във Варна няма достатъчно дневни центрове за възрастни хора, независимо дали имат или нямат увреждания. Липсват хосписи. През следващите години трябва да се работи много активно за решаването на този проблем и ние имаме амбицията да го направим“.\r\nКандидатът за кмет на Варна от коалиция „БСП за България“ предложи и конкретно решение за преодоляване на липсата от социални работници: \"Университетите със социални насоки да имат учреждения, където да се предлагат социални услуги. В тях студентите да се обучават и да практикуват едновременно. Ако имаме достатъчно социални работници и достатъчно ресурсни учители, хората със специални нужди ще имат възможност за развитие и изява“.   Над 100 срещи и разговори с близо 5000 души . По този начин преминаха последните трийсетина дни на проф. Анелия Клисарова, кандидат за кмет на община Варна от коалиция „БСП за България“. Тя посочи, че най-важната задача, която е поставила пред себе си, е да убеди варненци, че властта е във всеки един гражданин. “Това е нещо, което присъства като стълб в нашата \"Визия за Варна\". На мнозина това може да им звучи утопично. Аз обаче наистина съм убедена, че е постижимо. Просто са нужни два компонента – будни граждани и кмет, който се вслушва в тях. С първото Варна разполага в изобилие, а вярвам, съвсем скоро ще има и второто“, сподели проф. Клисарова. По нейните думи другата задача пред нея е била възможно най-много хора да се запознаят с \" Визията за Варна \": „Да разберат как планираме да изградим детска болница в града и спешен център в Аспарухово, как всички училища ще минат на едносменен режим на обучение, как ще решим проблема с чистотата чрез създаване на общинска фирма под пряк контрол, как ще спрем порочната практика всички големи проекти да се възлагат на няколко определени фирми, как ще направим Варна отново зелен град, а в същото време ще ликвидираме липсата на паркоместа“.    Проф. Клисарова беше категорична, че множеството срещи с експерти и специалисти от различни браншове са помогнали за надграждането на визията. „Създаване на бранд на Варна, който да направи градът ни разпознаваем като популярна целогодишна туристическа дестинация в световен мащаб; актуализация на общия устройствен план на града; реализирането на северна тангента, реален околовръстен път на Варна, който да разреши проблемите с трафика; създаване на интегрирани центрове за възрастни хора. Това са само малка част от акцентите, които обогатиха визията ни след всички срещи. Именно по този начин смятаме да работим аз и моя екип през следващите 4 години\".\r\nПрез отминалия месец БСП спази своето обещание за позитивна и чиста кампания. Всички агитационни материали бяха изработени в минимални количества и на рециклирана хартия за да не се замърсява допълнително градът. Освен това партията застана зад социалното предприемачество, като рекламните материали бяха изработени от хора с увреждания. ", "date": "2019.10.24", "title": "Проф. Клисарова: Варна се нуждае от интегрирани центрове за възрастни и хора с увреждания"}
{"url": "https://www.actualno.com/tips/ludogorec-espaniol-na-kakvo-da-zalojim-v-sblysyka-ot-liga-evropa-news_1388169.html", "text": "                        играе блестящо досега в Лига Европа, но му предстои тежко домакинство на колебливо представящия се испански Еспаньол. Каталунците смениха треньора си съвсем наскоро, но това не пречи да са на второ място в групата веднага след родния шампион. \r\nВ последните си пет срещи „папагалчетата” завършват неизменно под 2,5 гола срещите си, докато Лудогорец е 3 от 5 пъти, като единият оувър е пищната победа с 3:0 над Ференцварош. Все си мисля, че кадровите проблеми при испанците, както и липсата на Григоре, Горалски и Кешеру за „орлите” ще спомогне мачът в Разград да не види повече от два гола.    Прогноза: Под 2,5 гола – 1,80 коефициент Българският тим е повече от солиден, когато домакинства, а последната загуба в Разград е от 10 мача – на 17-и юли от Ференцварош в ШЛ. Оттам насетне „орлите” са солидни у дома, докато Еспаньол има четири успеха вън от дома, два от които срещу Стярнан и Люцерн. Не смятам, че тимът на Пабло Мачин ще успее да вземе нещо от „орлите” в България, макар да надделя над ЦСКА Москва в руската столица. Затова ставката от 1,36 за 1Х в 7777.bg е повече от добра. Естебан Гранеро да получи жълт картон     Полузащитникът на гостите – Естебан Гранеро, ще има задачата да спира атаките на Лудогорец през средата, а през този сезон това не му се удава особено. В осемте си мача досега Гранеро има два жълти картона, като големите му проблеми идват точно в Лига Европа. Скоростта на българския тим може да спомогне дори рано-рано Гранеро да бъде декориран от азербайджанския рефер в Разград.  Над 9,5 корнера в мача Двата отбора обичайно правят доста корнери в срещите си, а Лудогорец дори това му се случва в 7 от последните 7 мача в родното първенство. В мачовете на Еспаньол виждаме средно по 9,1 корнера на мач за последните пет срещи, докато при Лудогорец средният показател е 9,9. Това е причината да смятам, че над 9,5 ъглови удара на коефициент 1,77 е прекрасен и може да се отиграе.    ", "date": "2019.10.24", "title": "Лудогорец - Еспаньол: На какво да заложим в сблъсъка от Лига Европа? "}
{"url": "https://www.actualno.com/starazagora/eto-kolko-dushi-imat-pravo-da-glasuvat-za-mestnite-izbori-v-obshtina-stara-zagora-news_1388142.html", "text": "      144 594 души е общият брой на избирателите в община Стара Загора, от които 2617 са със заявено желание за гласуване по настоящ адрес, сочи справкана Дирекция „Гражданско състояние“ на община Стара Загора.      На територията на общината има 208 избирателни секции - 149 в града и 54 в селата. 4 са секциите в специализирани институции и 1 е подвижната избирателна кутия.   В изборния ден трима старозагорци навършват пълнолетие. За първи път ще могат да гласуват две дами - в секции с номера 53 и 103, и един господин - в секция N 1. Най-възрастните избиратели са мъж на 104 години в избирателния списък на секция N 52 и 105-годишна жена в секция N 71. ", "date": "2019.10.24", "title": "Ето колко души имат право да гласуват за местните избори в община Стара Загора"}
{"url": "https://www.actualno.com/politics/manolova-otgovori-na-borisov-njama-da-uspee-da-me-uplashi-video-news_1388145.html", "text": "       “Господин Борисов няма да ме уплаши, няма да уплаши и другите хора ”. Това заяви независимият кандидат за кмет на София Мая Манолова днес след среща с жителите на кв. \"Кръстова вада\", съобщиха от щаба ѝ.      Коментарът на Манолова бе по повод участието на премиера ден по-рано в предаването “Лице в лице” по БТВ, в което той    \"От вчерашното изявление на господин Борисов разбрахме, че той има проблем с трима души - Лозан Панов, Христо Иванов и Мая Манолова . Той има проблеми с много повече хора и проблемът му е, че е решил да брани властта с всички сили и с всички средства, включително и властта на тези, които е назначил да управляват\", допълни Манолова.   \"Разбрахме и ч е вече съжалява, че съм била омбудсман, защото съм създавала проблеми на него, на Фандъкова и на ГЕРБ \", каза още гражданският кандидат и категорично заяви, че \"ако Борисов продължи да управлява по същия начин, ще продължа да му създавам проблеми.\"\r\n\"Проблемите на Фандъкова са проблеми и на Борисов\", поясни тя.   Манолова бе категорична, че не създава проблеми на хората от ГЕРБ, \"защото там има почтени хора, на които децата са извън детските градини, които дишат мръсен въздух и които се дразнят в безкрайните задръствания.\"    \"Надявам се, че след 14 години във властта, някой ще обясни на Борисов разликата между аполитичен и безпартиен \", допълни гражданският кандидат по повод думите му, че й бил повярвал, че е аполитична.\r\n\"Аз се интересувам от проблемите на хората, интересувам се от съдбите на хората, а господин Борисов, може би, е само партиен\", завърши Манолова. ", "date": "2019.10.24", "title": "Манолова отговори на Борисов: Няма да успее да ме уплаши (ВИДЕО)"}
{"url": "https://www.actualno.com/society/novinite-naj-vajnoto-za-denja-24-oktomvri-news_1388159.html", "text": "              След над 10 часа изслушване, Висшият съдебен съвет (ВСС) избра зам.-главния прокурор Иван Гешев за нов главен прокурор. Това стана с 20 гласа от 24 гласували, при общо 25 членове на ВСС. След избора, , че ще работи, за да отговори достойно на градивните критики от изслушването, специално на съдия Красимир Шекерджиев.   Налице са кални процеси и това не е тайна – мисля, че е видимо за цялото българско общество. Така единственият кандидат за главен прокурор Иван Гешев отговори на въпрос каква е мотивацията му да се кандидатира, след като каза преди време, че към дадения момент не иска да участва в борбата за поста. \"Нещата предвид предстоящите политически избори и избора на главен прокурор започнаха да стават кални. Може би, така е по целия свят. Започват да се атакуват всякакви магистрати\", посочи в края на март тази година зам.-главният прокурор. Резервните варианти на хората, които стоят зад кадър са свършили, бушоните са изгорели. Единственият човек е останал този. Това означава кандидатурата и избора на Иван Гешев за главен прокурор. Това заяви пред Actualno.com следователят от Следствения отдел на Софийската градска прокуратура (СГП) Бойко Атанасов, който бе сред протестиращите против кандидатурата на Иван Гешев.      Протестиращи против кандидатурата на Иван Гешев за главен прокурор сигнализираха, че не биват допуснати напред от органите на реда пред Висшия съдебен съвет (ВСС), където се намират събралите се в подкрепа на Гешев. Подкрепящите единствения кандидат за главен прокурор се бяха събрали с плакати пред ВСС, а сред тях бе забелязан собственикът на сайта ПИК Недялко Недялков. В рамките на шегата бих отговорил, че се надявам да има отношения с мен. Сериозно – ще отговоря, че е част от хибридните атаки. Това заяви Иван Гешев в отговор на въпрос от страна на представляващия ВСС Боян Магдалинчев. Въпросът беше относно евентуални отношения на основния свидетел по делото \"Иванчева\" Александър Ваклин и приятелката на Гешев Детелина Ханчева, като кандидатът за главен прокурор добави, че смята да предложи брак на Ханчева и заради всичко, което е изтърпяла след решението му да се кандидатира за поста на държавен обвинител номер едно.   НАП смята да отпише 85% от несъбраните след 2017 г. данъци. Общо те са 29.780 млрд. лева, а частта, която ще бъде отписана, е около 20 млрд. лева. Това стана ясно от одита на Сметната палата на дейността на НАП по събирането на данъци, осигуровки и всички останали държавни вземания в периода 2013-2016 г. Размерът на несъбраните данъци е малко над половината бюджет на държавата, пише в.Сега. “Господин Борисов няма да ме уплаши, няма да уплаши и другите хора”. Това заяви независимият кандидат за кмет на София Мая Манолова днес след среща с жителите на кв. \"Кръстова вада\", съобщиха от щаба ѝ. Коментарът на Манолова бе по повод участието на премиера ден по-рано в предаването “Лице в лице” по БТВ, в което той изрази разочарованието си от Мая Манолова. Полицията се опита да мине през блокирания Орлов мост, където и към този момент са се събрали протестиращи против кандидатурата на единствения кандидат за главен прокурор - Иван Гешев. В момента тече заседанието на Висшия съдебен съвет, по време на което се очаква изборът му да бъде обявен. По думите на протестиращи коли на жандармерията с включени светлини са се опитали да минат директно през тълпата, защото полицаите получили сигнал и е трябвало да напуснат мястото. Това съобщил полицай, след като бил попитан защо силите на реда не са заобиколили протеста. Комисията за защита на конкуренцията забрани на Еврохолд България да придобие активите на ЧЕЗ в България. Регулаторът задълбочено проучваше сделката през последните 2 седмици. Като причина за забраната е посочена застрахователната дейност на холдинга. \"Нотифицираната сделка ще породи конгломератни ефекти на застрахователния пазар и на електроенергийния сектор\", твърдят от КЗК. ", "date": "2019.10.24", "title": "Новините: Най-важното за деня, 24 октомври"}
{"url": "https://www.actualno.com/america/5-000-voenni-spasjavat-plajovete-na-brazilija-ot-naj-golemija-razliv-na-petrol-v-istorijata-news_1388156.html", "text": "      Бразилия разположи 5 000 военослужещи по плажовете си на фона на ярост от бездействието на правителството към най-лошия разлив на нефт в историята на страната.      Екологичната катастрофа започна в началото на септември, когато големи количества петрол необяснимо заляха брега, пише Яху Нюз.   Мистериозният разлив продължава и досега е засегнал повече от 1 000 мили (1 600 км) от брега на Бразилия, замърсявайки някои от най-живописните плажове на страната и унищожавайки местния морски живот.\r\nНо общественият гняв нараства заради неспособността на бразилското правителство да спре прилива на нефт - или поне да установи източника му. В отговор местни служители прибягват до набиране на доброволци за помощ в мисията за почистване.  Видеозаписи на неефективните опити на доброволците да почистят разливите бяха посрещнати с подигравки в социалните медии. Онлайн потребители споделиха кадри на местни жители, оборудвани с гумени ръкавици и мрежи за риболов, борещи се с огромната екологична катастрофа и поставяйки въпрос защо правителството не е предложило координиран национален отговор.\r\nТази седмица Хамилтън Мурао, вицепрезидентът на страната, обяви, че изпраща 5 000 войници на североизток, за да даде повече „повече видимост“ на отговора на правителството.   Мурао заяви, че правителството е отстранило 600 тона петрол, което е равностойно на почти 4 300 барела, като нарече катастрофата \"безпрецедентна в света\".    Но критиците твърдят, че правителството не е по-близо до определянето на източника на разлива.\r\nПравителството на президента Жаир Болсонаро изложи няколко теории, сред които обвинения към Венецуела, догадки за престъпници или чужди кораби, но не е предложило никакви доказателства.\r\nБолсонаро, който вече се сблъска с международната критика заради отговора си на големите пожари в Амазонка, предположи, че разливът е резултат от „криминална акция“ за саботаж на търг за петрол, провеждащ се през ноември, който се очаква да генерира 50 милиарда долара за Бразилия. ", "date": "2019.10.24", "title": "5 000 военни спасяват плажовете на Бразилия от най-големия разлив на петрол в историята "}
{"url": "https://www.actualno.com/europe/ministrite-na-otbranata-ot-nato-obsyjdat-situacijata-v-sirija-news_1388172.html", "text": "      Двудневна редовна среща на министрите на отбраната на страните-членки на НАТО започна днес, 24 октомври, в Брюксел. Ще бъдат разгледани редица ключови въпроси от дневния ред на Алианса в светлината на подготовката за предстоящата среща на върха на НАТО в Лондон през декември 2019 година.      Ще бъдат дискутирани , текущите мисии и операции на Алианса, напредъка в процеса на генериране на сили за тях, включително за Инициативата на НАТО за готовност, както и .   Министрите ще разгледат още напредъка по важни направления, свързани с възпиращия и отбранителен потенциал на Алианса и справедливото споделяне на тежестите и отговорностите. Ще бъде обсъдено текущото състояние на обстановката в Афганистан и дългосрочните перспективи пред мисията на НАТО в страната. ", "date": "2019.10.24", "title": "Министрите на отбраната от НАТО обсъждат ситуацията в Сирия "}
{"url": "https://www.actualno.com/bgfootball/espaniol-nanese-pyrva-zaguba-na-ludogorec-v-grupovata-faza-na-liga-evropa-news_1388181.html", "text": "       загуби от Еспаньол с 0:1 в двубой от третия кръг на груповата фаза на  Лига Европа. Това е първа загуба за разградчани в групата, като отстъпи  и първата позиция на каталунците, които са със 7 точки.      Единственото  попадение в двубоя отбеляза Кампусано още в 13'. Испанският тим показа по-солидна игра, като се възползва и от грешките в отбраната на разградчани. Високата преса затрудни много отборът на Станислав Генчев, особено през първата част. Еспаньол пък доигра срещата с човек по-малко, след като две минути преди края капитанът Хави Лопес получи втори жълт картон.   В другия двубой от  групата Ференцварош победи ЦСКА в Москва, като руският тим е на дъното с  0 точки. . ПРЕДИ ДВУБОЯ   С представянето си в турнира до момента Лудогорец надмина всички  очаквания. Постигна две победи - с 5:1 над ЦСКА (Москва) и 3:0  Ференцварош, които бяха доста впечатляващи. Отборът отново напомни за  най-силните си години в евротурнирите и даде заявка, че има големи  амбиции да продължи към 1/16-финалите.\r\nЛудогорец има кадрови проблеми преди домакинството. Защитникът Драгош   Григоре е наказан и пропуска мача, а Кешеру, Горалски и Ренан дос   Сантос отпаднаха заради контузии. За радост на Станислав Генчев, Антон   Недялков, който се контузи по време на паузата за националните отбори, е   отново на разположение.  ", "date": "2019.10.24", "title": "Еспаньол нанесе първа загуба на Лудогорец в груповата фаза на Лига Европа"}
