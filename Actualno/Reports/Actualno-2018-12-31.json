{"url": "https://www.actualno.com/tennis/grigor-dimitrov-objasni-kakvo-mu-e-nujno-za-da-se-vyrne-kym-uspehite-news_713869.html", "text": "  Първата ни ракета стартира отлично новия сезон 2019 след над Йошихито Нишиока в първия кръг в Бризбейн.     След срещата българинът отчете трудностите, които изпитваше на корта през последните месеци и, които го изхвърлиха от топ 10 на света. Той обаче е мотивиран да се върне към най-добрите си дни като остави негативите в изминаващата 2018-та.   \"Всяка година е възможност за ново начало. Много съм щастлив, че започнах тук с победа и добра игра. Надявам се да продължа по същия начин, но беше трудно с коварен опонент като Нишиока.\r\nОпитвам се да оставя проблемите, трудностите, които имах през последните месеци зад гърба си и да печеля мачове. Това е простата, но ефикасна формула, за да си върна формата от преди година\", заяви Григор пред Евроспорт след срещата рано тази сутрин.  Григор Димитров посочи още, че в щаба му има един безценен човек, който му помага много да си върне формата. ", "date": "2018.12.31", "title": "Григор Димитров обясни какво му е нужно, за да се върне към успехите"}
{"url": "https://www.actualno.com/health/avtoimunnite-zaboljavanija-borba-sys-sebe-si-news_713873.html", "text": "  За да се говори за автоимунните заболявания, трябва да се знае какво е . Но не просто, че защитава организма от болести, а как действа защитата му. В костния мозък на човека се произвеждат особени клетки - лимфоцити (бели кръвни телца). Те се делят на - NK клетки, Т клетки и В клетки. NK клетките са част от вродения имунитет и играят основна роля при защитата на организма от туморни клетки и клетки, заразени с вирус. T и B клетките са главният компонент на придобития имунитет и ролята им е да създават антитела срещу инфекции и чужди тъкани. Антителата реагират на точно съответстващи им антигени.     Затова преболедувалото от дете не получава имунитет срещу заушка, а срещу дребна шарка. Смисълът на е имунитетът , като в него се вкара малка доза от нея, а при масирана атака той да отвърне с поток от антитела, които да унищожат антигените. Защо тогава, простудявайки се всяка година, не придобиваме стабилен имунитет? Защото заразата непрекъснато мутира. А понякога лимфоцитите започват да се държат като зараза и да нападат собствения организъм, който започва борба със себе си.\r\nАвтоимунните заболявания са точно такива случаи. По някаква причина белите кръвни телца започнат да идентифицират като чужди и опасни определен тип клетки от тялото ни. Затова тези заболявания имат комплексен или системен характер. Поразяват цял орган или група органи и организмът включва програма за самоунищожение.\r\nЗащо и може ли да се предпазим от подобна беда? Сред лимфоцитите има клетки санитари, които, ако някои клетки от организма опасно се видоизменят, разболеят или умрат, ги унищожават като ненужен боклук. Въпреки че са под строгия контрол на организма, в някои случаи ситуацията излиза от контрол. Причините за безконтролното размножаване и агресията на санитарите могат условно да се разделят на вътрешни и външни.  Вътрешните са генни мутации I тип - когато белите кръвни телца престават да идентифицират определен тип клетки на организма. Ако се наследи такъв генетичен багаж от предците, с голяма вероятност човек ще се разболее от същото автоимунно заболяване като най-близките си роднини - такива са Базедовата болест и тиреоидитът (възпаление на щитовидната жлеза). При генните мутации от II тип санитарите безконтролно се размножават и предизвикват системно автоимунно заболяване, каквито са лупусът и множествената склероза.\r\nВъншните причини за агресивно поведение от страна на лимфоцитите-санитари са тежки инфекциозни болести, след които имунните клетки започват да се държат неадекватно, радиационно или слънчево лъчение, болестотворни клетки, които се “преструват” на наши собствени и заблуждават санитарите, които атакуват и здрави клетки.\r\nТъй като са разнообразни е трудно да се определят общи симптоми за тях. Но всички те се развиват постепенно и преследват човека през целия му живот. Често трудно се поставя диагноза за автоимунните заболявания, защото симптомите им са характерни и за много други, при това по-известни и по-разпространени болести. А от навременната диагноза зависи успешното лечение и дори спасяване на живота на пациентите. Затова е добре да се познават симптомите на някои от автоимунните заболявания.    Ревматоидният артрит поразява ставите - най-вече малките, на ръцете. Проявява се не само с болки, но и с отоци, висока температура, чувство на тежест в гърдите и обща мускулна слабост.\r\nМножествената склероза е болест на нервните клетки, при която човек започва да изпитва странни тактилни усещания, губи чувствителност, влошава се зрението му. Съпровожда се с мускулни спазми и нарушения паметта.\r\nДиабет тип 1 прави човека зависим за цял живот от инсулина. Първите му симптоми са често отделяне на урина, постоянна жажда и вълчи апетит.\r\nВаскулитът е едно от най-опасните заболявания, поразяващо кръвоносната система. Съдовете стават чупливи, органите и тъканите като че ли се разрушават и кървят отвътре. Прогнозата му, уви, е много неблагоприятна, а симптомите са ярко изразени, което рядко създава затруднения за диагностицирането му.\r\nЛупусът е системно заболяване, защото уврежда практически всички органи. Пациентът изпитва болки в сърцето, не може да диша нормално, лесно се уморява. На кожата се появяват червени петна с неправилна форма, които сърбят и се покриват с коричка.   Пемфигусът е ужасно автоимунно заболяване, чийто най-характерен симптом е появата на огромни мехури по кожата, пълни с лимфа.\r\nТиреоидит на Хашимото - автоимунно заболяване на щитовидната жлеза, при което тя не произвежда достатъчно тироксина. Характерни симптоми са напълняване, сънливост, студена и суха кожа, страх от студ, бърза умора.\r\nПри хемолитичната анемия белите кръвни телца се опълчват на червените, в резултат на което недостигът на еритроцити води до силна умора, вялост, сънливост, припадъци.\r\nБазедовата болест, известна още като болест на Грейвс, е антипод на тиреоидита на Хашимото - жлезата свръхпроизвежда тироксин. Симптоматиката се изразява в намаляване на теглото, повишена нервна възбудимост, непоносимост към топлина.\r\nМиастенията засяга мускулната тъкан, пациентът е непрекъснато измъчван от слабост, особено бързо се изморяват очните мускули. В борбата с това автоимунно заболяване помагат специални лекарства за повишаване на мускулния тонус.\r\nПодобно на лупуса склеродермията е системна автоимунна болест, защото засяга съединителните тъкани, които са в целия организъм. Симптомите й са разнообразни - дегенеративни изменения на ставите, кожата, съдовете и вътрешните органи.\r\nПоставянето на диагноза става със специален кръвен анализ - лекарите знаят кои антитела свидетелстват за едно или друго автоимунно заболяване. Проблемът е, че понякога човек страда дълго преди джипито да го изпрати в лаборатория, която прави такива кръвни анализи. Затова при странни симптоми е добре пациентите да се консултират с различни специалисти.\r\nС лечението на , които засягат определени органи се занимават лекарите в определена специалност - кардиология, нефрология… Но при системни и смесени форми е нужно комплексно лечение от няколко специалисти в различни направления.", "date": "2018.12.31", "title": "Автоимунните заболявания - борба със себе си"}
{"url": "https://www.actualno.com/curious/dneven-horoskop-za-1-januari-news_713879.html", "text": "        Честита Нова година! Това е ден, в който да харчите умерено и да имате реалистични желания и представа за нещата. Преди всичко мислете за здравето си! Честита Нова година! Денят може да се нарече необикновен и действително ще бъдете приятно изненадани с някои действия от страна на ваши близки. Мнението ви на мъдрец ще бъде потърсено - не се колебайте да го дадете.   Честита Нова година! Днес ще чуете всички хубави думи, които искате да ви бъдат казани. Не се колебайте да изкажете и своите най-топли чувства към близките ви.     Честита Нова година! Близък човек ще се опита да ви изненада, но вие сте очаквали неговата постъпка. Престорете се на учудени и се отблагодарете подобаващо.    Честита Нова година! Наредете масата с любимите ви неща, тези, които действително искате. Излишното, в буквален и преносен смисъл, само ще ви натовари. Честита Нова година! Днес може да си позволите да говорите открито за чувствата ви, така че никой няма нито да ви се подиграе, нито да ви осъди. Бъдете смели!   Честита Нова година! Това е ден, в който да не бързате и да не пришпорвате нищо. Добре е да запомните този начин на действие и да го прилагате и занапред.    Честита Нова година! Това е ден, в който да не поглеждате назад в миналото. Отправете взора си напред и веднага се заемете с нещо, което до сега не сте опитвали. Честита Нова година! Това е ден, в който да се не напрягате. Поставянето на неизпълними и прекалено много цели може да ви изтощи.    Честита Нова година! Сега е моментът да сте честни със себе си и да си обещаете по-малко илюзии. Скромността ще е най-добрият ви приятел през идната година. Честита Нова година! Не се срамувайте от това, че сте променили мнението си по даден въпрос. Адаптивността е безценно качество и само може да се гордеете с това. Честита Нова година! Вдъхновението и ентусиазмът ви са безкрайни. Задачата ви е да изберете правилната насока и обект, към които да ги насочите.", "date": "2018.12.31", "title": "Дневен хороскоп за 1 януари"}
{"url": "https://www.actualno.com/asia/600-chujdenci-osydeni-v-irak-za-vryzki-s-idil-povecheto-sa-jeni-news_713876.html", "text": "  В Ирак през 2018 г. са били осъдени над 600 чужденци за връзки с „Ислямска държава“ (ИД), съобщиха правосъдните власти. Сред осъдените има и много жени и непълнолетни.     В края на 2017 г. Ирак декларира „победа“ над ИД след продължила три години война срещу джихадистите, които в един момент контролираха приблизително 1/3 от територията на страната. От 2014 г. досега за предполагаеми връзки с ИД са били арестувани около 20 000 души, предаде БГНЕС.   Говорителят на правосъдното министерство Абдел Сатар Байрагдар заяви, че „616 мъже и жени, обвинени за принадлежност към ИД, са изправени пред съда“ през 2018 г. по силата на иракските закони за борба с тероризма.\r\nВсъщност голямата част от тези изправени пред правосъдието са жени – 466. Мъжете са едва 42, а непълнолетните – 108.  Байрагдар не спомена конкретно какви присъди са получили обвиняемите.\r\nПо иракските закони наказанията варират до смъртна присъда.   През април от иракското правосъдно министерство съобщиха, че над 300 души, свързани с ИД, са получили смъртни присъди и приблизително още толкова обвиняеми са получили доживотни присъди.    Повечето от жените, осъдени за връзки с ИД, са от Турция и републиките на бившия Съветски съюз.", "date": "2018.12.31", "title": "600 чужденци осъдени в Ирак за връзки с ИДИЛ, повечето са жени"}
{"url": "https://www.actualno.com/society/novinite-naj-vajnoto-za-denja-31-dekemvri-news_713897.html", "text": "   Редакционният екип на ви представя най-важните новини за последния ден на годината, 31 декември.       Най-големият град в Австралия, Сидни - ще представи най-голямото шоу с фойерверки в света при посрещането на Нова година. Рекордното количество пиротехника, както и нови ефекти с фойерверки и цветове ще осветят хоризонта на пристанищния град в продължение на 12 минути и ще доставят удоволствие на над 1,5 милиона очаквани зрители.    „Измина още една година от дългия низ на времето, което Господ Бог ни е дарувал, за да възрастваме и да се спасяваме в Него. Да възрастваме във вярата и добродетелите, в следването на Господния път, в нашето богоуподобяване и в съграждането на Църквата, която Господ ни е оставил като сигурен спасителен кораб сред бурите на житейското море. Целият наличен състав на полицията ще отговаря за сигурността по време на новогодишния концерт \"Сцена под звездите\" и реда в столицата. Препоръката на МВР към  гражданите е да не носят стъклени бутилки и огнестрелно оръжие, както и да не отиват на площада в нетрезво състояние. Глобите за нарушителите ще бъдат солени - от 500 до 2500 лв.     Достъпна ли е средата в Асеновград за придвижване на трудно подвижни хора? Осигурени ли са съоръжения за инвалиди на сградите за обществено ползване? Толерантни ли са асеновградчани към съгражданите си в затруднено физическо положение? Тези и други подобни въпроси все по-често биват засягани в социалната мрежа. Разискват се дълго и обосновано. Руският президент Владимир Путин пристигна в град Магнитогороск в Урал, след като там газова експлозия разтърси жилищен блок, уби най-малко четирима души и за десетки все още няма информация.    Бившият министър на здравеопазването Божидар Нанев в първия кабинет \"Борисов\" е осъдил прокуратурата да му плати обезщетение от 100 000 лева. Присъдата е за неимуществените вреди, нанесени от делото за сделките за антивирусния препарат \"Тамифлу\", съобщи lex.bg. По северната тангента ще се пътува без винетка, разкри кметът Йорданка Фандъкова след среща с ръководството на Агенция „Пътна инфраструктура”.", "date": "2018.12.31", "title": "Новините: Най-важното за деня, 31 декември"}
{"url": "https://www.actualno.com/balkani/vuchich-predloji-izhod-ot-politicheskata-kriza-v-syrbija-novi-izbori-news_713871.html", "text": "  Президентът на Сърбия Александър Вучич заяви след масовите граждански протести в Белград, че е предложил на опозицията избори, смятайки, че на тях ще се види „колко мощна и силна“ е тя.     „Предлагам им избори. Мисля, че когато са толкова мощни и силни, искат избори. Това вероятно е естествено искане на опозицията –  избори. Нали не смятате, че има друго място, където хората трябва да преброяват своите идеи, планове, програми и всичко останало“, посочи Вучич пред репортери в сръбското президентство.   Вучич обеща на опозицията, че ако иска избори, такива ще има.\r\n„ Ако искате избори, ще ги има. Ако не искате избори, значи всичко е наред ... Събирания, протести, това не е проблем и аз винаги съм го подкрепял“, каза Вучич.  Той добави, че броят на участниците в протестите под лозунгите \"Спрете кървавите ризи\" и \"Един от пет милиона\" може да бъде пресметнат точно, но това не е същността, а да се види какво още може да се направи за Сърбия, и да не се губи енергията на \"маловажно съдържание\", което не заслужава внимание.\r\nНа пресконференция в президентството Вучич заяви, че Прищина ще премахне границите с Албания на няколко етапа до март и ще се опита да постави международната общност пред свършен факт.   „До края на март те ще го направят и когато го направят, след като са изтрили границите, ще премахнат митата и ще кажат: \"Готови сме да говорим, но от друга позиция, от позицията на обединени Албания и Косово\", каза Вучич.    Той посочи, че и преди е споменавал такъв сценарий на международната общност, но не е имало реакция.\r\nВучич попита \"какъв би бил отговорът на международната общност, ако той обяви, че границата с Република Сръбска е изтрита\" и посочи, че това е знак, че някой се притеснява от силна Сърбия.", "date": "2018.12.31", "title": "Вучич предложи изход от политическата криза в Сърбия - нови избори"}
{"url": "https://www.actualno.com/curious/zashto-horata-se-celuvat-v-novogodishnata-nosht-news_713875.html", "text": "  Полунощ на 31 декември дава началото не само на нов ден, но и на цяла нова година. Този момент е изпълнен с надежда, планове, мечти и цели. Изпълнен е с вяра и желание за най-доброто. Ето защо започваме новата година с празненства, прекарваме последните часове на старата и първите на новата година с любимите си хора, в ядене, пиене и веселие…     И  няма нищо по-хубаво от това да започнем новата година с целувката на любимия. Но защо го правим?   Ако някога сте се чудили защо хората се целуват в полунощ в навечерието на Нова година, според английския и немския фолклор, първият човек, с когото се сблъсквате в новата година - и естеството на тази среща - определя каква ще бъде следващата ви година. Целувка служи за укрепване на връзките, които искате да поддържате в бъдеще. Ако двойка, която празнува заедно, не отдели време за страстна целувка в началото на годината, това не е добре за връзката.\r\nЗа самотните хора има суеверие, че нецелуването на някого предвещава една година на самота…  Но, ако сте необвързани, не бързайте да целувате някой случаен, за да не прекарате годината си сами. Запомнете - по-добре сами, отколкото с неподходящия.    Христина Лозанска ", "date": "2018.12.31", "title": "Защо хората се целуват в новогодишната нощ?"}
{"url": "https://www.actualno.com/balkani/albanskata-opozicija-objavi-edinstvenoto-spasenie-za-stranata-e-svaljane-na-edi-rama-news_713874.html", "text": "  Албанската опозиция заяви, че единственото решение за спасението на страната е падането на правителството на премиера Еди Рама.     Пред телевизия Oranews депутатът от Демократическата партия (ДП), бивш ръководител на дипломацията и бивш министър на правосъдието Алдо Бумчи, заяви, че след падането на правителството на Рама опозицията ще отиде на избори, които според него ще спечели.   „Ще отидем на избори и ще спечелим, но те трябва да бъдат освободени от този човек. Докато го има Еди Рама, изборите няма да бъдат свободни.\r\nОттеглянето му е единственото политическо решение, след което отиваме на избори. Ние, обединената опозиция, отиваме на избори, за да позволим на страната да диша свободно”, каза Бумчи.  Що се отнася до преустройството на правителството, което Рама направи тези дни Бумчи заяви, че това е потвърждение за деградацията на правителството и паниката на премиера.\r\n\"Тези ходове са плод на паниката на Еди Рама и натрупания провал, който не може да бъде скрит от никаква пропаганда. След шест години е ясно, че става дума за неуспех.   Първото нещо е сривът на икономиката. Половината от населението е на ръба на оцеляването. Ако бъде сменена по-голяма част от членовете на правителството, това означава, че премиерът е признал капитулацията“, каза Бумчи.    В отговор на тези твърдения Рама реагира с ирония на опозицията с фотомонтаж, публикуван в Инстаграм. На снимката се виждат различни опозиционни лидери, а под снимката пише:“ Кога ще го свалите [правителството], годината вече свърши.“", "date": "2018.12.31", "title": "Албанската опозиция обяви: Единственото спасение за страната е сваляне на Еди Рама"}
{"url": "https://www.actualno.com/balkani/ivica-dachich-sasht-veche-podgotvja-ceremonija-za-dogovor-s-kosovo-news_713877.html", "text": "  Американците вече изразиха желание да организират церемония по подписването на договор между Белград и Прищина и да поканят други страни, каза в интервю за в „Политика“ сръбският външен министър Ивица Дачич.     Той добави, че американският съветник по националната сигурност Джон Болтън е разговарял за това с руския президент Владимир Путин и със Сергей Лавров.   „Целта им е Русия да се съгласи и да участва в това, с изключение на частта, която води Европейския съюз. Великите сили трябва да бъдат гарант на договора, защото трябва да премине през Съвета за сигурност на ООН“, посочва Дачич.\r\nНай-малкото, което трябва да стане, е Съветът за сигурност да приеме нова резолюция вместо 1244 въз основа на споразумения, които Белград и Прищина ще постигнат.  Когато става въпрос за диалога, твърди Дачич, целият преговорен процес е в пълна отбранителна и патова позиция, и за продължаване е необходимо Прищина да премахне митата.", "date": "2018.12.31", "title": "Ивица Дачич: САЩ вече подготвя церемония за договор с Косово"}
{"url": "https://www.actualno.com/analysis/bojan-chukov-evroizborite-shte-reshat-bydeshteto-na-evropa-rejimyt-na-makron-e-opasen-news_713885.html", "text": "  Догодина на европейските избори ще се реши бъдещето на Европа. Ще гласуват ли европейците отново за статуквото и овластяването на същите евробюрократи, които затриха обединена Европа?! Или ще дадат ново дихание, един нов живот на една обединена, обновена и интелигентно променяща се Европа. Това написа във \"Фейсбук\" анализаторът Боян Чуков.     Той определя режимът във Франция като опасен за обединена Европа. Ето и пълния текст на експерта.   \"Режимът на Макрон във Франция става все по-опасен за френския народ и обединена Европа. . . Очевидно е, че са нарушени правата на френските граждани!\r\nВнушителна група от 11 френски генерали от резерва излязоха с публичен призив срещу Макрон. Те обвиниха френския президент, е е подписал пакта в Маракеш (Пакта за миграция на ООН) единствено и само от свое име. . Те заявиха на държавния глава: „Обвиняваме Ви в отхвърляне на демокрацията, предателство към нацията. Вие не можете сам да решите да изтриете нашите цивилизационни основи и да ни лишите от същността на нашата Родина... Вашето избиране не е предоставяне на един непопълнен чек“.   В този напрегнат момент Макрон се изнесе на почивка с Бриджит в Сен Тропе. . Преди време Макрон раздели европейците на прогресисти и популисти. Френският президент се превърна в знаме на прогресистите. Е, Настаняването на прогресистите в европейската левица срина електоралните й позиции, но все още не и финансовите й.   Масово левите европейски партии достигнаха своя исторически минимум на последните избори в различните държави в резултат именно на . Така се стигна до драстично обедняване на масите и нарастване на социалното напрежение в Европа.     В пропагандните речи пропити с неотроцкизъм популизмът даже се приравнява към „неофашизма“ и антиевропеизма. , което щеше да е комично, ако не беше трагично за мислещите хора на Стария континент.\r\nВ Европа броди духът на генерала погребан в Colombey-les-Deux-Eglises. Не е далеч моментът, когато гробницата на Шарл дьо Гол ще се превърне в място за поклонение на истинските радетели на обединена Европа. . Които както генерала желаят да видят една просперираща обединена Европа на свободните и суверенни нации.    ", "date": "2018.12.31", "title": "Боян Чуков: Евроизборите ще решат бъдещето на Европа, режимът на Макрон е опасен"}
{"url": "https://www.actualno.com/europe/brexit-porodi-bum-na-tyrseneto-na-irlandski-pasporti-v-obedinenoto-kralstvo-news_713880.html", "text": "  През 2018 г. се забелязва повишаване на търсенето в Обединеното кралство на ирландски паспорти, заяви външният министър на Ирландия. Това вероятно е свързано с наближаването на датата на напускане на Великобритания от Европейския съюз.     Гласуването на Великобритания през 2016 г., с което беше решено да се отдели от останалите 27 държави в блока, породи опасения, че гражданите на Обединеното кралство ще се изправят пред ограничения за правото да работят и да живеят в ЕС, след като на 29 март в сила влезе Brexit.   Броят на британците, кандидатстващи за ирландски паспорти, се е увеличил с 22% до 98 544 през 2018 г., каза ирландският външен министър Саймън Ковъни.\r\n\"Ирландският паспорт е ценен документ,\" каза той в изявление.  Други държави-членки на ЕС, включително Германия, също съобщават за увеличение на броя на молбите за паспорти от Великобритания от 2016 г. насам.\r\nИрландското гражданство е отворено за британците с ирландски родители или баби и дядовци, според външното министерство в Дъблин.   ", "date": "2018.12.31", "title": "Brexit породи бум на търсенето на ирландски паспорти в Обединеното кралство"}
{"url": "https://www.actualno.com/crime/bivsh-zdraven-ministyr-na-borisov-osydi-prokuraturata-news_713883.html", "text": "  Бившият министър на здравеопазването Божидар Нанев в първия кабинет \"Борисов\" е осъдил прокуратурата да му плати обезщетение от 100 000 лева. Присъдата е за неимуществените вреди, нанесени от делото за сделките за антивирусния препарат \"Тамифлу\", съобщи lex.bg.     Това е решение на Софийския градски съд (СГС), който е уважил иска на Нанев срещу държавното обвинение в пълния му размер. Освен глобата, държавното обвинение трябва да заплати и 6646 лева за разноски за адвокатски хонорари.   От материалите по делото става ясно, че действията на прокуратурата срещу Нанев са съсипали не само политическата, но и професионалната му кариера, поради което той е решил да емигрира във Франция.\r\nСпоред твърденията на прокуратурата бившият министър Нанев е сключил в края на 2009 г. неизгоден договор за доставка на лекарството срещу свински грип \"Тамифлу\" с фирма \"Рош България\".  Обвинението твърдеше, че той е пренебрегнал оферта на Здравната служба на Великобритания и от това са настъпили вреди за около 2.4 млн. лева от разликата между двете офертни цени.\r\nДоговорът с \"Рош\" бил за доставка на 200 000 дози и за отложено плащане през 2010 г., когато вече ще са планирани и пари в бюджета. В същото време, офертата от Великобритания включвала незабавно плащане, плюс транспортни разходи, а освен това имало опасност лекарствата да са с изтекъл срок на годност на следващата година и след това да се плаща за унищожаването им.\r\nЗатова и в министерството били на мнение, че офертата е неизгодна. Освен това, към края на 2009 г. вече нямало ръст на заболяваемостта. Страната обаче е трябвало да бъде подготвена и за втора вълна, каквото наистина имаше и закупените лекарства тогава влязоха в употреба.       На две инстанции съдилищата приеха, че сделката не само не била неизгодна, а е била икономически оправдана и необходима.\r\nТогава Нанев се защити, че при обявена световна пандемия България е трябвало да осигури препарати за поне 1 млн. души от населението, а в страната имало около 100 000 опаковки, без да са предвидени пари за повече за текущата година. В крайна сметка съдът прие аргументите на бившия здравен министър.\r\n\"Нещо повече, обвинението е свързано с действия, които министърът е предприел в ситуация на криза за предотвратяване на последиците на епидемия на територията на Република България, които, видно от мотивите на оправдателната присъда, са били съобразени с извънредна ситуация за предотвратяване на тежки последици за населението.\r\nТези действия, вместо да бъдат оценени като положителни за гражданите на Република България, са станали повод за повдигане на незаконно обвинение\", отбелязва в настоящата си присъда съдията от СГС.\r\nРешението не е окончателно и вече е обжалвано от прокуратурата пред Софийския апелативен съд.      ", "date": "2018.12.31", "title": "Бивш здравен министър на Борисов осъди прокуратурата"}
{"url": "https://www.actualno.com/analysis/kak-shte-posreshtnat-nova-godina-po-sveta-podgotvjat-se-oslepitelni-spektakli-news_713881.html", "text": "  Най-големият град в Австралия, Сидни - ще представи най-голямото шоу с фойерверки в света при посрещането на Нова година.     Рекордното количество пиротехника, както и нови ефекти с фойерверки и цветове ще осветят хоризонта на пристанищния град в продължение на 12 минути и ще доставят удоволствие на над 1,5 милиона очаквани зрители.   „Сигурна съм, че ще се насладим на това, че красивото ни пристанище ще бъде осветено както никога досега“, заяви кметът на Сидни Кловър Мур.\r\nПразничната атмосфера ще премине през големите градове в Азия, Европа, Африка и Северна и Южна Америка.  Силното присъствие на полицията се превърна в ключов елемент от празненствата, за да бъдат опазени тълпите, които биха могли да се превърнат в мишена на терористични атаки.\r\nНебето над Хонконг ще бъде осветено от фойерверки, изстреляни от пет шлепа, плаващи в пристанище Виктория, което 10-минутно шоу ще бъде наблюдавано от от 300 000 души на брега.\r\nВ Джакарта стотици двойки ще сключат брак на масова сватбена церемония, но тези в пострадалата от цунами провинция Бантен бяха призовани да не правят купон за да покажат почит към жертвите от бедствието.       В Токио японците ще наводнят храмовете за звъна на Нова година, докато американският боксьор Флойд Мейуедър-младши ще се изправи пред местния кикбоксьор Теншин Насукава в двубой край Токио.\r\nВ руската столица Москва ще има к0онцерти и светлинни шоута, които ще превърнат в еуфория от светлини парковете на града и повече от 1000 ледени пързалки са отворени за търсещи веселие московчани и гости на града.\r\nФренската столица Париж ще види фойерверки,и звуково и светлинно шоу под логото \"братство\", което ще се проведе на Шанз-Елизе въпреки плановете за по-нататъшни антиправителствени протести на \"жълтите жилетки\" на прочутия булевард.\r\nВ германската столица Берлин любителите на музиката ще се забавляват с концерт на Бранденбургската врата, но популярната немска традиция за пускане на фойерверки за отбелязване на новата година е забранена в някои други градове поради опасения за безопасността.\r\nБританската столица ще посрещне новата година, като отпразнува връзката си с Европа на фона на бъркотията за гласуваното напускане на ЕС след референдума за Brexit и спекулациите ще има ли въобще развод с ЕС.      ", "date": "2018.12.31", "title": "Как ще посрещнат Нова година по света - подготвят се ослепителни спектакли"}
{"url": "https://www.actualno.com/society/ot-1-januari-se-vyvejda-uikend-vinetka-za-10-lv-news_713888.html", "text": "  Водачите на моторни превозни средства до 3.5 т могат да ползват и уикенд винетка от 1 януари 2019 г.. Тя ще струва 10 лв. и ще важи от 12.00 ч. в петък до 23.59 ч. в неделя, предаде БГНЕС.     Останалите цени на винетни такси остават непроменени. Няма да се променят цените на винетните такси и за тежкотоварни превозни средства - те ще важат до 16 август 2019 г., когато влиза в сила тол системата и ще преминат на тол такса.\r\nВъвеждането на уикенд винетката се регламентира с правителствено постановление, с което се изменя Тарифата за таксите, които се събират от Агенция „Пътна инфраструктура“. Тази възможност ще облекчи водачите, които пътуват по републиканската пътна мрежа по-рядко.\r\nС промяната се дава възможност водачите на моторни превозни средства с чуждестранна регистрация да плащат определените в евро такси в левовата им равностойност.  В Тарифата за таксите, които се събират от Агенция „Пътна инфраструктура“, е определен и размерът за компенсаторната такса, която ще се заплаща от нарушителите, които ползват републиканската мрежа без платена пътна такса.   За шофьорите на превозни средства над 12 тона тя ще бъде 175 лв., за пътните превозни средства между 3,5 и 12 тона - 125 лв., а за леките автомобили до 3,5 тона - 70 лв.\r\nЗа тежкотоварните автомобили компенсаторната такса ще се прилага за т.нар. преходен период преди въвеждането на тол таксата за изминато разстояние от 16 август 2019 г.    От тази дата тя ще бъде актуализирана в зависимост от приетата тарифа за тол такси, които ще се плащат за територията на България.\r\nКомпенсаторната такса е междинна санкция към лицата, които не са платили дължима винетна такса, а ползват пътната мрежа и са нарушители по смисъла на законовите разпоредби за пътно таксуване. Това е таксата, която се заплаща с цел избягване на административни санкции.", "date": "2018.12.31", "title": "От 1 януари се въвежда уикенд винетка за 10 лв. "}
{"url": "https://www.actualno.com/balkani/kosovo-syrbija-e-mini-rusija-na-balkanite-news_713892.html", "text": "  Косовският премиер Рамуш Харадинай каза днес, че Белград е продължение на ръката на Москва на Балканите и че Прищина незабавно ще премахне 100-центните вносни мита за Сърбия, ако Белград започне да се държи европейски.     “С отварянето на вътрешния ни пазар, ние дадохме на Сърбия стотици милиони, за да купуват оръжие в Москва. Ако Сърбия не се промени, митата ще останат завинаги. Ако иска да постигнем съгласие за взаимно признаване и да работи на Балканите според европейската и американската логика, днес ще премахнем митата. Сърбия е мини-Русия на Балканите“, каза Харадинай на новогодишна среща с журналисти   Той добави, че 100% мито за внос на продукти от Сърбия и Босна и Херцеговина е икономическа мярка за защита на икономиката на Косово.\r\nКосовският премиер обяви, че през 2019 г. правителството му ще се посвети на развитието на икономиката.  „Нашата енергия и нашето внимание ще бъдат насочени към икономиката. Програмите, които ще стартираме през следващата година, вече са пред нас“, каза Харадинай.", "date": "2018.12.31", "title": "Косово: Сърбия е мини-Русия на Балканите"}
{"url": "https://www.actualno.com/europe/putin-pristigna-v-magnitogorsk-zaradi-gazovata-eksplozija-news_713891.html", "text": "  Руският президент Владимир Путин пристигна в град Магнитогороск в Урал, след като там газова експлозия , уби най-малко четирима души и десетки все още са без следа.     Очаква се Путин да се срещне с жертвите от трагедията и с местните власти на индустриалния град, съобщиха руски медии. Според последната информация от мястото на инцидента 35 души остават в неизвестност, заяви пред АФП Тимур Хикматов, говорител на министерството по извънредните ситуации.   Първоначално беше съобщено, че загинали са най-малко трима души, а 79 се водят за безследно изчезнали при експлозия на газ в жилищна сграда в Урал.\r\nИнцидентът е станал в ранните сутрешни часове в индустриалния град Магнитогорск, съобщиха руските власти. Трима души са били извадени живи изпод руините, обяви заместник-губернатора на Челябински регион. Съдбата на 79 от обитателите на блока засега остава неясна. 12 пострадали са откарани в болница, сред тях има и едно дете. Състоянието на ранените е добро, опасност за живота им няма. Експлозията е станала в апартамент на втория етаж. Обитателите на двата съседни входа са евакуирани. В блока живеят общо 1100 души.  На мястото работят спасителни екипи и полиция, които издирват затрупани под отломките хора. Експерти обследват конструкцията на сградата, за да преценят доколко е безопасна и дали живущите в съседните входове могат да се върнат по домовете си.\r\nПри експертен оглед не е било установено неправомерно боравене с газопреносната инсталация в мазето на блока, доколкото имаше съмнения, че неоторизирани дейностi по тази система може да са станали причина за експлозията.", "date": "2018.12.31", "title": "Путин пристигна в Магнитогорск заради газовата експлозия"}
{"url": "https://www.actualno.com/society/fandykova-shte-pytuvame-bez-vinetka-po-severnata-tangenta-news_713884.html", "text": "  По северната тангента ще се пътува без винетка, разкри кметът Йорданка Фандъкова след среща с ръководството на Агенция „Пътна инфраструктура”.     Тя съобщи новината, като използва за целта фейсбук страницата си.    Миналата седмица правителството включи скоростната отсечка към бъдещата магистрала \"Европа\", която трябва да стига до границата със Сърбия. Така на практика тя става платена от 1 януари и за пътуване по нея се иска винетка.  Столичната община обаче се възпротиви на това решение, тъй като пътят се използва от хората, живеещи в крайградските територии за достъп до столицата. За тях като алтернатива остава старата северна дъга на Околовръстния път, която обаче удължава пътя с доста километри и освен това не е в добро състояние.\r\nРешението предизвика недоволството на хората от северните райони, които трябва да плащат за достъп до града, докато тези от южните като Драгалевци и Симеоново ще стигат до града без винетка, тъй като Околовръстният път е изключен от платените пътни отсечки.   \"Тази сутрин разговарях отново с ръководството на Агенция пътна инфраструктура и очаквам още на 2 януари с АПИ да постигнем споразумение за изключване на Северна скоростна тангента от списъка на пътищата, за които е нужна винетка\", написа Фандъкова във Фейсбук.    До окончателното решение се въвежда гратисен период за преминаването без винетка по тангентата на леки автомобили.\r\n\"Уверена съм, че с АПИ ще намерим законен начин за промяната и тя ще е в полза на софиянци. Северна скоростна тангента е изключително важна за извеждане на трафика от центъра на града, в това число и на тежкотоварните автомобили. С оглед намаляване на задръстванията в града и подобряване на качеството на въздуха в София\", пише още в профила на кмета.", "date": "2018.12.31", "title": "Фандъкова: Ще пътуваме без винетка по Северната тангента"}
{"url": "https://www.actualno.com/society/patriarh-neofit-neka-ima-mir-i-blagodat-prez-2019-godina-news_713894.html", "text": "  Българският патриарх Неофит отправи послание за мир и благодат през Новата 2019 година.     „Измина още една година от дългия низ на времето, което Господ Бог ни е дарувал, за да възрастваме и да се спасяваме в Него. Да възрастваме във вярата и добродетелите, в следването на Господния път, в нашето богоуподобяване и в съграждането на Църквата, която Господ ни е оставил като сигурен спасителен кораб сред бурите на житейското море“, казва патриархът в обръщение по повод настъпващата 2019 г., публикувано на сайта на Св. Синод на БПЦ.   „В края на изминалата и началото на новата година ние благодарим на Бога за всичките Негови щедрости, за великата Му милост и дълготърпение към нас, недостойните, но дълбоко в сърцата си предани Нему и обичани от Него чеда“, посочва дядо Неофит.\r\n„Благодарили на Господа, навлизаме в новата година с нова надежда за възход и укрепване на нашата Православна църква и скъпото ни Отечество, за мир и благодат във всеки български християнски дом и всяка християнска душа. Надежда, която, по думите на апостола, “не посрамя, защото любовта Божия се изля в нашите сърца чрез дадения нам Дух Светий. А спасението ни е в надеждата “за вечен живот, който неизменният в словото Си Бог обеща преди вечни времена”. Въоръжени с тази надежда и с вярата в Христа Иисуса и в благия Божи Промисъл, и през новата година ще се стремим да отдадем всичките си сили и таланти, които Господ Бог ни е дарувал, така щото Църквата и Родината ни да вървят към мирни и благодатни дни и години, неизменно уповавайки се на Бога и търсейки Неговата свята воля ­ както всеки ден се молим с молитвата Господня: “Да бъде, Господи, Твоята воля”.  Патриарх Неофит благослови страната ни с думите: „Да бъде благословено и прославено името Господне, да бъде благословена и нашата скъпа Родина България ­ за слава Божия и за доброто и благопреуспяването на обичния ни православен народ! Божията милост и Неговата всещедра и всепобеждаваща любов да бъдат винаги с нас, Божията крепка Десница да ни ръководи във всяко наше лично и общностно дело, с което и през Новата 2019 година ще продължим да изграждаме нашите съдбини.   Бог на мира и любовта да бъде с всички нас!    За много и благословени години!“", "date": "2018.12.31", "title": "Патриарх Неофит: Нека има мир и благодат през 2019 година"}
{"url": "https://www.actualno.com/europe/sedem-deca-moje-da-sa-zatrupani-v-ruskija-blok-news_713903.html", "text": "  Седем деца може да се намират под руините на срутения жилищен блок в Магнитогорск, предава TACC, цитирани от \"Фокус\".     В момента в неизвестност са 35 души от живеещите във въпросния вход, с които все още не е установена връзка или тяхното местонахождение не е известно на спасителите, съобщи губернаторът на Челябинска област, като уточни, че за съжаление между тях има седем деца. Властите са разпространили списък на издирваните лица, като се надяват техни близки или познати да съобщят, ако знаят нещо за тяхното местонахождение. Формираният на мястото на инцидента оперативен щаб е съобщил, че разполага с достатъчно техника и човешки ресурси за справяне с извънредната ситуация. На територията на цялата Челябинска област е обявено извънредно положение.Президентът Владимир Путин е пристигнал на мястото на аварията.   Засега се знае, че четирима души са загинали, а други петима са ранени и се намират в болница, като сред тях има и две деца.\r\nСпасителите в Магнитогорск са започнали да разчистват по-големите отломки от сградата със специализирана техника, предава.  Използва се така нареченият манипулатор, който внимателно отстранява отломките от сградата, съобщава кореспондентът на ТАСС от мястото на събитието.\r\nОт своя страна спасител, който е ръководил много спасителни операции на Министерството на извънредните ситуации в Русия и в чужбина, е обяснил на ТАСС, че Министерството на извънредните ситуации използва математически изчисления, за да отмества бързо и безопасно отломките. \"Спасителите използват математически изчисления, след това премахват плочите, и запазват тишина, за да чуят евентуално за наличието на затрупани хора.   Според опитния спасител, в такива условия тежката техника се използва до минимум, за да не се рискуват живота на възможните пострадали под развалините.    ", "date": "2018.12.31", "title": "Седем деца може да са затрупани в руския блок"}
{"url": "https://www.actualno.com/society/linejka-i-kola-se-blysnaha-news_713898.html", "text": "  Лек автомобил и линейка са катастрофирали при пазара в Сандански. Това съобщи „Фокус“.     Специализираната кола е ударила лекия автомобил, който в този момент е извършвал маневра за изпреварване на друго спряло моторно превозно средство. Няма пострадали, нанесени са само материални щети. Полицейски екип се е отзовал на мястото на инцидента.   ", "date": "2018.12.31", "title": "Линейка и кола се блъснаха"}
{"url": "https://www.actualno.com/asenovgrad/shte-ima-li-postament-olicetvorjavasht-asenovgrad-kato-gradyt-na-svatbenata-moda-news_713741.html", "text": "  Постамент, показващ един от основните символи на Асеновград - производството на булчински рокли, официални тоалети и сватбени аксесоари - да бъде поставен на входа на града ще поискат местни бизнесмени. Това е един от основните начини за препитание на асеновградчани. В Асеновград, за да си пазаруват официални облекла за сватбения ден пристигат не само жители на други български градове, а и чужденци. Това са само част от мотивите, с които инициаторите от местния Съюз на предприемачите ще подкрепят искането си пред асеновградкия Общински съвет.     Чрез реализирането на идеята целта е градът да бъде символично провъзгласен за град на модата. \"Практическото осъществяване на предложението зависи само от Общинския съвет и най-вече от местното ръководство. Защото през годините градът се е прочул най-много с няколко неща. Редом до емблематичния НПК Асенова крепост, многобройните църкви, станимашкия мавруд, се нареждат и сватбените тоалети и аксесоари. А и в града имаме немалко изтъкнати дизайнери с много световни награди.\", обясни пред председателят на \"Съюз на предприемачите\"-Асеновград - Васил Пиронков.   Той посочи, че компаниите, които произвеждат мъжко и дамско официално облекло и булчински рокли, са възникнали в града още преди десетки години. И традициите в тази област са останали във времето. Пиронков счита, че чрез поставянето на постамент обичаите ще бъдат съхранени и запазят и ще се увековечат. \"А как се получава това? Естествено, когато покажем това и на всички онези, с които сега полагаме началото и започваме да пишем една нова бизнес история на Асеновград. Чрез нея ще разкажем за развитието на икономиката в града. Ще можем да определим какви са били нашите традиции в шивашката промишленост.\", коментира председателят на асеновградските предприемачи.\r\nПредложението на Пиронков и колегите му от всички сфери на бизнеса ще бъде постаментът да се постави при първото кръгово кръстовище на входа на Асеновград. На този етап предложението е съобщено устно на градската управа. То ще бъде официално входирано при председателя на Общински съвет в първите дни от новата година. Ако идеята бъде внесена за обсъждане и одобрена от съветниците на града, ще последва възлагане на проектиране.  В аванс Васил Пиронков издаде, че дори ще бъде обявен конкурс с награда и така ще бъде определен най-добрият проект на постамента. По този начин ще бъде определен и материалът, от който ще е изработен, както и размерът на необходимите средства. Това е идеята на провеждането на публично обсъждане по темата, за да може \"постаментът да е хем модернистичен, хем да е продължение на традициите, които са били в Асеновград в тази сфера. След това, планът е различните предложения да бъдат подложени на обществено обсъждане пред гражданите и така да се избере най-точният проект.\r\nПървоначалната идея е финансирането да се извърши съвместно между община Асеновград и представители на местния бизнес. А целта на постамента е гостите, които пристигат, още влизайки да знаят, че това това е градът на българската мода и на булчинските произведения, включително и на аксесоарите. Васил Пиронков подчерта, че предложението му е подкрепено от абсолютно всички бизнесмени в Асеновград, от общинската администрация и дори от голяма част от асеновградското общество.   Първата стъпка към реализиране на проекта е изготвяне и провеждане на анкета-допитване до експерти, които да посъветват как точно да бъде именуван проектът и тъй като сега, по коледните празници е достатъчно натоварена общинската администрация, за да размишлява върху този въпрос, идеята ще бъде официално внесена в първите работни дни от новата година. Ние, от \"Съюз на предприемачите-Асеновград\" разчитаме, че вече сме внесли предложението устно, обявявайки го пред заместник-кмета инженер Петър Бояджиев и председателя на Общински съвет - Драгомир Георгиев\", каза в заключение Пиронков.    ", "date": "2018.12.31", "title": "Ще има ли постамент, олицетворяващ Асеновград като градът на сватбената мода?"}
{"url": "https://www.actualno.com/celebrate/sv-prepodobna-melanija-news_712402.html", "text": "  В IV в. няколко свети мъже, гонени на Изток от арианите, потърсили убежище в Рим. От тях римските християни узнали за подвизите на светите отшелници и за трудовете на монашеския живот, по онова време още малко известен на Запад. Тия разкази възбудили силна ревност и голямо усърдие за служение на Бога, особено между жените. Жените от висшето римско общество се отказвали от светските удоволствия, от разкошен живот и употребявали всичко за подпомагане бедните, за откупуване на пленените, за построяване и украсяване на църквите.     Между тия свети жени особено е известна Мелания, вдовица на окръжния римски управител, която от 20-годишна възраст се посветила на служене Богу, изучавала Св. Писание под ръководството на блажени Йероним, помагала на бедните и страдащите.\r\nЖеланието й да се поклони на светите места и да изучи иноческия живот я довело на Изток. Там тя посещавала светите отшелници, строила манастири, болници, странноприемници; сама служела на бедните с най-голямо смирение. Грамадните си съкровища тя употребила за тия богоугодни дела. Живеейки в Йерусалим, тя постоянно с писмата си убеждавала своите роднини и приятели в Рим към същия живот, като описвала радостното състояние на душата, която напълно се предала Господу. Но и в Рим християнските жени продължавали да сияят с добродетели, които съставяли рязка противоположност на пороците и суетността на езическото общество. Те построили първите болници в Рим, сами се грижели за страдащите, пращали щедри помощи дори в далечни краища, откупували нещастниците, които се мъчели в плен при варварите. Италия, Испания, Африка благославяли имената на Павлина, Фабиола, Мелания и други християнки, които употребявали богатствата си за помощ на ближните.  Престарялата Мелания поискала преди смъртта си да посети Рим и да се види със семейството си и приятелките си. Тя пристигнала в Рим тогава, когато варвари от всички страни застрашавали вечния град; те постоянно нахлували в Италия и откарвали цели семейства в плен; грамадни богатства минавали в ръцете им; дворците и малките хижи се предавали на пламъци. Престарялата Мелания повтаряла на приятелките си: \"Побързайте да предадете Богу вашите богатства! Не жалете тленните съкровища на света!\"\r\nВ семейството си тя особено се радвала на усърдието и благочестието на своята внучка, която носела нейното име. Тая млада жена била омъжена за един от най-богатите и знатни граждани в Рим - Апиниан. Сама тя притежавала огромни имения в Италия, Сицилия, Испания и Африка. Но сърцето й не било привързано към земните блага, а горяло от чиста любов към Бога и ближните. Родили й се две деца, които умрели малолетни. Тя и мъжът й в това видели указание, че трябва да употребят и времето, и средствата си за богоугодни дела. И действително така започнали да постъпват. Всичкото си имущество те смятали като притежание на Бога и бедните. При грамадното богатство не си позволявали никакъв разкош, а всичко раздавали на нуждаещите се.\r\nПожелали и те да посетят Изтока и тръгнали за там с майка си Албина. Известно време поживели в Африка, където имали приятели и роднини. По целия път раздавали богати милостини, строили църкви, манастири и откупували пленници. На Изток те посетили светите отшелници и най-после се заселили в Йерусалим.    Скоро след пристигането им там престарялата Мелания починала (410 г.), а нейната внучка продължавала делата й. В тясна килия някъде на Маслинетата (Елеонската) планина тя прекарвала времето си в молитва и изучаване на Св. Писание. Блажени Йероним, който живеел тогава също в Йерусалим, където превеждал на латински Библията, й помагал със своите съвети. Заедно с това благочестивата Мелания дейно се занимавала с благотворителни дела, помагайки на бедни и болни. Апиниан помагал в трудовете й. Тя построила болници и странноприемници и умряла в бедност (434 г.).\r\nНа 31 декември св. Църква почита паметта на двете Мелании - бабата и внучката, и нейния благочестив съпруг Апиниан. © Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2018.12.31", "title": "Св. преподобна Мелания"}
{"url": "https://www.actualno.com/tennis/dimitrov-eliminira-nishioka-i-otkri-sezon-2019-s-chista-pobeda-video-news_713839.html", "text": "  Григор Димитров не бе безупречен, но стори достатъчно, за да елиминира Йошихито Нишиока в първия кръг в Бризбън и да стартира сезона с победа 6-3 6-4, пише .     Българинът имаше и силни, и слаби моменти, но като цяло беше по-добрият тенисист на корта, контролираше повечето разигравания, записа повече печеливши удари и заслужено продължава към осминафиналите, където очаква Джон Милман или Тенис Сандгрен. Мачът ще се проведе сутринта в сряда, 2 януари.  Ключово за успеха на Димитров в първия му официален мач за годината беше, че съумя да покаже търпение и устойчива психика в напрегнатите моменти, спасявайки шест от седемте точки за пробив, пред които беше изправен. Минус безспорно беше по-колебливият бекхенд, както и по-слабият процент първи сервис.  ", "date": "2018.12.31", "title": "Димитров елиминира Нишиока и откри сезон 2019 с чиста победа (ВИДЕО)"}
{"url": "https://www.actualno.com/society/ne-nosete-oryjie-i-ne-palete-pirotehnika-na-novogodishnija-koncert-shte-vi-globjat-soleno-news_713868.html", "text": "  Целият наличен състав на полицията ще отговаря за сигурността по време на новогодишния концерт \"Сцена под звездите\" и реда в столицата.     Препоръката на МВР към  гражданите е да не носят стъклени бутилки и огнестрелно оръжие, както и да не отиват на площада в нетрезво състояние. Това предупреди Владимир Муеров от \"Национална полиция\" по време на пресконференция. Осем контролни пункта ще бъдат изградени за новогодишния концерт тази вечер.   От полицията предупредиха още, че всеки, който използва пиротехника на обществени места довечера, също е заплашен от глоба от 500 до 2500 лева.  Проверките ще са на произволен принцип. Ще се следят внимателно носещите обемисти багажи, предвиден е и тест с дрегер за хората във видимо пияно състояние.\r\nЕкип на Антитерор също ще следи за спазването на реда. Ще има разположена полицейска специализирана техника по булевардите „Мария Луиза“и „Витошка“, около заведенията и бежанските центрове.\r\nДимитър Кошов от „Криминална полиция“ отчете, че няма тежки престъпления около Коледа.       Гражданите да не носят големи парични суми, а в случай че станат обект на такова престъпление, да оставят вещта да бъде взета, ако не могат да окажат съпротива. Важно е да запомнят описанието на извършителя и да сигнализират в МВР.\r\nПо отношение грабежите в денонощни магазини и аптеки е важно собствениците и продавачите да подават информация към органите на реда при съмнение, както и да имат наличен паник бутон.\r\nОт КАТ очакват на 1 януари засилен трафик по пътищата. Сформирани са екипи, които ще забавят трафика преди тунела на Витиня, за да не се образуват километрични тапи. Отново ще се спира тежкотоварния трафик, така както беше и по Коледа.\r\nКомисар Любомир Константинов уточни, че ще има линейни екипи за проверка на автомобилите за употреба на алкохол и наркотични вещества в столицата, както и по магистралите. Най-много екипи ще бъдат разположени в столичния ж.к. Студентски град.", "date": "2018.12.31", "title": "Не носете оръжие и не палете пиротехника на новогодишния концерт - ще ви глобят солено"}
{"url": "https://www.actualno.com/society/zasileni-merki-za-sigurnost-v-cjalata-strana-na-praga-na-2019-g-news_713841.html", "text": "  Броени часове остават до посрещането на новата 2019 година. У нас традиционно се организират празнични тържества в по-големите градове.     В София над 350 полицаи ще охраняват площад „Александър Батенберг” по време на концерта, с който столичани ще изпратят 2018-та, предаде bTV.\r\nБулевардът днес е затворен за движение, забрани за престой и паркиране има в цялото каре около площада.   От полицията предупредиха, че всеки, който използва пиротехника на обществени места довечера, е заплашен от глоба от 500 до 2500 лева.  Във Варна ще посрещнат новата година без контролно-пропускателни пунктове и специални заграждения, но със засилено полицейско присъствие с много цивилни служители. Около хиляда души се очаква да гледат концерта и зарята на площад „Независимост”.\r\nДопълнителна охрана е осигурена за тържествата на открито тази вечер и в Стара Загора. Над 40 униформени и служители на общинска охрана ще бдят за спокойното и безинцидентно празнуване на гражданите. От общината напомнят, че употребата на пиротехнически средства и на алкохол по време на концерта са забранени.\r\nВпечатляващо шоу обещават организаторите в Пловдив, който в полунощ ще стане европейска столица на културата. В Бургас освен музикалната програма след 23 ч., ще бъдат раздадени 2000 парчета баница и по чаша вино на всеки желаещ.    ", "date": "2018.12.31", "title": "Засилени мерки за сигурност в цялата страна на прага на 2019 г."}
{"url": "https://www.actualno.com/society/prognoza-za-vremeto-31-dekemvri-ponedelnik-news_713829.html", "text": "  През последното денонощие от тази година над по-голямата част от страната ще преобладава облачно време, на места със слаби превалявания от дъжд и сняг. Временно разкъсване и намаление на облачността ще има през деня на места в източните райони. Ще е почти тихо. Минималните температури ще бъдат между минус 2° и 3°, а максималните – между 3° и 8°. Това съобщи за агенция „Фокус“ дежурният синоптик Боряна Маркова от Националния институт по метеорология и хидрология към БАН.     В новогодишната нощ ще преобладава облачно време и на отделни места ще прехвърча сняг. Вятърът ще се ориентира от север-североизток и ще е слаб до умерен. Температурите към полунощ ще са от минус 2° до 3°. Атмосферното налягане слабо ще се понижи, но ще остане по-високо от средното за месеца. По Черноморието облачността ще е по-често значителна, на отделни места със слаби превалявания от дъжд. Ще е почти тихо, но по-късно през деня ще се ориентира от север-североизток и ще е слаб до умерен. Максималните температури ще са между 5°-7°. Температурата на морската вода е около 7°. Вълнението на морето ще е 1-2 бала. В планините ще е предимно облачно със слаби превалявания от сняг. Ще духа слаб до умерен северозападен вятър. Максималната температура на височина 1200 метра ще е около минус 2°, на 2000 метра - около минус 9°.   През първия ден от Новата година облачността ще е значителна, но съществени валежи не се очакват. Ще духа до умерен вятър от север-североизток. Минималните температури ще бъдат между минус 5° и 0°, а максималните – между 1° и 6°. В сряда над много райони ще има временни разкъсвания и намаления на облачността. Вятърът ще се ориентира от запад-северозапад и ще се усили. Температурите слабо ще се повишат и максималните ще бъдат между 4° и 9°. В четвъртък с умерен и временно силен вятър от северозапад, в Източна България от североизток ще нахлува студен арктичен въздух. Времето ще е облачно, от югозапад ще започнат валежи от сняг, които ще обхванат по-голямата част от страната. Температурите бързо и значително ще се понижат.", "date": "2018.12.31", "title": "Прогноза за времето - 31 декември (понеделник)"}
{"url": "https://www.actualno.com/america/vleze-v-sila-reshenieto-sasht-da-se-ottegljat-ot-unesko-news_713840.html", "text": "  Решението на САЩ да се оттегли от ЮНЕСКО, което беше обявено през октомври 2017 г., влезе в сила в съответствие с устава на организацията. Това съобщава ТАСС, цитирана от агенция \"Фокус\".     От този момент Съединените щати прекратяват пълноправното си членство в ЮНЕСКО и стават държава със статут на наблюдател. На практика това означава, че Вашингтон няма да плаща повече за членски внос и няма да може да бъде избран в Комитета за световно наследство, орган, отговорен за прилагането на разпоредбите на Конвенцията от 1972 г. за защита на културното и природно наследство.   Самата конвенция е независим международен договор, подписан и ратифициран от САЩ: Вашингтон не я напуска и ще продължи да го изпълнява. Що се отнася до членските вноски, САЩ не са платили от 2011 г. насам: те отказаха да участват във финансирането на ЮНЕСКО, след като Палестина беше приета в редиците ѝ като пълноправен член. В резултат на това международната организация загуби 22% от своето финансиране.", "date": "2018.12.31", "title": "Влезе в сила решението САЩ да се оттеглят от ЮНЕСКО"}
{"url": "https://www.actualno.com/asia/kurdite-izraziha-gotovnost-da-predadat-oryjijata-si-news_713842.html", "text": "  Бойците от кюрдските „Отряди народна самоотбрана“ заявиха, че са готови да предадат оръжията си след постигане на политическо решение на сирийската криза. Това съобщи ТАСС, цитирана от агенция \"Фокус\".     Според Нури Махмуд, кюрдите са призовали за помощ на сирийската армия за защита на град Манбидж пред заплахата от нахлуване на турски войски и въоръжените сили на опозицията. „Що се отнася до оръжията, прехвърлени от Съединените щати, кюрдите ги използват изключително във войната срещу терористите от „Ислямска държава“, каза той. Кюрдският командир отбеляза, че военните операции срещу терористичната групировка продължават в района на Хаджин.   По-рано Анкара многократно заявяваше, че Вашингтон прави грешка, като доставя оръжие на кюрдите. В Турция кюрдската милиция се счита за част от въоръженото крило на Кюрдската работническа партия, която се счита за терористична организация. Президентът Реджеп Тайип Ердоган многократно предупреждава, че даденото на кюрдите американско оръжие може по-късно да бъде насочено срещу Турция.", "date": "2018.12.31", "title": "Кюрдите изразиха готовност да предадат оръжията си"}
{"url": "https://www.actualno.com/interest/2018-godinata-na-njakoi-ot-naj-neverojatnite-nauchni-otkritija-news_713828.html", "text": "   През 2018 година учените направиха няколко изумителни открития: Инженерите от “Спейс Екс” изпратиха червена спортна кола на полет около Марс, китайски учени клонираха двойка маймуни, а в Египет откриха сирене, произведено преди 3000 години. През изминалата година учените измислиха и как „да докоснат“ Слънцето, използвайки сонда, устойчива на топлина, и дори намериха начин да се преборят с рака.       Тези и още няколко постижения за пореден път напомниха, че учени от целия свят с всеки изминал ден научават все повече за живота и Вселената, пише Хилари Брюек в равносметка за \"Бизнес инсайдър\", цитирана от БГНЕС.    А ето и част от постиженията на науката през изминалата година: През февруари частната американска космическа компания „Спейс Екс“ извърши истински подвиг. Компанията изстреля рециклираната си ракета с 27 двигателя „Фалкон Хеви“ за пръв път. На борда и се намираше червеният автомобил на милиардера – „Тесла Роудстър“, зад чийто волан имаше празен скафандър и бележка с надпис „Без паника“. Колата все още обикаля Слънчевата система, като през ноември от „Спейс Екс“ съобщиха, че автомобилът е преминал покрай Марс.\r\nПрез март учени от НАСА разкриха как животът в Космоса може да повреди зрението и да отслаби имунната система. Когато астронавтът Скот Кели остави своя брат близнак Марк на Земята и потегли на едногодишна мисия на Международната космическа станция, учените откриха възможност да проучат как животът далеч от родната планета може да повлияе на човек. След завръщането си от мисията на орбиталния комплекс Скот вече не е толкова идентичен с брат си – вероятно заради стреса, който организмът му е преживял в Космоса.  Любители астрономи забелязаха ново уникално явление – , което всъщност се придвижва доста по-далеч на юг от обичайното за подобни явления. Нарекоха го STEVE (по английската абревиатура на Силно увеличаване на скоростта на топлинна емисия). Новата Аурора Бореалис пътува по различни магнитни полета спрямо своите събратя и и може да се появи доста по-близо до Екватора отколкото традиционното Северно сияние.\r\nСлед три години италиански учени откриха през юли, че е възможно да има 20-километрово езеро с течна вода на северния полюс на Червената планета. Останалата част на Марс е твърде студена, за да може водата да остане в течно състояние. Астрономи през септември откриха частица призрак в Антарктида – разкривайки източника на най-мощната радиация във Вселената. Учените намериха неутриното посредтсвом обсерваторията \"Айс кюб\" на Южния полюс. Хората се приближиха с една стъпка по-близо до докосването на Слънцето, след като през ноември беше изстреляна , която ще е първата, приближила се максимално близо до естествения ни източник на светлина. Сондата е и най-бързо въртящият се предмет, изработен от човека, и е способна да се върти около Слънцето със скорост от 213 200 мили в час.\r\nНа Земята Американската агенция по храните и лекарствата одобри през ноември лекарство, което се на базата на ДНК, вместо да локализира местоположението на самите тумори. Лекарството, наречено Vitrakvi, вече е тествано при пациенти с различни видове рак. Вместо да се насочва към самите тумори и раковите клетки, неговата цел са специфични биомаркери в човешката ДНК. Така вместо различна терапия за различен вид рак, лекарството лекува пациента на по-първична основа. При 81 процента от пациентите, приемали лекарството, туморите са се свили значително, а при 17 на сто - са изчезнали напълно. Разбира се, лечението с Vitrakvi в момента струва 393 000 долара на година.       Учените разработиха и роботи, които са 1000 пъти по-малко от човешки косъм, но притежават способността да поглъщат тумори. За да се преборят с глада, учените намериха начин да отгледат .\r\nВ Египет през юли пък беше направено смайващо археологическо откритие – учените отвориха 30-тонен черен саркофаг и откриха три напълно запазени мумии в гробница, разположена в средата на отходен канал в Александрия. Откритието, датиращо от преди 2000 години, беше направено при рутинни строителни дейнсоти в пристанищния град. При разкопките беше открито и сирене – вероятно първият млечен продукт, направен преди 3200 години. То беше намерено в гробницата на кмета на Мемефис, живял през 13 век преди Христа. Все още предстои да бъде установено дали най-старото сирене в света е направено от краве или козе мляко и дали останките не съдържат древни и опасни бактерии.\r\nКитайски учени обявиха през януари, че успешно са , като по този начин са пробили през „техническата бариера“, позволяваща клонирането на хора. Използваната техника за клонирането на макаците е същата като използваната преди повече от две десетилетия при овцата Доли. Към момента китайските учени са категорични – няма да клонираме хора, но откритието ще ни помогне да проучим по-добре някои болести и да тестваме нови лекарства.\r\nПрез октомври учените обявиха раждането на здрави мишки от еднополови родители. А през декември – жена с трансплантирана матка от починал донор роди здраво бебе момиченце.\r\nСлед 129 години светът започна да използва по-точна мярка за килограм. От 1889 г. за еталон на мерната единица за килограм се използваше цилиндър от платина и иридий, наричан \"Голямото К\", който се съхранява в близост до Париж. Има и няколко негови реплики, които се намират на различни места по света. Оказа се, че той губи маса. Затова учени се събраха на конференция в Париж през ноември и решиха –цилиндърът да бъде заменен от научна формула, която ще е базирана на това каква сила оказва електромагнитна вълна в единия край на една везна, в чиито друг край има тежест от един килограм.      ", "date": "2018.12.31", "title": "2018: Годината на някои от най-невероятните научни открития"}
{"url": "https://www.actualno.com/europe/francija-i-velikobritanija-se-sporazumjaha-za-migrantite-prez-lamansha-news_713844.html", "text": "  Великобритания и Франция се договориха да засилят двустранното сътрудничество срещу мигрантите, които се опитват да пресекат Ламанша. Това съобщиха от Британското министерство на вътрешните работи, предаде AFP.     През следващите седмици двете страни ще увеличат патрулите за наблюдение и ще се съсредоточат върху мерките за разбиване на банди за трафик и ще повишат осведомеността за опасностите от морските преминавания през един от най-натоварените морски пътища в света.\r\n„Обединеното кралство и Франция ще надграждат нашите съвместни усилия за възпиране на незаконната миграция - защитавайки нашите граници и човешкия живот“, заяви министърът на вътрешните работи на Великобритания Саджид Джавид, след като разговаря по телефона с френския си колега Кристоф Кастанер.   Опитите за пресичане на Ламанша се увеличават от октомври, като властите от двете страни се борят да ги спрат.  Джавид, който преди това заяви, че увеличаването се разглежда като „голям инцидент“, е изправен пред критики от страна на опозицията и от собствената си партия, защото реагира твърде бавно.\r\nОсобено увеличение на пристигащите е отбелязано по време на коледния период, като британските власти са установили 43 души в английски води на Коледа и 26 декември.    ", "date": "2018.12.31", "title": "Франция и Великобритания се споразумяха за мигрантите през Ламанша"}
{"url": "https://www.actualno.com/europe/v-ukrajna-zapochva-kampanijata-za-izbor-na-prezident-na-stranata-news_713843.html", "text": "  Последният ден на декември за украинците ще бъде не само края на изминалата година, но и началото на кампанията за президентските избори. Според изискването на закона, кампанията трябва да започне три месеца преди деня на гласуването. Тъй като президентските избори са насрочени за 31 март, се оказа, че настоящата предизборна кампания ще започне точно един ден преди Нова година, съобщава TACC, цитирана от агенция \"Фокус\".     От този ден до 3 февруари тези, които желаят да участват в борбата за президент, ще имат възможност да представят документи в ЦИК за регистрация като кандидати. ЦИК ще отдели пет дни на процедурата по регистрация. Така след 8 февруари ще стане ясно кой ще може да участва в изборната надпревара.   Политолозите смятат, че предстоящата кампания ще бъде изключително остра и конфликтна. „Това не бива да се поставя под съмнение, тъй като е програмирано от икономическата, социалната и социално-политическата ситуация“, заяви украинският експерт Андрей Золотарьов. Според него броят на кандидатите за президент ще бъде безпрецедентно голям.", "date": "2018.12.31", "title": "В Украйна започва кампанията за избор на президент на страната"}
{"url": "https://www.actualno.com/asenovgrad/nad-88-000-lv-osigureni-za-zakupuvane-na-uchenicheski-shkafcheta-v-asenovgrad-news_713747.html", "text": "  Малко над 88 000 лева по Национална програма „Осигуряване на съвременна образователна среда“, са разпределени и предоставени от държавата за община Асеновград за закупуване на шкафчета в училищата. По модул „Осигуряване на ученически шкафчета“ отпуснатите средства са в размер на около 7 100 лева.     Според официалния списък, с такива шкафчета по Програмата ще се сдобие само едно асеновградско училище - СУ „Свети Свети Кирил и Методий“. Само това учебно заведение е от Асеновград е кандидатствало и е финансирано по Национална програма „Осигуряване на съвременна образователна среда“, Модул „Осигуряване на ученически шкафчета“.   Всички останали училища в общината са подали допълнително заявки и са финансирани по Постановление №200 на Министерски съвет от 18.09.18 г. за закупуване на ученически шкафчета и обезпечаване на 100% от учениците си, които са във възрастовата група от 1-ви до 7-ми клас. Този вид ученическо оборудване следва да бъде осигурено на възпитаниците на асеновградските училища в срок до 31.03.19 г. Целта на закупуването на нови шкафчета за българските ученици представлява една от мерките за олекотяване тежестта на ученическите раници и за подобряване организацията на учебните часове.", "date": "2018.12.31", "title": "Над 88 000 лв. - осигурени за закупуване на ученически шкафчета в Асеновград"}
{"url": "https://www.actualno.com/asenovgrad/horata-s-uvrejdanija-zabravili-li-sme-gi-kato-obshtestvo-news_713742.html", "text": "  Достъпна ли е средата в Асеновград за придвижване на трудно подвижни хора? Осигурени ли са съоръжения за инвалиди на сградите за обществено ползване? Толерантни ли са асеновградчани към съгражданите си в затруднено физическо положение? Тези и други подобни въпроси все по-често биват засягани в социалната мрежа. Разискват се дълго и обосновано. Но досега няма публично оповестено предложение или решение за осигуряване достъпността на проблемните зони в Асеновград.     Екипът на се срещна и разговаря по темата с представител на трудно подвижните хора. Васил Василев е на 53 г. от Асеновград. Висшист е и по-голямата част от трудовата му дейност е в сферата на социалните услуги. От няколко години той самият попада в това положение, от което никой не е застрахован. \"Както си живеех нормално, в един момент, по-точно в последните 4-5 години осезаемо започнах да не мога да се движа, поради мускулна дистрофия\", започва разказът си Васил Василев. Той често става инициатор на дискусии, повдигайки именно темата за социалната инфраструктура в Асеновград.   Пред екипа ни споделя, че надежда за подобряване на текущото състояние в това отношения страната ни има, но тя е много далече. \" В едно село от типа на Козаново, например, е изграден подлез на главния път, на който с цел да може да се пресече има асансьори от двата му края. Те са с издигане само на едно ниво\", посочва асеновградчанинът.\r\nСпоред него, в България няма съзнание за трудно подвижните хора - нито сред администрацията, нито сред обществото. И хората, които не са се сблъсквали с тази трудност, не могат да го осъзнаят. \"Да, аз работя и мога да си го позволя. Защото работата ми е такава, че съм зад бюро. Обаче, ако работното ми място беше в Бюро по труда-Асеновград, например, аз трябваше да престана да работя, тъй като нямаше да имам възможност да достигна до съответната стая. Тогава кое щеше да е по-добре: да стоя вкъщи и да ме издържа държавата изцяло или все пак да работя, защото имам какво да дам?\", пита се Васил Василев.  Той илюстрира мисловно случай на IT-специалист, който е обездвижен от кръста надолу, но е активен с ръцете и мозъка си. Иска да отиде да потърси работа в Бюрото по труда, но не може, поради липсата на достъпна инфраструктура. \"Аз знам какво ще отговорят - че ако дойде такъв човек, служители ще слязат при него, за да го обслужат. Да, но ако той е сам, как ще им се обади, за да знаят, че ги чака на входната врата\", казва Василев. . От нивото на площад \"Академик Николай Хайтов\" е направен подстъп с необходимия наклон и хора с инвалидни колички могат да достигнат до институцията чрез служебния вход, който обичайно е заключен за външни лица, но пък има осигурен звънец.\r\n\"Обаче, как да отида до библиотеката, например?\", пита 53-годишният асеновградчанин. Той обяснява, че при едните стълби, водещи към библиотечната сграда, са поставени рампи, които са под наклон 45 градуса. А според стандартите, наклонът за инвалидни колички трябва да е не повече от 20 сантиметра в рамките на 1 метър, с цел да може да бъде преодолян в двете посоки, както с електрическа, така и с рингова количка. Васил Василев ни разказа съвсем пресен пример за ситуацията на затруднени, когато се налага човек с физическо увреждане да се справя сам в обществото.\r\n\"Скоро бях призован за свидетел в съда по случай възникнало пътнотранспортно произшествие. Наложи се съпругата ми да отиде до институцията няколко дни по-рано, за да предупреди, че имам проблем. Изместиха делото в зала на първия етаж, но за да стигна до там отново има изградени няколко стъпала. Уговорката бе, че охраната ще ми помогне. Е, не може ли да има направена подходяща рампа, защо трябва да ангажирам някой да ми помага?\", възмущава се асеновградчанинът. .       Друг проблем, който Васил Василев засегна, е . И на магазините, и на заведенията - навсякъде са изградени по две, три стъпала и няма рампа. Поради тази причина голяма част от хората с физически увреждания рязко ограничават социалните си контакти. Не излизат или посещават само точно определени места, до които могат да се придвижват сами. Асеновградчанинът смята, че и . \"По-добре е да отида на пазара, за да си купя стоки от производител, но от повече от година не съм го посещавал, заради затруднението в достъпа. Така, вместо да стимулираме родната промишленост, ние посещаваме големи хранителни магазини от чуждестранни вериги\", споделя Василев. . До етажите ѝ инвалидите могат да достигнат откъм входа на новото крило. Там стои портиер, който помага на трудно подвижните хора, като ги качва с асансьора чрез отключващ чип. На връщане, обаче, трябва някой да слезе при портиера и да му каже да изпрати асансьора. На централния вход на болницата подстъпът е доста стръмен. И освен това, влизайки на първия етаж, трябва да се обиколи половината сграда, за да се достигне до зоната с личните лекари, вместо да се премине направо по рампа. \"Абсурд е и достъпът до звеното на ТЕЛК в Пловдив. По същия начин - има изградена рампа, която обаче е изключително стръмна. Точно на мястото, в което ходят именно и предимно само хора с физически увреждания и им е необходим нормален достъп, това не е осигурено\", разказа асеновградчнинът.\r\nТой изрази мнението си и по отношение последните промени, които се направиха, след протестите на майките на деца с увреждания. \" Бяха набелязани общински и държавни сгради с обществено значение, които да бъдат пригодени за достъп на хората с увреждания, да се изградят полегнали бордюри и т.н. Вместо това, обаче, от тези средства няма да остане нищо, като резултат. . Те можеше да са на принципа на таксито с някаква минимална потребителска такса, за да не се злоупотребява. И когато трудно подвижен човек има нужда да бъде закаран на лекар или до другаде, щеше да е на разположение тази кола. Аз не казвам, че положението на децата с увреждания и техните родители е розово, в никакъв случай! Просто това беше една идея, чрез която можеше да се улесни достъпът до различни учреждения и институции. Тогава повечето от децата ще посещават дневни центрове и други специализирани заведения, а родителите ще имат възможност да започнат работа\", обясни Васил Василев. . . Според него, за подобряване градската среда за достъп на трудно подвижни хора може да се помисли всеки път, когато се реконструират улиците, като например да се направят навсякъде, където няма, полегати бордюри пред пешеходните пътеки. А общината може да се замисли за общинските сгради, като не е целта да се изгради една рампа, \"с която да се затворят очите на хората\".      Друго и също немаловажно е , а такива в Асеновград липсват изцяло. \"Родолюбец съм и не обичам да казвам това, но - калпав народ сме. Защо? Защото каквото и съоръжение да се направи, след 24 часа то ще бъде разрушено. А не може на всеки подлез, асансьор, рампа и т.н. да се сложи общинска охрана или видеонаблюдение. Ако трябва да конкретизираме в Асеновград - ще се направи един асансьор, например, но той до една седмица няма да работи. Докато не се промени съзнанието на масата, няма как да има достъпна среда за хората с увреждания. Няма толерантност, от страна нито на масовата част от обществото, нито от шофьорите\", каза в заключение на нашия разговор Васил Василев.", "date": "2018.12.31", "title": "Хората с увреждания - забравили ли сме ги като общество?"}
{"url": "https://www.actualno.com/asenovgrad/plovdivchanin-e-100-hiljadnijat-posetitel-na-npk-asenova-krepost-za-2018-g-news_713746.html", "text": "  37-годишният пловдивчанин Явор Янков е дългоочакваният на НПК Асенова крепост. Той бе решил да посети историческата забележителност край Асеновград навръх Рождество Христово заедно с дъщеря Александра, която е на 9 г., водейки и гостите си Иванна от Бургас и Олесия от Молдова.     Явор Янков бе посрещнат със специална церемония, подготвена от директора на ОП „Туризъм“ към община Асеновград - Димитър Кирков и екипа на НПК „Асенова крепост“. Пред присъстващите изненаданият посетител каза, че целия си живот не е печелил нищо. \"Това е първа награда за мен и тя ще остане много скъп спомен“, сподели Янков.\r\nПобедителят в надпреварата бе награден с шал, ключодържател и книгата „Опознай асеновградския край“. Той получи и рекламни материали, сред които работен календар и дневник. .", "date": "2018.12.31", "title": "Пловдивчанин е 100-хилядният посетител на НПК Асенова крепост за 2018 г."}
{"url": "https://www.actualno.com/blagoevgrad/2018-godinata-na-protestite-v-blagoevgradsko-news_713859.html", "text": "  Годината на протестите. Такава бе 2018 през погледа на кореспондента на за Благоевград и региона.     Първи бяха жителите на Банско, които на 4 януари излязоха на протест в подкрепа на искането за изграждането на втори лифт над зимната столица на България. Те блокираха главен път Е-79.   През следващите месеци на ход бяха еколозите, които скочиха в защита на Пирин. Различни хора се включиха в щафетно бягане, преминавайки през различни градове в Югозапада.\r\nСтигаме до средата на годината, когато жители на Благоевград проведоха редица протести в защита на разкопките на древното селище Скаптопара край областния град. Именно през там трябваше да премине трасето на магистрала „Струма“. Заради породилото се недоволство строежът беше спрян.  Бяха проведени редица срещи на гражданите с министрите Боил Банов, Николай Нанков, шефът на АПИ. На разкопките пристигна и министър-председателят Бойко Борисов. Кметът на общината Атанас Камбитов организира и обществена дискусия. Появи се и идея за провеждане на местен референдум. На сесия на Общинския съвет обаче тя не бе приета.\r\n11.11.2018 – още една паметна дата за жителите на Благоевград. Датата на първия голям протест срещу високите цени на горивата и социалната несправедливост. На главен път Е-79 се събраха над 500 автомобила с над 1200 души, които блокираха основната артерия за Гърция. Последваха актове за протестиращите.   Недоволството продължи следващата неделя, като в тях се включиха Гоце Делчев, Сандански, Петрич, Разлог и Банско. В Разлог протестираха и срещу готвеното увеличение на цената на водата. Блокирани бяха граничен пункт „Кулата“, главен път Е-79 край Благоевград, пътя от Симитли към граничен пункт „Илинден“ при Разлог и при Гоце Делчев. Протест имаше и на 25 ноември, когато бе блокиран единствено пътя между Симитли и пункт „Илинден“ при село Господинци. Жандармеристи бяха блокирали Петрич и не допуснаха блокада на „Кулата“, а протестиращите в Благоевград бяха изтласкани от пътя за Гърция на изхода на града.    В следващите две седмици силата на бунта се пренесе в Кресна, където беше блокиран Е-79 пред сградата на общината. А какво ни готви 2019 година - ще видим!", "date": "2018.12.31", "title": "2018: Годината на протестите в Благоевградско"}
{"url": "https://www.actualno.com/europe/trima-dushi-zaginaha-pri-eksplozija-v-jilishten-blok-v-rusija-news_713853.html", "text": "  Трима души са загинали при експлозия в жилищен блок в град Магнитогорск в Русия, предаде TACC, цитирана от агенция \"Фокус\".     Броят на загиналите при експлозия на газ в жилищна сграда в Магнитогорск, Челябинска област, е достигнал трима души, съобщи Центърът за управление на кризи към регионалния център на Министерството на извънредните ситуации в Челябинск, като съобщи за още трима ранени, включително едно дете. Експлозията е довела до разрушения на стълбището от първия до десетия етаж, като в момента развалините се проверяват за наличие на затрупани хора. Спасителите са евакуирали жителите на съседните входове на засегнатия блок.   В резултат на експлозия на газ са повредени 48 жилища, в които живеят 110 души. Пресслужбата на губернатора на Челябинска област е заявила, че на всички засегнати ще бъдат предоставени временни жилища.  ", "date": "2018.12.31", "title": "Трима души загинаха при експлозия в жилищен блок в Русия"}
{"url": "https://www.actualno.com/healthy/klinikata-po-izgarjanija-na-pirogov-shte-byde-izcjalo-obnovena-do-kraja-na-2019-g-news_713856.html", "text": "  До края на 2019 година Клиниката по изгаряния на Спешния институт \"Пирогов\" ще бъде изцяло обновена. Това съобщи пред БНР директорът на лечебното заведение проф. Асен Балтов.     Правителството отпусна над 4 милиона лева за дооборудване и пълно обновяване на медицинската и немедицинската техника в Клиниката по изгаряния. \"Шестетажната сграда на Клиниката по изгаряния в \"Пирогов\" чака обновяване повече от 30 години\", посочи директорът на лечебното заведение професор Асен Балтов.   \"Тука става дума за цяла сграда, в която влизат отделно четири операционни, операционен блок към него, отделение по детски изгаряния и за възрастни зали. Същевременно една обновена, изцяло с нова апаратура и по нов стандарт, какъвто за момента няма никъде другаде в България, детска реанимация и реанимация за възрастни изгаряния, където се полагат интензивните грижи за пациентите с голям процент изгаряния и дълбоки изгаряния\".\r\n\"Модерното лечение изисква нов тип архитектура, обзавеждане и апаратура\", каза началникът доцент Мая Аргирова. \"След ремонта цялата клиника ще бъде ситуирана на шест етажа – деца, възрастни, приемно-консултативен кабинет, реанимационна част за деца и възрастни, хирургичен операционен блок ще бъдат в един общ корпус с отделна самостоятелна архитектурна визия и ще бъдем компактни, мобилни и много по-лесно ще се обслужват пациентите\".  Годишно през клиниката преминават между 3500 и 4000 пациенти с изгаряния", "date": "2018.12.31", "title": "Клиниката по изгаряния на \"Пирогов\" ще бъде изцяло обновена до края на 2019 г."}
{"url": "https://www.actualno.com/society/spirat-kamionite-nad-12-tona-po-naj-natovarenite-pytishta-na-1-januari-news_713862.html", "text": "  На 1 януари 2019 г., от 14 ч. до 20 ч., се спира движението на камионите над 12 тона по автомагистралите и най-натоваренитe пътища, съобщават от Агенция \"Пътна инфраструктура\" (АПИ).     Целта е повишаване на безопасността и увеличаване на пропускателната способност на инфраструктурата в първия ден от Новата година.\r\nШофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на \"Пътна полиция\".\r\nАПИ апелира шофьорите да карат разумно, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата.  Ограничено ще е преминаването на камионите над 12 тона по следните участъци от републиканската мрежа:\r\n- автомагистралите;\r\n- пътя с. Ребърково - Ботевград, като движението се пренасочва по пътя Ребърково - Своге - Софийски околоврестън път в посока София;    - пътя от Благоевград до ГКПП \"Кулата\";   - пътя п. в. \"Коритна\" - Велико Търново - Шумен;\r\n- пътя Русе - Велико Търново;\r\n- пътя ГКПП \"Калотина\" - София\r\n- пътя Варна - Бургас;   - Околовръстен път на град София;   - пътя Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая и повишаване на пътната безопасност през светлата част от денонощието ще има две ленти за влизащите в София по пътя Е-79. Временната организация е от км 278+910 до 282+038 и от пътен възел \"Даскалово\" до кръстовище \"Драгичево\". По този начин пристигащите в столицата шофьори ще могат да пътуват по-удобно и безопасно.\r\nАлтернативен маршрут на първокласния път през Владая е АМ \"Люлин\". Всички граждани и транспортни фирми могат да получават информация за актуалната пътна обстановка от на АПИ, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nЕто и по участъците от републиканската пътна мрежа в празничните дни.", "date": "2018.12.31", "title": "Спират камионите над 12 тона по най-натоварените пътища на 1 януари"}
{"url": "https://www.actualno.com/curious/luboven-horoskop-za-31-dekemvri-4-januari-news_713851.html", "text": "        Явно имате нова и пищна сурвачка, защото през първата седмица на новата година, финансовото ви състояние ще бъде цветущо! Това ще се отрази на любовния ви живот под формата на спокойствие и хармония. Вече им се вижда краят на празниците, така че е време животът да си влезе в нормалния ритъм. Надали мечтаете за нещо повече от това – спокойни вечери пред телевизора, без да мислите кой ще идва на гости и какво трябва да сготвите.   Още сте под въздействието на отминаващите празници и по всичко личи, че социалният и любовният ви живот ще се слеят в емоционалната еуфория. Много срещи, смях и имени дни ще бележат седмицата ви!     Единственото, от което ще се нуждаете тази седмица, е спокойствие и подкрепа. Искате да си починете след празниците, да сведете до минимум социалните контакти и шумните сбирки. ", "date": "2018.12.31", "title": "ЛЮБОВЕН хороскоп за 31 декември – 4 януари"}
{"url": "https://www.actualno.com/europe/amerikanec-e-arestuvan-v-moskva-po-podozrenie-za-shpionaj-news_713863.html", "text": "  Федералната служба за сигурност (ФСБ) на Русия е задържала в Москва американски гражданин, заподозрян в шпионаж, предаде TACC.     \"На 28 декември 2018 г. американският гражданин е бил задържан от служители на Федералната служба за сигурност на Руската федерация по време на шпионска акция в Москва\", признава Центърът за връзки с обществеността на ФСБ.   \"Разследващият отдел на ФСБ на Русия откри наказателно дело по чл. 276 от Наказателния кодекс на Руската федерация (\" Шпионаж \") срещу американски гражданин“, добавят от Центъра.\r\nФСБ не предостави други подробности за обвиненията. Членът, по която е образувано наказателно дело, предвижда наказание под формата на лишаване от свобода за срок от 10 до 20 години.  ", "date": "2018.12.31", "title": "Американец е арестуван в Москва по подозрение за шпионаж"}
{"url": "https://www.actualno.com/chronicles/oficialno-se-objavjava-razpadaneto-na-sssr-news_712377.html", "text": "  Съю̀зът на съвѐтските социалистѝчески репу̀блики (СССР), наричан още Съветски съюз е първата социалистическа държава в света. СССР съществува от 1922 до 1991 година в северната част на Евразия. Представлява съюз на 15 отделни съветски републики, има силно централизирано управление, еднопартийна система (единствена партия – КПСС) и планова икономика.     Образуването на Съветския съюз е последица от Октомврийската революция от 1917 г., когато болшевиките начело с Владимир Ленин свалят Временното правителство. На мястото на Руската република е създадена Руска социалистическа федеративна съветска република (по-късно преименувана на Руска съветска федеративна социалистическа република) и започва гражданска война между революционните „червени“ и контрареволюционните „бели“. Червената армия навлиза в територии на бившата Руска империя и помага на болшевиките по места да завземат властта чрез образуване на революционни съвети на работниците и селяните. През 1922 г. комунистите успяват да обединят няколко съветски социалистически републики – Руската, Закавказката, Украинската и Белоруската – в единен Съюз на съветските социалистически републики (накратко Съветски съюз). След смъртта на Ленин през 1924 г. настъпва кратък период на борба за надмощие в партията. В средата на 20-те години на XX век начело застава Йосиф Сталин. Той унищожава политическите си противници чрез масови арести на военни лидери, членове на комунистическата партия и обикновени граждани, които са изпратени в поправителни трудови лагери или са осъдени на смърт. СССР създава и прилага идеологията марксизъм-ленинизъм. След национализация на частната собственост и насилствена колективизация на земята започва развиването на планова икономика. В резултат на това страната преминава през период на бърза индустриализация и колективизация, постигайки експлозивен икономически растеж.   В началото на Втората световна война е подписан пактът Рибентроп-Молотов, който забавя конфронтацията между СССР и Германия. Въпреки това през юни 1941 г. германците нахлуват в СССР и започва Великата отечествена война. Съветските жертви по време на Втората световна война съставляват над 20 милиона при общо 60 милиона жертви на конфликта. Краят на военните действия на Източния фронт води до унищожаването на Третия райх, разделянето на Германия на две отделни държави и издигането на СССР като военна и индустриална суперсила, господстваща над Източна Европа. С края на войната започва противопоставяне между Източния и Западния блок, станало известно като Студената война.\r\nСмъртта на Сталин през 1953 г. е последвана от период на политическа и икономическа либерализация, известен като десталинизация и размразяване при Хрушчов. Страната се развива бързо, като милиони селяни са преместени в индустриалните градове. СССР взема преднина в космическата надпревара, изпращайки в околоземна орбита първия изкуствен спътник „Спутник-1“ и първия космонавт Юрий Гагарин. През 1970 г. настъпва кратко разведряване на отношенията със САЩ, но напрежението се възобновява, когато Съветският съюз нахлува в Афганистан през 1979 г. Управлението на Леонид Брежнев от 1964 г. до 1982 г. често е критикувано като период на застой в СССР. За да го преодолее, в средата на 80-те години на XX век последният съветски лидер Михаил Горбачов започва реформи и либерализация на икономиката чрез политика на гласност и перестройка. Целта е да се запази ръководната роля на Комунистическата партия, но да се преодолее сериозната икономическа и социална стагнация. Вместо това политиката на Горбачов довежда до края на Студената война и поредица от събития в Централна и Източна Европа през есента на 1989 г., довели до падането на комунистическите режими в Източна Европа в рамките на няколко месеца. Силни националистически и сепаратистки движения се появяват и вътре в СССР. През март 1991 г. централната власт провежда референдум (бойкотиран от прибалтийските републики, Армения, Грузия и Молдова), на който мнозинството гласува за запазването на Съюза като обединение на суверенни държави. Това обаче не става поради последвалите събития през август 1991 г., когато е направен опит за държавен преврат, а голяма роля в организирането на съпротива на преврата изиграва Борис Елцин. Горбачов се завръща на власт, но тези събития трайно дестабилизират Съветския съюз и спомагат за забраната на КПСС, като в крайна сметка водят до разпадане на Съветския съюз. На 25 декември 1991 г. Горбачов подава оставка и останалите дванадесет съставни републики стават независими държави, обединени в регионална организация Общност на независимите държави. Руската федерация поема правата и задълженията на бившия Съветски съюз и е призната за негов правоприемник.  ", "date": "2018.12.31", "title": "Официално се обявява разпадането на СССР"}
