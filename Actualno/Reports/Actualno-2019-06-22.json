{"url": "https://www.actualno.com/society/novinite-naj-vajnoto-za-denja-22-uni-news_761511.html", "text": "           Влизаме в топ 7 по ниски разходи за пенсии в ЕС. Разходите за пенсии в България са едни от най-ниските в ЕС. Но не само като общ размер на средствата, а и като дял от Брутния вътрешен продукт (БВП) на страната, пише вестник „Труд“. Не би следвало да се преекспонира тази тема, но потвърждавам, че ще подам оставка, ако след 31 октомври продължи мониторингът на страната. Това обяви правосъдният министър Данаил Кирилов пред Дарик.   Специализираната прокуратура остави в ареста петимата мъже, обвинени в лихварство след акция на ГДБОП в Берковица.     Катастрофа с пътнически микробус стана на пътя София - Варна, при разклона за ловешкото село Дъбрава, съобщават от областната дирекция на МВР в Ловеч. При инцидента, станал малко след 14.00 часа, няма загинали. Историци протестират срещу беззъбо предаденото според тях съдържание и липса на достатъчно факти за комунистическия режим в петте учебника по история за 10-и клас, които кандидатстват за одобрение от МОН. От началото на юли инспекторите по труда в цялата страна започват да проверяват дали работодателите са предприели мерки за назначаване на хора с трайни увреждания, както изисква новият закон за хората с увреждания.   Югозападното държавно горско предприятие започва проверки преди активния пожароопасен сезон, съобщава БНР. Извършена е инспекция на противопожарните депа. „Хората да се опитат да не допускат комари в спалнята, да не ходят на места с комари и да използват репеленти - по дрехите, по кожата”, съветва проф. Кантарджиев. В пъстрата палитра на българския фолклор шопският има своето ярко и незаменимо място. Той е уникална сплав от мъдрост, хумор и темперамент в музикалните ритми, в красивите носии и в езика. Това заяви президентът Румен Радев в приветствието си пред участниците в 50-ото юбилейно издание на фестивала „Шопският празник е традиция“, който се провежда в град Елин Пелин. Стотици хора се стекоха на площад ,,Сава Младенов“ в Тетевен, където за четвърта поредна година се проведе Празникът на Тетевенската саламура. Времето за пътешествия настъпва щом замирише на ваканция, летен отпуск или дори само дълъг уикенд. За маршрутът, който сме ви избрали, са необходими поне 2 дни, туристически обувки, телефон с добра камера, автомобил и желание да се потопите в красотите на Врачанския край. ", "date": "2019.06.22", "title": "Новините: Най-важното за деня, 22 юни"}
{"url": "https://www.actualno.com/politics/danail-kirilov-potvyrdi-shte-podam-ostavka-ako-monitoringyt-prodylji-sled-31-oktomvri-news_761436.html", "text": "    Не би следвало да се преекспонира тази тема, но потвърждавам, че ще подам оставка, ако след 31 октомври продължи мониторингът на страната. Това обяви правосъдният министър Данаил Кирилов пред Дарик.      Преди повече от седмица министърът е заявил тази готовност пред еврокомисаря Вера Йоурова след разговор с нея във връзка с готвения от него проект за разследвания на председателите на ВКС, ВАС и главния прокурор. Пред Кирил Вълчев Кирилов обясни, че основният проблем, за да продължава мониторингът, е доверието и затова падането на механизма е най-важната задача.   „Ние следва да дадем максимум гаранции пред другите държави затова, че имаме утвърден принцип за върховенство на правото и че се борим с корупцията“, отбеляза министърът. Според него скандалите около „Апартаментгейт“ са показали вътрешната чувствителност на обществото към корупцията.   „Ние се гневим към корупцията, но не правим следващата стъпка, да повишим изискванията към самите себе си за спазването на правилата“, подчерта Кирилов. ", "date": "2019.06.22", "title": "Данаил Кирилов потвърди: Ще подам оставка, ако мониторингът продължи след 31 октомври"}
{"url": "https://www.actualno.com/society/razhodite-za-pensii-v-bylgarija-edni-ot-naj-niskite-v-evrosyuza-news_761433.html", "text": "    Влизаме в топ 7 по ниски разходи за пенсии в ЕС. Разходите за пенсии в България са едни от най-ниските в ЕС. Но не само като общ размер на средствата, а и като дял от Брутния вътрешен продукт (БВП) на страната, пише вестник „Труд“.      У нас разходите за пенсии са 8,4% от БВП, докато средно за страните от ЕС за възрастните хора дават 12,6% от БВП, сочат последните официални данни на европейската статистическа служба Евростат. По-ниски са разходите за пенсии само в шест страни от ЕС - Ирландия (5,7% от БВП), Литва (6,8%), Малта (7,4%), Латвия (7,6%), Румъния (7,9%) и Естония (7,9%). Ние делим седмото място с Чехия.   Основната причина за ниските пенсии в страната е слабото развитие на икономиката и ниските доходи, като това може да се промени бавно с течение на годините чрез увеличение на инвестициите. Но какъв дял от БВП на страната да отива за пенсии е въпрос на политическо решение. При положение, че БВП за настоящата година се очаква да бъде малко над 100 млрд. лв„ ако разходите за пенсии достигнат средното за ЕС ниво, това означава близо 4 млрд. лв. повече за възрастните хора и увеличение на пенсиите с 40%. За целта обаче, трябва да бъдат свити други разходи на държавния бюджет или да бъдат увеличени данъците.\r\nНа първите три места в ЕС по разходи за пенсии като дял от БВП са Гърция със 17,5%, Италия с 16,1 % и Франция с 15%, сочат последните обобщени данни на Евростат. Сериозни са и разходите за пенсии в Португалия (14,6%), Австрия (14,4%) и Холандия (13%).   ", "date": "2019.06.22", "title": "Разходите за пенсии в България - едни от най-ниските в Евросъюза"}
{"url": "https://www.actualno.com/crime/cherna-statistika-12-jertvi-po-pytishtata-samo-za-chetiri-dni-news_761426.html", "text": "    12 достигна броят на жертвите на пътя само за последните четири дни, в които се проведе специализираната полицейска акция на КАТ. Ранените за периода са 89 души, а общият брой на регистрираните нарушения – над 20 хиляди, става ясно от статистиката на МВР.       Най-честите нарушения на пътя са свързани с превишаване на скоростта. 10 хиляди от общо 20-те хиляди констатирани нарушения са именно такива. Тежките пътно транспортни произшествия са 75. Това стана ясно от думите на Главен инспектор Калоян Драганов от Пътна полиция, цитиран от Дарик.   \"Повечето от произшествията са поради несъобразената скорост от страна на водачите на ППС. Затова апелираме водачите да се съобразяват с усложнената обстановка, да карат внимателно, да са коректни, толерантни към останалите участници в движението, особено към тези от уязвимите групи - пешеходци, велосипедисти и мотоциклетисти.\", обясни Драганов. Той допълни, че по натоварените участъци на пътя има засилено полицейско присъствие с цел облекчаване на трафика. ", "date": "2019.06.22", "title": "Черна статистика: 12 жертви по пътищата само за четири дни"}
{"url": "https://www.actualno.com/society/proverki-po-gorite-zaradi-riska-ot-pojari-news_761461.html", "text": "    Югозападното държавно горско предприятие започва проверки преди активния пожароопасен сезон, съобщава БНР. Извършена е инспекция на противопожарните депа. Експертите са проверили дали те са оборудвани с нужните инструменти и защитни облекла. Ще бъде инспектирана работата на деветте противопожарни кули и готовността на специализираните автомобили за гасене на пожари.      Югозападното държавно предприятие разполага с общо 32 високопроходими автомобила, два булдозера, 13 багера и един дрон за наблюдение и ранно предупреждение при пожари. В случай на необходимост цялата техника се предислоцира от едно горско стопанство в друго. Тя се ползва и за двата национални парка - Пирин и Рила.   Паралелно с проверките започна и поставянето на 450 предупредителни табели по основните туристически маршрути. От предприятието напомнят, че на глоба подлежи всеки, който запали огън на разстояние по-малко на сто метра от гората. Санкцията е в размер на 500 лева. ", "date": "2019.06.22", "title": "Проверки по горите заради риска от пожари"}
{"url": "https://www.actualno.com/curious/dneven-horoskop-za-23-uni-news_761342.html", "text": "     Овен       Съвсем мъничко ще ви е необходимо днес, за да потръгне както трябва. Започнете да се побутвате сами, защото може и да не дочакате странична помощ. Телец Днес не е добър ден за започване на диета. Не сте достатъчно спокойни, дори се чувствате леко изнервени, а това не е добро начало. Просто бъдете умерени и ще се почувствате по-добре във всяко едно отношение.   Близнаци Ако не ви е страх от това, какво ще си помислят хората за вас, днес трябва да действате.Внимавайте с хора с остър език. Рак     Днес обаянието ви ще зависи изключително много от способността ви да се изразявате правилно. Ако намерите правилните думи ще успеете да спечелите съмишленици и дори приятели. Лъв Умението ви да съчувствате ви позволява по-добре да разбирате другите. Способни сте да вникнете в техните чувства и преживявания, квалифицирано да им помогнете - направете го. Дева Днес внимателно наблюдавайте реакциите на хората около вас. Те може да се окажат много интересни и да ви предоставят интересна информация.   Везни Днес е перфектният ден за манипулация. Всички ще вярват на всяка ваша дума, но все пак не забравяйте, че всеки ден си има край.    Скорпион Днес денят ви, а и самите вие ще сте обхванати от позитивизъм. Отпуснете въображението си и не изпускайте да запишете и запомните всички добри идеи, които ще ви хрумнат. Стрелец Днес трябва да се въздържате повече от всякога. Ще ви бъде много трудно да се преборите с желанието „да му отпуснете края“. Козирог    Днес върхът на вашите идеи ще бъде удобен диван. Почти никога не ви се е искало да мързелувате, колкото днес. Не ходете по магазини, защото може да се разорите. Водолей Днес не обвинявайте останалите, че сте загазили, дори те наистина да са виновни за това. По-добре мислете как да се измъкнете от неприятното положение. Разчитайте единствено на себе си. Риби Днес ще бъдете изкушени от  лесна печалба, но това ще ви накара да направите глупави и обидни грешки, а самата печалба няма да е кой знае, колко голяма. ", "date": "2019.06.22", "title": "Дневен хороскоп за 23 юни"}
{"url": "https://www.actualno.com/music/petja-buuklieva-shte-pee-za-kalinicite-v-asenovgrad-po-sluchaj-60-ja-si-rojden-den-news_761437.html", "text": "            Петя Буюклиева ще отпразнува 60-тия си рожден ден с музикален поздрав в родния Асеновград на празника на Калиниците 24-ти юни. Звездата от Капките ще подари емблематични песни на съгражданите си.\r\nВсяка година на Еньовден в родопския град се организира единствения по рода си в България празник, част от който ще е и асеновградчанката Петя Буюклиева. Денят ще започне с традиционното литийно шествие с малките „булки”, което ще завърши в градския парк с празнична програма за калиничките с участието на детски вокални групи и връчване на подаръци и грамоти. След това ще се проведе конкурсът Мини Мис и Мини Мистър Асеновград за деца от 4 до 14 годишна възраст.\r\nПразненствата ще продължат с модерни и фолклорни танци, популярни изпълнители. Вечерта ще завърши с избора на Мис Асеновград, част от националната надпревара Мис България. Дванадесет красавици с трепет очакват коя ще се окичи с короната. В журито ще са последната Мис България Теодора Мудева, тв водещата Нина Хамилтън, Мисис България Станислава Андреева, Мисис Баба и известна като родната Шехерезада Стефи Стаменова, треньорът на волейболния тим Локо Пловдив и бивш национал Петър Узунов и други. Водеща на красивия конкурс ще е Боряна Баташова.   ", "date": "2019.06.22", "title": "Петя Буюклиева ще пее за калиниците в Асеновград по случай 60-я си рожден ден"}
{"url": "https://www.actualno.com/curious/tova-e-naj-podlata-zodija-news_761107.html", "text": "    Раците са много всеотдайни и любвеобвилни до момента, в който не бъдат предизвикани. Те се стремят да не обидят никого, винаги мислят за другите и когато някой ги обиди по някакъв начин те го приемат много лично.      Често са затворени в себе си и могат да се отпуснат пред не много хора. Дават всичко за приятелите си и често слагат на преден план техните проблеми. Това е и причината и те да очакват същото. Когато не го получат стават раздразнителни и много опасни.                             Раците са една от най-интересните и неразбрани зодии, но ако се сдобиете с такъв човек в обкръжението си не го изпускайте за нищо на света, защото ако сте коректни с тях, те ще бъдат до вас завинаги. ", "date": "2019.06.22", "title": "Това е най-подлата зодия   "}
{"url": "https://www.actualno.com/society/kilometrichni-opashki-se-obrazuvaha-po-granicata-s-gyrcija-news_761467.html", "text": "    Огромни колони от автомобили се образуваха на ГКПП „Кулата” тази сутрин, информира NOVA. Опашката в часовете преди обяд достигна около 6 километра, а всички пътуващи се налагаше да чакат с часове в горещото време, за да преминат границата. Всички гишета работят на пълни обороти, но трафикът е изключително засилен и затова се образуват и колони, твърдят граничните власти.      Задръствания има и по другите пунктове с Гърция. През целия ден на пункта „Маказа” периодично се образуват опашки от чакащи автомобили. На моменти те достигат до 2 километра. В посока Гърция работят 3 гишета, а към България – едно, като при обръщане на трафика ще се смени и броят на трасетата. Причината, според българските граничари, е в малкия брой полицаи от гръцка страна. ", "date": "2019.06.22", "title": "Километрични опашки се образуваха по границата с Гърция"}
{"url": "https://www.actualno.com/crime/10-dushi-postradaha-pri-katastrofa-s-mikrobus-kraj-lovech-news_761468.html", "text": "    Катастрофа с пътнически микробус е станала на пътя София - Варна, при разклона за ловешкото село Дъбрава, съобщават от областната дирекция на МВР в Ловеч. При инцидента, станал малко след 14.00 часа, няма загинали.      При излизане на главния път микробусът, с плевенска регистрация, в който са пътували около 10 човека, се е ударил в лек автомобил. Сред пътниците е имало и деца. На място на инцидента има екипи на полицията, пожарната, както и на Центъра за спешна медицинска помощ. От там съобщиха, че леко пострадали, с охлузни рани, са десет човека - осем от тях са пътували в микробуса, другите двама са били в лекия автомобил. Сред пострадалите в микробуса са четири деца на 16 и 17 години.\r\nПътят не е затворен, движението се регулира от пътни полицаи. ", "date": "2019.06.22", "title": "10 души пострадаха при катастрофа с микробус край Ловеч"}
{"url": "https://www.actualno.com/europe/luis-hamiltyn-s-treti-polpozishyn-prez-sezona-news_761483.html", "text": "    Люис Хамилтън бе най-бърз в квалификацията преди утрешното Гран При на Франция. Петкратният световен шампион остави зад себе си на пистата „Пол Рикар“ съотборника в Мерцедес Валтери Ботас на 0.286 сек, а Шарл Леклер с Ферари се нареди трети.      Топ 10 допълниха Макс Верстапен с Ред Бул, Ландо Норис и Карлос Сайнц с Макларън, Себастиян Фетел с Ферари, Даниел Рикиардо с Рено, Пиер Гасли с Ред Бул и Антонио Джовинаци с Алфа Ромео.\r\nХамилтън ще стартира за трети път от полпозишън през сезона, след като тръгна първи в състезанията в Австралия и Монако. Това бе и шестият път, в който Мерцедес окупира местата на стартовата решетка. Хамилтън води пред Ботас във временното класиране при пилотите с 29 точки. Гран При на Франция ще се проведе утре от 16:10 до 18:10 часа.    ", "date": "2019.06.22", "title": "Люис Хамилтън с трети полпозишън през сезона"}
{"url": "https://www.actualno.com/society/kak-da-se-spasim-ot-dynnite-jami-v-moreto-news_761485.html", "text": "    Дънните ями в морето крият риск за хората на плажа през лятото. На Южния плаж във Варна преди дни две деца едва не загубиха живота си, съобщава БНТ. Те бяха извадени от водата благодарение на бързата реакция на спасителите. Какво трябва да знаем, ако попаднем на дънна яма?      Дънните ями се образуват на различни места в зависимост вълнението на морето и от подводните течения. „Те не са опасни сами по себе си, колкото човек като не стигне дъното и се паникьосва. Като се стегне тялото, започва да гълта вода и прави неадекватни неща“, казва спасителят Ради Лазаров.   Дънните ями са най-опасни през август, когато в Черно море се появява и друг опасен феномен - мъртвото вълнение. „Едва съм се отървал жив навремето“, споделя пред Националната телевизия местен жител. „Това беше на Северния плаж. Случайно се обърнах по гръб и през това време един младеж дойде и ми помогна и се измъкнах.“\r\nСпасители предупреждават, че през август морето е най-опасно. Това е периодът, в който се появява така нареченото мъртво вълнение и големите вълни. Спасителите препоръчват, ако попаднем в дънна яма, да запазим самообладание. „Най-доброто е да се отпуснете, да стигнете до дъното и да се отблъснете нагоре“, съветва Ради Лазаров.  Всяка сутрин спасителите обхождат морското дъно на района, за който отговарят, за да проверят за ями, подводни течения или опасни предмети. Те съветват летовниците на плажа да спазват флаговата сигнализация. ", "date": "2019.06.22", "title": "Как да се спасим от дънните ями в морето?"}
{"url": "https://www.actualno.com/balkani/makedonska-partija-stevo-pendarovski-e-sluga-na-chujdencite-instaliran-za-da-unishtoji-makedonskija-narod-news_761490.html", "text": "    „Стево Пендаровски е „слуга на чужденците, инсталиран, за да унищожи македонския наорд“. Така проруската националистическа партия „Единствена Македония“ реагира на думите на държавния глава, който по-рани заяви, че „е безспорна историческа истина, че Гоце Делчев се е обявявал за българин“, предава скопското електронно издание MakPress, цитирано от Агенция Фокус.      „Стево Пендаровски се присъедини към марионетното правителство в Скопие в проекта за предаване на македонската история на България с изявлението, че македонският гигант Гоце Делчев е българин“, възмущават се от „Единствена Македония“. За какви безспорни факти, че Делчев бил българин говори Пендаровски, когато апостолът на македонското революционно движение е чистокръвен македонец от Беломорска Македония, който е посветил живота си за свободата и независимостта на Македония и е поискал да бъде погребан в столицата на самостоятелната македонска държава\".   „С твърдението си,че Делчев е българин, Пендаровски се включва в българската стратегия, че македонците са българия, които Йосип Броз Тито насила е накарал да бъдат македонци“, се добавя в изявлението. Накрая от Единствена Македония заключват, че „целият свят знае, че е безспорен исторически факт, че Стево Пендаровски е слуга на чужденците, инсталиран, за да унищожи македонския народ и македонската държава. \"Късмет в бедствието е, че Пендаровски не отразява волята на македонския народ, защото на изборите той бе избран само с 23% от всички записани избиратели, а и голяма част от този малък брой гласове бяха подарък от албанските граждани на Република Македония“, се казва още в изявлението. ", "date": "2019.06.22", "title": "Македонска партия: Стево Пендаровски е слуга на чужденците, инсталиран, за да унищожи македонския народ"}
{"url": "https://www.actualno.com/crime/ostaviha-v-aresta-petimata-zadyrjani-za-lihvarstvo-v-berkovica-news_761492.html", "text": "    Специализираната прокуратура остави в ареста петимата мъже, обвинени в лихварство след акция на ГДБОП в Берковица, предаде Нова телевизия. Защитата на обвиняемите поиска мярка за неотклонение \"подписка\" или \"парична гаранция\", но съдът постанови „задържане под стража”.      Те бяха задържани в четвъртък при операция на ГДБОП и Специализираната прокуратура в Берковица и видинското село Арчар със съдействието на служители на Дирекция „Жандармерия“. Петимата участници в групата са в роднинска връзка и носят една и съща фамилия. При извършените претърсвания и изземвания в къщи и автомобили на ръководителя и членовете на престъпното сдружение са намерени и иззети около 2 килограма златни накити, тефтери със списъци и данни на длъжници, мастербокс с цигари без акцизен бандерол, луксозни автомобили.   Събраните до момента доказателства сочат, че групата е действала от 2016 г. Занимавала се е основно с лихварска дейност, като е предоставяла на нуждаещи се кредити в различни размери срещу високи лихви - обикновено 30% месечно. В много случаи „заемодателите“ искали лихвите да се възстановяват с по 100 лв. седмично. При забавяне на вноска следвало рязко увеличаване на дълга, заплахи, физическа разправа, искания за прехвърляне на къщи и автомобили. Има данни, че участници в групата са принуждавали длъжниците си да извършват против волята им незаконни действия, докато намерят начин да се издължат. ", "date": "2019.06.22", "title": "Оставиха в ареста петимата, задържани за лихварство в Берковица"}
{"url": "https://www.actualno.com/society/2500-porcii-bjaha-razdadeni-na-tradicionnija-praznik-na-tetevenskata-salamura-snimki-news_761505.html", "text": "    На 22 юни площад ,,Сава Младенов“ в Тетевен се изпълни със стотици жители и гости, дошли да опитат вкуса на Тетевенската саламура. За четвърта поредна година в града под слънчевия камък се проведе Празникът на Тетевенската саламура.      На него бяха раздадени 2500 порции саламура. Традиционно те бяха приготвени от тетевенски майстори–готвачи и представители от селата Васильово, Гложене, Черни Вит, Дивчовото, Голям извор, Български извор, Кметство с. Рибарица, НЧ ,,Развитие – 1931 г.“ – Рибарица, ученици от СУ ,,Георги Бенковски“ – Тетевен и безстрашните огнеборци от тетевенската пожарна служба. Те представиха свои рецепти за рибена чорба и характерни местни ястия. Тази година в Празника на Тетевенската саламура се включиха и представители от община Радовиш, Северна Македония, гр. Зайчар и с. Велики извор, общ. Зайчар, Сърбия. Те представиха също своите традиционни ястия, на които тетевенци и гости на града се насладиха. Специално участие в празника взе и шеф – готвач Иван Звездев, който със своя екип приготви собствена рецепта за рибена чорба. Д-р Бояджиева – Кмет на Община Тетевен, откри Празника на Тетевенската саламура, като сподели радостта си от превръщането му в традиция за тетевенци. Заедно с Герасим Конзулов – Кмет на Община Радовиш, Северна Македония, обиколиха всички участници, които по собствен и автентичен начин представиха своите ястия. След това д-р Бояджиева връчи грамоти на всички участници за организацията и провеждането на празника.  Както всяка година имаше и специални грамоти и плакети. Грамота за най-автентично и атрактивно участие в празника и принос за опазване на културните традиции на тетевенци и плакет отидоха при огнеборците от Пожарната служба. Грамота за особени заслуги, вложен майсторлък и балканджийски дух в приготвянето и популяризирането на тетевенската кухня и плакет бяха връчени на Иван Кавалски. От село Черни Вит заслужиха плакет и Грамота за най-богата и разнообразна трапеза, представена по време на празника. Плакети получиха и специалните участници тази година – Иван Звездев, представителите от община Радовиш и с. Велики извор. По време на провеждането на празника бяха изложени сувенири и тениски с логото на Тетевенската саламура, както и рекламни материали на община Тетевен, които можеха да бъдат закупени. Занаятчии от градовете Троян, Етрополе, Плевен, Варна, Велико Търново и Тетевен бяха изложили свои ръчно изработени произведения. Веселин Райков от с. Брестница, общ. Ябланица представи производство на обредни хлябове и печати за тях. За доброто настроение се погрижиха МФГ ,,Огражденска четворка“ и ансамбъл ,,Гайтан“, които заедно с тетевенци и гости изпълниха пл. ,,Сава Младенов“ с кръшни хора.    Празникът се осъществи с подкрепата на \"Камакс\" ООД, \"Рибена\" ООД, хотел \"Вит\", вила \"Червен\", \"Пепиво\" ЕООД, \"Пеп и П\" ЕООД, ЕТ \"Лесотех - Марин Краев\", \"Фортуна фут\" ООД. На Празника на Тетевенската саламура присъстваха още Мария Стойчева – Председател на ОбС-Тетевен, Тони Стоев и Свилен Русинов – зам.-кметове на Община Тетевен, Раде Стойчич от с. Велики извор, общ. Зайчар, Сърбия, общински съветници, жители и гости на общината. Всяка година празникът привлича все по-голям интерес и събира все повече и повече гости и туристи, дошли от България и чужбина, за да опитат традиционното ястие, подходящо както за предястие, така и за ракиено мезе и против махмурлук. ", "date": "2019.06.22", "title": "2500 порции бяха раздадени на традиционния Празник на Тетевенската саламура (СНИМКИ)"}
{"url": "https://www.actualno.com/ruse/krasotite-na-polomieto-predizvikvat-tyrsachite-na-silni-useshtanija-news_761418.html", "text": "    Туристическо дружество „Приста“ кани на 23 юни, да преминете по пътеките на село Пепелина в Поломието, с помощта на доброволци и водачи. Сборният пункт за „Пътеката на исихастите“ е в 10 ч. на паркинга при моста след кметството в село Пепелина. Участието в събитието е безплатно. Дружеството завърши проекта си за възстановяване, маркиране и прочистване на пътеките около най-малкото село в Русенска област – Пепелина.      След екипирането на първите 10 участници, те тръгват след водача нагоре по маршрута. Той преминава по стъпала и стъпки, издълбани от монасите-отшелници. По средата на пътеката, в отшелническия скален комплекс специалист по средновековна история ще отговори на вашите въпроси по темата „Исихазъм, отшелничество и култови обекти в Поломието“. Следва хоризонтален участък и още две изкачвания към билото.\r\nНа ключовите места ще има технически лица от ТД „Приста“, които ще следят за вашата безопасност и ще помагат при нужда. След изкачването на скалното било се открива впечатляваща панорама към село Пепелина и долината на р. Черни Лом, където снимките са задължителни и се слиза по черен път надолу към автомобилите. „Пътеката на исихастите“ се преминава само с осигуровка, въже и с водач. ", "date": "2019.06.22", "title": "Красотите на Поломието предизвикват търсачите на силни усещания"}
{"url": "https://www.actualno.com/society/chernobil-zabranenata-zona-news_761393.html", "text": "    От най-тежката промишлена авария в историята на човечеството – Чернобил, изминаха 33 години, но истината около инцидента продължава да вълнува. Районът на Чернобилската АЕЦ, както и авариралия реактор 4, днес са достъпни за туристи. Еднодневни или няколкодневни екскурзии до забранената зона се предлагат и от български агенции.      Посещението в АЕЦ Чернобил не е скъпо удоволствие. Между 4 дни и седмица престой, с включеното посещение в забранената зона, излиза между 500 - 700 евро, заяви в интервю за БГНЕС Преслав Конов, който организира туристически пътувания до района на украинската централа. В сумата са включени нощувки в Киев. Сумата се определя от това колко дни туристът ще бъде в зоната и дали иска да види контролната зала на 4 реактор.   Към момента 11 българи са заявили желание за екскурзия до АЕЦ Чернобил. Любопитно е, че 10 от тях са резервирали посещението през февруари – много преди да излезе мини сериала на HBO за аварията, превърнал се в абсолютен световен хит за кратко време. \r\nЧернобил е едно въздействащо място. При всички случаи не е за всеки. Подходящо е за хора, които търсят висока доза адреналин и за такива, които се интересуват от историята на трагедията. „По мнение и на специалисти АЕЦ Чернобил е доста безопасно място, няма нищо общо с легендите\", смята Конов.  Не навсякъде обаче може да се посети затворената АЕЦ. Разделена е на две забранени зони - с периметър съответно от 30 и 10 километра. В 30-километровата зона се намира самият град Чернобил, който е служил през 80-те като административен център. В момента има работещи няколко фабрики, пожарна, два хотела. Нивата на радиация в града са малко по-високи от тези в Киев, но в нормата за безопасност – около 0,20 микрорентгена. В столицата постоянният рентген е около 0,10-0,12.\r\nВъв втората, 10-киломерова зона, нещата са малко по-различни. Там има места с по-висока радиация, която също не е опасна. И в двете зони туристите не могат да се разхождат свободно. Специално разрешение за допуск се издава от украинската Агенция за контрол на забранената зона. „Още един аргумент, че посещението е безопасно – най-малкото, ако има риск държавата няма да издаде официално разрешително“, обясни Конов. Освен разрешителното, движението се извършва само с микробуси и със специално обучени гидове. Няма как някой да отиде сам и да влезе в зоната.   Подготовката за пътешествието не отнема много време. След като стигнете в Украйна, в зоната на АЕЦ Чернобил се влиза само с червения задграничен паспорт, не се приемат българските лични карти.    „След посещението човек не може да остане равнодушен от това, което вижда и да се замисли колко крехка е цялата система, как съществуването на човечеството зависи от няколко решения“,  размишлява Преслав  и допълва, че тези емоции постепенно се превръщат от доходоносен туристически бизнес. „Украйна не е богата и се опитва да експлоатира всеки един възможен ресурс, който има. А атомната централа е един от тях. Виждам комерсиален ефект, но не е толкова голям, че да отклони вниманието на човек от същината на случилото се“,  обобщава Преслав Конов. ", "date": "2019.06.22", "title": "Чернобил – Забранената зона "}
{"url": "https://www.actualno.com/chronicles/umira-lika-janko-news_760743.html", "text": "    Лика Янко е родена в София на 19 март 1928 г. като Евангелия Грабова, баща ѝ Лазар Янков Грабова (родом от Грабова) е албански общественик и председател на Съюза на албанските културни дружества в България (Дъшира), а майка ѝ е родом от с. Лънга, общ. Поградец . Учи във Френския колеж в София, и там за първи път се запознава с творчеството на художници като Сезан, Ван Гог, Гоген, които по-късно оказват влияние върху творчеството ѝ. През 1946 г. постъпва в Художествената академия със специалност живопис в класовете на проф. Дечко Узунов и проф. Илия Петров, но така и не се дипломира.      Първата ѝ самостоятелна изложба е през 1967 г. в София, но е разкритикувана от критиката и преждевременно прекратена. Лика Янко продължава да рисува, но не излага платната си до 1981 г., когато получава покана за изложба лично от Людмила Живкова. В средата на 1970-те нейните картини започват да се купуват от чужди посолства и получават високата оценка на европейските галеристи.   За целия си живот Янко прави едва 7 изложби, като умира (от пневмония) няколко дни след откриването на последната от тях – във варненската галерия „Кавалет“.Приживе подарява 82 платна на Софийската градска художествена галерия. Всъщност дарените картини са 80 на брой, но за две от тях („Натюрморт“ и „Пейзаж“) впоследствие през 2004 г., се разбира че са двустранни.\r\nВ картините ѝ преобладава белият цвят, защото според художничката това е цветът на бога. В тях тя често инкрустира мъниста, копчета, конопени въжета, гайки, стъкълца, камъчета.  През 1989 г. получава наградата „София“. ", "date": "2019.06.22", "title": "Умира Лика Янко"}
{"url": "https://www.actualno.com/society/prodyljavat-proverkite-na-kyshti-za-gosti-v-obshtina-borino-news_761428.html", "text": "    Продължават проверките на къщи за гости на експерти от Държавен фонд „Земеделие“ в смолянската община Борино. Досега инспекторите установиха нарушения в заложения бизнес план и в собствеността на къщите на бивш общински съветник и на роднина на председателя на ДПС Мустафа Карадайъ, съобщи БНР.      Проверката започна в къщата, собственост на съпругата на кмета на Борино Мустафа Кара Ахмед. \"Както виждате и в момента има гости, тъй, че  изобщо нямам никакви притеснения относно проверката. Собственик съм от самото кандидатстване от 2012 година до 2015. По закон за местното самоуправление и местната администрация аз нямам право да извършвам търговска дейност и затова аз съм прехвърлил моите акции на съпругата си Захрие Кара Ахмед\", каза той.   До втората къща проверяващите не са получили достъп. \"Единият проект  \"Чала инвест\" е извън мониторинг и е изтекъл през 2017 година. По бизнес план е трябвало всяка година да се извършват около 1 200 нощувки. До края на мониторинговия период общият брой нощувки са около 500. Това означава, че има неизпълнение на бизнес плана. ДФ \"Земеделие\" единствено може да представи информацията, но главна дирекция \"Национална полиция\" също извършва проверка на тези къщи. Вторият обект е с изтекъл мониторинг през 2016 година. В момента се опитваме да се свържем с настоящият собственик на обекта\", обобщи заместник-изпълнителният директор на ДФ \"Земеделие\" с ресор \"Програма за развитие на селските райони\" Калоян Костадинов. ", "date": "2019.06.22", "title": "Продължават проверките на къщи за гости в община Борино "}
{"url": "https://www.actualno.com/society/papata-prie-akreditivnite-pisma-na-novija-bylgarski-poslanik-kym-vatikana-news_761452.html", "text": "    Папа Франциск прие на аудиенция във Ватикана новия посланик на Република България към Светия престол, Богдан Константинов Паташев, който му връчи акредитивните си писма, съобщава изданието „Ватикан нюз”.      Новият ни посланик е роден през 1968 г. в София. През 1987 г. завършва Девета френска езикова гимназия „Алфонс дьо Ламартин“ в София и започва да следва медицина. След 1989 г. заминава за Рим, където учи философия в Урбановия колеж (1993 г.), археология в Института по християнска археология (1994 г.), богословие в Григорианския университет (1995 г.) и източни духовни науки в Папския източен институт (1999 г.). В Рим също следва скулптура в Академията за съвременно изкуство.   От 2006 г. до 2018 г. е министър-съветник и заместник-посланик към посолството на Малтийския орден в България. От 2007 г. до 2017 г. е отговорник за медиите и обществените връзки към Междуритуалната епископска конференция на България, а от 2017 г. до 2019 г. е неин генерален секретар и говорител. Междувременно, от 2009 г. до 2019 г. преподава История на изкуството на италиански език в Националния учебен комплекс по култура към Италианския лицей в Горна Баня, София. Богдан Паташев е женен и има четири деца. Говори италиански, френски, английски и руски. \r\nОсвен към Светия Престол Н.Пр. Богдан Паташев ще бъде и посланик на Република България към Суверенния Малтийски орден.   ", "date": "2019.06.22", "title": "Папата прие акредитивните писма на новия български посланик към Ватикана"}
{"url": "https://www.actualno.com/society/rumen-radev-narodnoto-tvorchestvo-pokazva-jiznenostta-na-bylgarskija-duh-i-tradicii-news_761408.html", "text": "    В пъстрата палитра на българския фолклор шопският има своето ярко и незаменимо място. Той е уникална сплав от мъдрост, хумор и темперамент в музикалните ритми, в красивите носии и в езика. Това заяви президентът Румен Радев в приветствието си пред участниците в 50-ото юбилейно издание на фестивала „Шопският празник е традиция“, който се провежда в град Елин Пелин. Тазгодишното издание на фестивала се провежда под патронажа на държавния глава.      В историята на нашата национална култура народното творчество е сред най-живописните и скъпоценни страници, заяви Румен Радев и подчерта, че то е огледало на огромното богатство от чувства и образи, разкриващи устойчивите житейски и нравствени ценности на българите.   Президентът изтъкна, че със своята пиперливост шопският език е пример за това, че хуморът и сатирата не само хвалят, но и учат, защото народното творчество показва жизнеността на българския дух и традиции. „Нека не забравяме, че самокритичността и самоиронията са отличителна черта на свободния и просветен ум на непреходната мъдрост. Те показват жизнеността на народното съзнание да изисква справедливост и хармония в ежедневния човешки бит и обществените отношения“, каза още Румен Радев.\r\nДържавният глава  поздрави участниците и организаторите на фестивала за енергията, с която допринасят за завръщането, възхода и утвърждаването на традициите, които са ни съхранили от векове като народ, идентичност и самосъзнание. „Пожелавам ви след този и всеки следващ празник да се множат почитателите на вашия красив град, на шопския фолклор и на българското народно творчество“, заяви президентът в приветствието си пред участниците във фолклорния празник.   ", "date": "2019.06.22", "title": "Румен Радев: Народното творчество показва жизнеността на българския дух и традиции"}
{"url": "https://www.actualno.com/america/trymp-voenni-dejstvija-sreshtu-iran-sa-variant-kojto-ostava-na-masata-news_761493.html", "text": "    Президентът на САЩ Доналд Тръмп обяви, че се подготвят „допълнителни санкции“ срещу Иран, да се попречи на Ислямската република да разработи ядрена бомба, съобщава „Рашъ Тудей“. Американският държавен глава беше категоричен, че военните действия срещу Техеран все още „са на масата“.      Тръмп направи изявлението пред репортери в събота като подчерта, че е важно да „се започне на чисто“ с Ислямската република и перефразира слогана от предизборната си кампания заявявайки:“Нека да направим Иран отново велик“.   „Да се надяваме, че Иран е достатъчно умен и се грижи за народа си“, заяви Тръмп, предупреждавайки Техеран да не взема прибързани решения. / БГНЕС ", "date": "2019.06.22", "title": "Тръмп: Военни действия срещу Иран са вариант, който \"остава на масата\""}
{"url": "https://www.actualno.com/cars/volkswagen-edva-ne-zagubi-pravata-vyrhu-beetle-news_761371.html", "text": "За създател на легендарния Volkswagen Kafer, който по-късно се превръща в Beetle, се счита Фердинанд Порше. Участие в създаването на дизайна на автомобила обаче има и конструкторът Ервин Команд. А неговата дъщеря смята, че той е бил ощетен и тя трябва да получи обезщетение.<br /><br />Дамата е завела иск в германски съд за сумата от 5 млн. евро. В него тя твърди, че като наследница на авторските правата на баща си трябва да получи компенсация за всички Volkswagen Beetle, произведени след 2014 г. Причината е, че в дизайна на автомобила са включени елементи, разработени от Ервин Команд.<br /><br />Съдът в Брауншвайг внимателно е разгледал всички предоставени му рисунки - както на оригиналния модел, така и на сегашния VW Beetle. В крайна сметка, искът е бил отхвърлен, тъй като не са били представени документи, които да потвърдят участието на Команд в създаването на прототипа Volkswagen Kdf от 1938 г. Именно този автомобил става и основа на бъдещия Beetle.<br /><br />По този начин претенциите на дъщерята на конструктора са били отклонени. За 70 години производство от VW Beetle продадени над 22 млн. бройки, което го прави един от най-успешните автомобили в историята. През миналата есен от германския концерн обявиха, че спират завинаги производството на автомобила.", "date": "2019.06.22", "title": "Volkswagen едва не загуби правата върху Beetle"}
{"url": "https://www.actualno.com/society/prognoza-za-vremeto-22-uni-sybota-news_761345.html", "text": "    През нощта ще се изясни и утре ще е предимно слънчево и горещо с максимални температури в повечето места между 30° и 35°. В следобедните часове ще се развива купеста облачност и на места, главно в източната половина на страната и в планинските райони ще превали и прегърми. Ще духа слаб северсеверозападен вятър. Това съобщи за Агенция „Фокус” дежурният синоптик Aнна Дякова от Националния институт по метеорология и хидрология (НИМХ).      Над Черноморието ще преобладава слънчево време. След обяд ще се развива купеста облачност, но само на отделни места по северното крайбрежие ще превали краткотрайно. Ще духа слаб северозападен вятър. Максимални температури 30°-32°. Температурата на морската вода е от 24 до 27°. Вълнението на морето ще бъде 2 бала.\r\nНад планините преди обяд ще бъде предимно слънчево. След обяд ще се развива купеста и купесто-дъждовна облачност и до вечерта на места ще превали и прегърми. Ще духа слаб северозападен вятър. Максимална температура на 1200 метра около 24°, на 2000 метра – около 17°. Атмосферното налягане ще се задържи почти без промяна – малко по-високо от средното за юни.\r\nВ неделя ще бъде предимно слънчево и горещо, с максимални температури достигащи, на места и надхвърлящи 35°. По-късно през деня на места в западната част от страната ще превали и прегърми. В началото на следващата седмица въздушната маса над страната ще е неустойчива. Ще се развива купеста, около и след обяд, и преди полунощ и купесто-дъждовна облачност. Ще има краткотрайни валежи и гръмотевична дейност. На места в понеделник явленията ще са по-интензивни, повишава се и вероятността за градушки. Вятърът ще е североизточен, в източната половина от страната - до умерен. По Черноморието ще се задържи почти без валежи и с високи температури – до 30°-32°, в останалата част от страната температурите временно ще се понижат.   ", "date": "2019.06.22", "title": "Прогноза за времето - 22 юни (събота)"}
{"url": "https://www.actualno.com/celebrate/sveti-sveshtenomychenik-evsevij-episkop-samosatski-news_546401.html", "text": "    Този свят мъж бил епископ в гр. Самосат, който принадлежи към Антиохийската митрополия, и живял в тежкото време на арианската ерес. При император Констанций, покровител на арианите, той претърпял много скърби и гонения, но останал постоянен, мъжествен и непоколебим в изповядването на православната вяра. Когато овдовяла Антиохийската епархия, понеже антиохийският епископ Евдоксий /арианин/ бил преместен в Цариград, то Евсевий много допринесъл да бъде избран на негово място св. Мелетий. Арианите, силни при царския двор, се съгласили на това, понеже считали, че Мелетий е техен съмишленик. Но още от първите думи на новия епископ към антиохийския народ всички узнали, че той ще бъде твърде ревностен защитник на православието. Тогава арианите започнали да го преследват и скоро убедили царя да го свали и прати на заточение. А при Евсевий се пазел актът за избирането на Мелетий, подписан от всички участници в избора. Арианите поискали да им се предаде този акт, който свидетелсвал против тях. Евсевий отказал това. Те го заплашвали, че ще му отсекат дясната ръка. Евсевий им протегнал и двете ръце, като казал: ‘‘Отсечете и двете, но общото решение, доказващо законността на Мелетиевия избор и беззаконието на арианите, няма да ви предам, освен по решение на събора’‘. Арианите се върнали празни и сам царят похвалил твърдия дух на достойния самосатски епископ.      В царуването на Юлиан Отстъпник, когато Христовата църква се подложила на нови гонения, св. Евсевий продължавал твърдо и неуклонно да служи на Господа, като подкрепял слабите и се стараел да усмири вълненията, навсякъде причинявани от гонението и от еретическото учение. Такава също дейност му предстояла и при император Валент - новия покровител на арианството. Тогава всички православни епископи се сдружили и с общи сили се стремели да противодействат на злото, което бързо се разпространило. Името на Евсевий Самосатски се споменава наред с твърдите защитници на истината. Както много епископи - защитници на истинската вяра, така и Евсевий бил подложен на гонение и пратен на заточение. На негово място бил назначен арианин. Новият император Грациан върнал на катедрите всички православни епископи. Тогава и св. Евсевий се върнал в Самосат, но скоро умрял от раната, която една жена - арианка му нанесла по главата.    ", "date": "2019.06.22", "title": "Свети свещеномъченик Евсевий, епископ Самосатски"}
{"url": "https://www.actualno.com/society/fandykova-iskame-podroben-ustrojstven-plan-za-da-izbegnem-stroitelstvo-v-borisovata-gradina-news_761391.html", "text": "    Това лято ще бъде още по-работно. Това заяви пред bTV кметът на София Йорданка Фандъкова.      \"Грижата, инвестициите, които правим, показват ясно моето отношение към парковете и строителството в тях. Само преди няколко години никой не искаше да ходи в парковете, защото не се косяха. Сега почти няма място в парковете. Продължаваме това поддържане. Тази грижа означава да запазим това, което е останало от парковете и градинките в нашия град. Именно за това решихме, че трябва подробен устройствен план. В проекта има план за изграждане на нови обекти, които според мен няма нужда да се изграждат\", каза още тя.   \"Моят подход и ангажиментът, който съм поела, е да запазим историческите ценности на нашия град. Между 1997 година и 2005 година части от Борисовата градина или са били продадени, или са включвани в търговски дружества. В дейността на тези дружества се споменава хотелиерство и строителство. Опитвано е много пъти в Борисова градина да се строят хотели, за това искаме подробен устройствен план, за да избегнем подобно строителство\", категорична е Фандъкова. \"Не е лесно да направим частната собственост общинска. Това е битка. Ние ще я водим. За 4 обекта се работи да се възвърнат на общината и да не се отдават отново под наем. Вярвам и ще работя за това, да си върнем тези пространства\", каза още тя. \"Това е проект, който беше представен и се обсъжда публично. Всички можем да правим своите предложения, които ще се гласуват от общинските съветници\", добави Фандъкова.\r\nОще след като приключи срокът за подаване на становища по проекта за Подробен устройствен план (ПУП) стана ясно, че само в последните почти два дни са подадени около 300 становища и общо има 403. В социалната мрежа Facebook Гергана Пирзова от инициативата \"Да спасим Борисовата градина\" сподели, че е чиновници от район \"Изгрев\" са ѝ казали, че ще обработват становищата буквално до 25 юни вечерта. На 26 юни, от 17:30 часа в УАСГ предстои окончателното обществено обсъждане и не е ясно как за толкова кратък срок екипът на арх. Ковачев може мотивирано да отговори на всяко становище - още повече, че чиновниците са си говорили как просто ще сканират всяко становище, а няма да го обобщават и обработват. Заради това Пирзова, а и много ангажирани с темата граждани считат, че процедурата трябва да започне от самото начало и е абсурдно да се слага край на обсъжданията по такъв начин.   ", "date": "2019.06.22", "title": "Фандъкова: Искаме подробен устройствен план, за да избегнем строителство в Борисовата градина"}
{"url": "https://www.actualno.com/society/sedmichna-prognoza-za-vremeto-za-24-30-uni-news_761340.html", "text": "    В началото на следващата седмица въздушната маса над страната ще е неустойчива. Ще се развива купеста, около и след обяд, и преди полунощ и купесто-дъждовна облачност. Ще има краткотрайни валежи и гръмотевична дейност.      На места в   явленията ще са по-интензивни, повишава се и вероятността за градушки. Вятърът ще е североизточен, в източната половина от страната - до умерен. По Черноморието ще се задържи почти без валежи и с високи температури – до 30°-32°, в останалата част от страната температурите временно ще се понижат. Това съобщиха от НИМХ за агенция Фокус.   В над цялата страна валежите ще спрат и ще бъде предимно слънчево. Максималните температури ще са между 26 и 32 градуса.\r\nВ се очаква променлива облачност с кратки превалявания от дъжд. Максималните температури ще достигна 33 градуса в Пазарджик,  Ямбол и Стара Загора.  През ни очаква слънчево и горещо време без валежи. Максималните температури ще са между 29 и 34 градуса. ", "date": "2019.06.22", "title": "Седмична прогноза за времето за 24-30 юни"}
{"url": "https://www.actualno.com/europe/putin-nalaga-zabrana-vyrhu-pytnicheskite-poleti-s-gruzija-news_761346.html", "text": "    Руският президент Владимир Путин подписа в петък указ, според който от 8 юли ще бъде наложена временна забрана за пътнически полети с Грузия. Това съобщиха от пресслужбата на Кремъл, предава TACC.      \"От 8 юли 2019 г. на руските авиокомпании е временно забранено да извършват въздушен транспорт (включително търговски) на граждани от територията на Руската федерация до територията на Грузия\", се казва в документа, цитиран от Агенция Фокус\". В допълнение, на туроператори и туристически агенти се препоръчва \"за срока на забраната да се въздържат от продажба на гражданите на туристически продукт, който предвижда транспортиране (включително търговски) на граждани от територията на Руската федерация до територията на Грузия\". Путин възложи на правителството на Руската федерация да предприеме мерки за репатриране на руски граждани, временно пребиваващи в Грузия.    ", "date": "2019.06.22", "title": "Путин налага забрана върху пътническите полети с Грузия"}
{"url": "https://www.actualno.com/travel/letni-pyteshestvija-iz-vrachanskija-kraj-mestata-koito-trjabva-nepremenno-da-posetite-tova-ljato-news_761055.html", "text": "    Времето за пътешествия настъпва щом замирише на ваканция, летен отпуск или дори само дълъг уикенд. За маршрутът, който съм ви избрала, са необходими поне 2 дни, туристически обувки, телефон с добра камера, автомобил и желание да се потопите в красотите на Врачанския край.      Първа спирка е (известен и като Жабокрек) Той се намира на около 15-ина км северно от Враца и е естествен скален мост в Чиренско-Лиляшкия карстов район.\r\nВисок е около 20 метра, широк – около 25 метра, а по главната си ос тунелът, образуван от Лиляшка бара, е с дължина около 100 метра. През сухите месеци на годината рекичката под моста пресъхва и остават няколко езерца, пълни с жаби. Оттам идва и другото име, под което е известен този скален феномен.\r\nМостът е обявен за природна забележителност на 5 февруари 1964 година. В близката до него местност Борованска могила се намират останките на крепост от римско време.  До него може да се достигне по два маршрута, през селата Лиляче и Чирен, чиито землища  образованието разделя. Ето как: от Враца  тръгвате към Чирен. От табелата на Враца до разклона за Чирен са 5 км. След като завиете вляво по пътя за Чирен засичате нови 5,7 км, след които се свива вляво. Скоро пътят от асфалтов става бетонен, пътувайки по него, се свива вдясно на първия разклон. Няколкостотин метра след разклона пътят става коларски, но е проходимо и с кола се стига до поляна, на която има реставрирана стара римска крепост. От тук тръгвате пеша за Божия мост и след 2-3 мин. сте при него, а след още една минута, по вече стръмната пътека надолу , се озовавате в прохладния въздух под Божи мост.    Тук има изградени пейки и грил - огнище.  Божият мост е природен феномен,  внушителен по размери и красота , който от геоложка гледна точка спада към Западния Предбалкан. Въпреки че името му е в единствено число, той всъщност се състои от два скални моста – останки от полуоткрита в днешно време на повърхността пещера. Скалният състав на Божия мост представлява карстови образования  от кредни варовици. Преди около 120 млн. г. водите на днешна Лиляшка река са били подземен поток. С течение на времето ерозията допринася за откриването на пещерата, като прояжда отвори в тавана. Образуват се много карстови форми, наподобяващи мостове. След по-късното разрушаване и на техните сводове от ерозията, откритата вече пещера се превръща в речна долина. Остават запазени част от свода и стените. Сегашният облик на природния феномен започва да се образува преди десетки хиляди години. Може да се видят скални вкаменелости  от мезозойска морска фауна  - орбитолини, миди, охлюви, морски таралежи, брахиоподи и амонити от ранна Креда. Може да си направите пикник, да си отдъхнете на прохлада и после да продължите към Врачанския исторически музей.\r\nЩе тръгнем от . Този насип е стърчал дълги години в двора на къща, почти в Центъра на Враца – днес мястото се е превърнало в малък парк с надписи, които разказват славната му история.\r\nПрез 1965-66 година  археолозите откриват надгробна могила и започват археологически проучвания. Открити са 3 гробници. Едната била ограбена още в древността, а другите две сравнително запазени. Най-интересни са находките във втория гроб - в него са намерени колесница с 2 коня впрегнати в нея, ритуално убити по време на погребението. Отделно зад колесницата е открит още един скелет на кон за който се предполага, че е водача на колесницата.\r\nОколо останките на коня са открити посребрена юзда и сребърни апликации, части от украсата на конската сбруя. До коня археолозите откриват останките на млада жена без украшения и се предполага, че това е някоя от прислужниците, ритуално умъртвена заедно с господаря си по време на церемониите. В западната част археолозите откриват ценна находка - кнемида (наколенник). Намерен е скелет на младо момиче с ръст около 145-150 см. Главата на момичето била украсена от златен венец, наподобяващ лаврови клонки. Той тежал 205 г. чисто злато. Златният венец се допълвал и от масивни златни обеци, изящно украсени в долната част с фигурки на сфинксове и растителни орнаменти. Открити са и още 47 златни апликации върху и около главата, предполага се, че апликациите са били закрепени към було с което е била покрита главата на момичето, но булото не се е запазило. В лявата и ръка е поставено огледало. До нея били открити останките на мъж, воин, заедно с въоръжението му. Открити са сребърна кнемида (наколенник носен от ездача в битка за предпазване на долната част на крака) с много богата украса на места и позлатена, 88 върха за копие, меч и бронзов шлем. Гробният инвентар се допълва от четири сребърни фиали, сребърна каничка, ритонизирана амфора, 50 глинени фигурки и други находки.\r\nВ третия гроб, частично ограбен в древността били открити скелети на мъж и жена със златни и сребърни канички, златни скъпоценности, предмети от глина, стрели със заострени железни върхове. Златната кана представя две галопиращи колесници теглени от по четири коня и управлявани от човек в ризница. Невероятно красива е изработката на обеците от Могиланската могила, сребърна амфора, оформена като шишарка,  апликации от Могиланска могила, сребърна фиала, златна кана от могилата, колесница теглена от четири коня.   Богатите находки в Могиланската могила затвърждават мнението на археолозите и историците, че става въпрос за царска гробница свързана с династията управлявала през IV в. пр.Хр.  Трибалите, които обитавали земите на сегашния Врачански край.\r\nДнес  цялата тази красота, плюс възстановка на лицето на Тракийската принцеса, може да се видят на последния етаж във Врачанския музей, където се съхраняват и охраняват с модерни технологии.  За разходката из музея ще са ви нужни около 2 часа, защото беседите на археолозите са много увлекателни.\r\nЗа третият обект от нашата екскурзия са нужни туристическите обувки и заредените фотоапарати, защото потегляме към . Пещера \"Леденика\" е една от най-посещаваните пещери в България.  Пещерата е дълга 320 м и има 10 зали. Входът й е разположен на 830 м надморска височина в най — ниската част на Леденишкия увал. Приема първите посетители в далечната 1961 година. Дължи името си на изключителната ледена украса — ледени сталагмити, сталактити и сталактони, образуващи се в първите две зали през зимата.  Със своите многобройни образувания, фигури и драперии пещерата е една от най-красивите в страната. Най-популярната зала е Концертната зала. Ежегодно в нея се провеждат концерти на Врачанска филхармония. През лятото на 2005 год. туристическата инфраструктура в Леденика е изцяло подновена. Пещерата е отворена целогодишно.  Изграден е нов Развлекателен парк \"Леденика\", който се намира непосредствено до пещерата и включва посетителски център с експозиции и 5D -кино, въжена градина, стена за катерене, амфитеатър и тематичен приказен парк. Посетителският център предлага разходки по еко-пътеки, спортни игри и състезания за всички възрасти, артистични мероприятия свързани с природните дадености на Природен парк \"Врачанския Балкан\", викторини, карнавали, фото-пленери  много други забавления. Недалеч от пещерата има горско стопанство, където се отглеждат коне. Голямо е удоволствието за малки и големи да пояздят, разбира се, под опитното ръководство на водач.\r\nДо Леденика се стига с кола по асфалтов път, преминавайки през прочутия проход \"Вратцата\". Спрете за момент и се насладете на най-високите  скали на Балканите, които са обект на катерене на алпинистите почти през цялата година.\r\nРазвлекателен парк и пещера \"Леденика\" са отворени целогодишно. Температурата е около 8-16 градуса и се препоръчва да имате топла жилетка или яке. В околностите на развлекателения парк се намират много еко пътеки:  Познавателен маршрут: \"Карст и биологично разнообразие\" , кръгов, (1,5ч.)- Познавателен маршрут: \"Планиарство за начинаещи\" кръгов, (2ч.)- Познавателен маршрут: \"Враца – пещера Леденика\" , (3ч.) и мн. др.\r\nОт 3 години през м. юни се провежда Национален фолклорен фестивал \"Леденика\", които събира родолюбци  и хора, обичащи фолклора от цялата страна. На събора се пресъздава и обичая Северняшка сватба, като тази година двамата млади, който ще се венчаят под синьото небе на Врачанската планина, са заклети планинари – врачанин и момиче от Самоков, които работят в Eвропейския парламент Брюксел. – само ако сте любители на катеренето, денивелацията е голяма за начинаещи, но красотата е величествена, така че си заслужава да се пробвате. Няма страшно, вземете си чай и вода и почивайте често – има места за това.  И така - водопад Боров камък също е един от най-високите водопади в България. Той е особено живописен и пролет, и есен, няма да съжалявате, ако се отправите на това пътешествие. До него се стига по атрактивна екопътека. Водопад Боров камък се захранва от река Лева – същата, която образува онова красиво ждрело край град Враца – Вратцата. Пътеката за водопад  Боров камък започва в покрайнините на врачанското село Згориград.  Докато се катерите към него по екопътеката  могат да се наблюдават още множество водопади,  всичките - много красиви. Сега правим завой от другата страна на Врачански Балкан – към . Да, точно така – същата тази баба Илийца от Вазовия разказ.  Тя се намира в самия център на село Челопек. От Враца до селото разстоянието е около 13 км.\r\nВеднага след Освобождението на България Иван Вазов  е един от първите, които посещават Ботевите места. Пътят му тръгва от Черепишкия манастир,  за да търси лобното място на Христо Ботев. Опиянен от красотата на Врачанската природа Дядо Вазов написва неповторимите си творби \"Една българка\" и \"Дядо Йоцо гледа\". Къщата отваря врати през 2003 година. Всъщност образът на Баба Илийца е реален. Рожденното й име е Пена. Тя става снаха в село Челопек в Илиевия род и оттам всички започват да я наричат Елица. След нея остават на 400 потомъка на нейния род, разпръснати из цялата страна. Музеят пресъздава част от бита на на хората в онези трудни времена. Интересната експозиция привлича хиляди туристи годишно. Правнучката на баба Илийца ми е била учителка в прогимназията по биология.\r\nСпирам и оставям на вас да разгледате и прецените дали е бил прав Вазов, когато я описвал \"една българка\". Село Челопек се намира по пътя от Враца за връх Околчица. Там, както цяла България знае, се намира лобното място на Христо Ботев. С автомобил няма да ви е трудно да стигнете за около 30 мин. Гледката отгоре е неописуема – трябва само да се види. И разбира се, да сложите цвете на костницата на Ботевите четници.\r\nНе бива да се пропуска още една света обител - . Манастирът е кацнал на малка планинска полянка, която е разположена на огромна скала.  И всичко това е така закътано между вековните дървета. Сякаш Хензел и Гретел, изгубени в гората, продължават да търсят пътя към дома. Изкачвайки се по тесния път към манастира, нищо не предвещава какво ни очаква нагоре. От главното шосе манастирът също не може да бъде видян. Това е един от най-малките манастири в България, пазещи стара и интересна история. От първоначалния вид на Светата обител съществува само манастирската църква с икони и стенописи от 12-13 век. На около 50 метра вляво са скалните стенописи, уникални и много красиви. Легендата разказва, че някъде по тези места, около манастира, е скрито съкровището на цар Иван Шишман, който се спасявал от турците. Още никой  не се е похвалил, обаче, че го е открил…\r\nСлед обновяването си манастирът \"Свети Иван Пусти\" се превръща в място на кръщавки и други празници за християнската общност от околността.\r\nПродължаваме по Е-79 към София и след Мездра и стигаме до гара Лакатник Там се намира една от най-дългите пещери в България . Намира се на 52 км северно от град София. Разположена е в скален венец над Гара Лакатник, на 27м над нивото на р. Искър.\r\nТемната дупка е една от първите изследвани и картирани пещери. Проучванията и изработването на точна карта продължават и до днес. Представлява система от 2 основни галерии, свързани помежду си. Пещерата е сложен лабиринт от входове, галерии, водопади, прагове, сифони, езера и подземни реки. В пещерата живеят 17 троглобионта (същества, адаптирани към живот без светлина) - водните охлюви, нисши ракообразни, бръмбари.\r\nИ тук е мястото да ви предупредя – не е за посещение без водач, добра екипировка и ако имате клаустрофобия, просто се откажете. Защото това не е туристическа веселба, тя не е адаптирана за туристи, а за хора ,които искат да предизвикат себе си и са много любопитни. Множеството лабиринти ще ви объркат и непременно  трябва да имате опитен водач.\r\nВ пещерата има, много от които са дълбоки до 3 м. Най-дълбоко е езерото Пепи - 12 м. При Жековото езеро се появява подземната река, която тече по най-долния пещерен етаж и извира в карстовия извор Житолюб. При поройни дъждове през пукнатините и понорите в пещерата нахлуват мътни потоци и я превръщат в арена на истински водни стихии.\r\nПодземната река се чува как бучи и страшен тътен оглася цялата пещера. Толкова е тъмно, че с пръст да ви бръкнат в окото, няма да разберете кой ви го причинява…\r\nТемната дупка се отличава с много богата пещерна фауна. Тук се срещат почти 20 % от всички установени в България троглобионти.\r\nТроглобионтите са дребни организми, изцяло приспособени към пещерните условия - вечен мрак, ниски температури, голяма относителна влажност. От установените 121 вида троглобионти 95 вида са български ендемити. Троглофилите предпочитат да живеят в пещерите и са добре приспособени за живот в тях, например прилепите. От 37 европейски видове прилепи в България се срещат 32 вида. Всички те са защитени от Закона за защита на природата. Няма да забравя в каква лепкава кал стъпвахме, а водачът ни каза, че това са стотици миниатюрни организми, чийто живот ние отнемаме, разглеждайки пещерата. Последна красота  - Паметникът на Вазовия герой дядо Йоцо е издигнат на скалите срещу жп линията, преминаваща Искърския пролом, близо до село Очин дол, в Стара планина. Построен е през 2005 г. и представлява 5 метрова белокаменна фигура. Тук може да си щракате на воля с камерите и бъдете сигурни, че всеки кадър ще бъде шедьовър – толкова е красиво. Има уникална гледка към най-красивата част на Искърското дефиле. Минаващият през дефилето влак блести като стрела, река Искър се вие между скалите и няма как да не ви се причуе гласът на Дядо Йоцо, героят на Вазов, който поздравява Нова България.\r\nНа този хълм от 2006 година се провежда ежегодно през месец май национален фолклорен събор \"Де е българското\".\r\nИдеята за събора и паметника е на родолюбеца Огнян Петров, роден в с. Очин дол.Проектът за паметника е дело на скулпторите Моника Игаренска и Георги Тишков, с подкрепата на община Мездра, държавата и други дарители. Скулптурата е изработена от бял врачански камък.\r\nНаоколо има красива цветна градина, панорамна беседка и механа, където се предлагат традиционни български ястия. Зимно време ще ви сгреят до огнището, а през лятото ще ви сервират изстудена ракийка.\r\nНе успях да ви предложа само 5 дестинации, станаха повече, но как да се вместиш в определена цифра, като Врачанският край е очарователен. Достатъчно е веднъж да го посетиш, после неизменно ще се върнеш отново. Да го покажеш на децата си, да доведеш приятели или просто да отидеш на тишина и прохлада. ", "date": "2019.06.22", "title": "Летни пътешествия из Врачанския край: Местата, които трябва непременно да посетите това лято"}
{"url": "https://www.actualno.com/society/zasileni-proverki-po-pytishtata-na-stranata-news_761385.html", "text": "    Продължава засиленият контрол по пътищата на страната. Акцията започна още във вторник във връзка с тежките катастрофи от последните дни. Акцентът е върху скоростта и спазването на ограниченията.      Органите на реда следят за правоспособността на шофьорите и прилагането на мерките за безопасност при пътуване –  за колани и детски столчета. Особено внимание ще се обръща на мотористите - тяхната правоспособност, видимостта и състоянието на регистрационните табели, използването на защитни каски. Полицейски екипи ще има в участъците с въведена временна организация на пътя, както и на местата със засилен трафик.   При предишната операция - в началото на юни, само за седем дни при проверени 20 хиляди водачи, 200 се оказаха с положителни проби за алкохол, 50 - за наркотици. Резултатът е 500 отнети книжки, 3100 електронни фиша. Продължава и операцията на Пътна полиция, която е в ход за летния сезон, свързана с транзитно преминаващите през страната превозни средства. ", "date": "2019.06.22", "title": "Засилени проверки по пътищата на страната"}
{"url": "https://www.actualno.com/healthy/prof-kantardjiev-izpolzvajte-repelenti-sreshtu-komarite-news_761394.html", "text": "    „Всеки сезон има своите особености. В момента ситуацията е такава - Западнонилската треска е най-актуална, защото когато стане възпаление на мозъка от такова ухапване, смъртността е висока. Комарите – това са насекомите, пренасящи този вирус\", коментира в студиото на „Събуди се” по Нова телевизия директорът на центъра по заразни и паразитни болести проф. Тодор Кантарджиев.      \"Вирусът на Западнонилската треска за първи път е доказан в Африка. Нашенските комари хапят след 18 часа и хапят през нощта. Хората да се опитат да не допускат комари в спалнята, да не ходят на места с комари и да изпозват репеленти - по дрехите, по кожата. Важно е да се каже, че с не всяко ухапване се заразяваш”, категоричен бе проф. Кантарджиев.   Проблемите с кърлежите и това, че те са преносители на лаймска болест продължават да вълнуват хората. „Лаймската болест е една от 10 инфекции. Най-важното е, когато те ухапе кърлеж в града, в парка, след връщане от гробища - със свалянето на кърлежа не трябва да се бие тетанус. 10,2 пъти намалява вероятността да се разболееш, с добра превенция” , допълни професорът.\r\nТой успокои хората и по повод информациите, че случаите на морбили се увеличават. „Само не се плашете! Морбили – това е една детска инфекция. Проблемът е когато заболеят деца до 1- годишна възраст, след 10-тина година могат да се появят неврологични усложнения. По информация от тази сутрин, регистрираните случаи от февруари до сега са 997”, посочи директорът на центъра по заразни и паразитни болести.   ", "date": "2019.06.22", "title": "Проф. Кантарджиев: Използвайте репеленти срещу комарите"}
{"url": "https://www.actualno.com/crime/dvama-zaginaha-v-tejka-katastrofa-na-pytja-dimitrovgrad-haskovo-news_761398.html", "text": "                   Двама души загинаха при катастрофа на пътя Димитровград - Хасково малко след 23 часа в петък вечерта, съобщиха от МВР - Хасково. Жертвите са 20-годишният шофьор на лек автомобил и негова спътничка също на 20 години.   Автомобилът е бил с десен волан и се е движел с несъобразена скорост. Той се е ударил челно в задната част на движещ се в същата посока камион. При сблъсъка леко са пострадали и другите две пътуващи в колата млади жени, но няма опасност от живота им.\r\nОт КАТ - Пътна полиция изтъкнаха като причини за инцидента висока скорост и неспазване на необходимата дистанция.   ", "date": "2019.06.22", "title": "Двама загинаха в тежка катастрофа на пътя Димитровград - Хасково"}
{"url": "https://www.actualno.com/curious/novo-obvinenie-za-seksualno-nasilie-po-adres-na-trymp-news_761353.html", "text": "    Писателката Елън Джийн Каръл от модното списание Elle обвини американския президент Доналд Тръмп в сексуално нападение, съобщи АФП според БГНЕС.      Тръмп реагира с изявление, в което се казва, че никога не е срещал обвинителката и че тя \"търси внимание\".   Според Каръл изнасилването е станало през 1995 г., когато Тръмп е бил известен предприемач на недвижими имоти, а тя е била известна писателка и водеща на телевизионно шоу.\r\nИнформацията е откъс от последната книга на Карол и е публикуван в петък от списание \"Ню Йорк\". Това прави авторката поне 16-ата жена, която е обвинявала Тръмп в в нежелани сексуални похождения, преди да стане президент.  75-годишният Каръл казва, че се е сблъскала с Тръмп в универсалния магазин \"Бергдорф Гудман\" в Манхатън, докато двамата са пазарували. Тя твърди, че в първоначално Тръмп я е помолил за съвет за закупуване на бельо за неназована жена. След това била нападната от Тръмп в съблекалнята на магазина.\r\nКарол никога не отишла в полицията, защото се страхувала от последиците поради известността и връзките на предприемача Тръмп.    ", "date": "2019.06.22", "title": "Ново обвинение за сексуално насилие по адрес на Тръмп"}
{"url": "https://www.actualno.com/europe/izvikaha-policija-v-doma-na-boris-djonsyn-zaradi-skandal-news_761354.html", "text": "    Полиция е посетила дома на Борис Джонсън, след като е бил получен сигнал за бурен скандал, съобщи \"Гардиън\". Според информацията, униформените са извикани от съсед заради караница между кандидат-премиера на Великобритания и неговата партньорка Кари Симондс. В полицейския доклад се твърди, че Кари Симондс е била чута от съседа да крещи на г-н Джонсън да \"да напусне апартамента ми\".      Присъстващ на мястото полицай заяви пред Би Би Си, че \"е говорил с всички обитатели на адреса, които са били в безопасност\". Говорител на Борис Джонсън пък отвърна с думите \"Без коментар\" на въпрос на британската медия по повод скандала.   В изявлението на лондонската полиция се казва: \"В 00:24 часа в петък, 21 юни, полицията е отговорила на обаждане от местен жител в района SE5 на „Camberwell”. Обаждащият се е бил загрижен за благополучието на съседка. Пристигналите полицаи са разговаряли с всички обитатели на адреса, които са били в безопасност и добре. Не е имало никакви престъпления или опасения, че такива ще бъдат извършени и не е имало причини за полицейски действия.\" Борис Джонсън е фаворит на букмейкърите за наследник на Тереза Мей като лидер на консерваторите и следващ премиер на Великобритания, припомня БГНЕС. ", "date": "2019.06.22", "title": "Извикаха полиция в дома на Борис Джонсън заради скандал"}
{"url": "https://www.actualno.com/society/trudovi-inspektori-proverjavat-kak-se-naznachavat-hora-s-uvrejdanija-news_761379.html", "text": "    От началото на юли инспекторите по труда в цялата страна започват да проверяват дали работодателите са предприели мерки за назначаване на хора с трайни увреждания, както изисква новият закон за хората с увреждания. На 2-ри юли изтича гратисният период, в който бизнесът може да поиска съдействие от бюрата по труда или друг посредник за намиране на такива безработни хора, а след тази дата започват проверките на инспекцията, обясни пред Дарик Теодора Дичева, директор на дирекция в Главната инспекция по труда.      Инспекторите ще следят кои са новоназначените работници, осигурени ли са им подходящи условия за работа, а ако работодателят е освободен от изпълнение на това задължение, ще трябва да докаже, че условията в предприятието не го позволяват или че няма насочен към него работник. По един човек с ТЕЛК трябва да бъде назначен във фирмите с между 50 и 100 работници, а за по-големите фирми изискването е поне 2 процента от броя на работещите да бъдат хората с увреждания. Това са работни места извън определените за трудоустрояване, припомни Теодора Дичева от Главната инспекция по труда.   Осигуряването на такива места ще бъде проверявано от началото на юли, като за работодателите, които до 2-ри юли са заявили в бюрата по труда, че търсят такива кадри, ще има още един гратисен период, докато се стигне до назначаване.„За тях започва да тече нов тримесечен срок, в който бюрото по труда има възможност да им насочва хора с трайни увреждания, за да ги назначат в изпълнение на квотата. В този срок работодателите са длъжни да назначат хора“, каза Дичева.\r\nРаботодателите имат право да избегнат назначаването на хора с увреждания, но в замяна на това трябва да изпълнят така наречените алтернативни мерки.„Трябва да сключат договор, с който да потребят стоки или услуги от специалните предприятия, с които е възможно да изпълнят алтернативните мерки на стойност два пъти минималната работна заплата за съответен месец“, допълниха от Инспекцията по труда.  През тази година месечният разход за алтернативна мярка ще бъде в размер на 1120 лева. При наличие на специфични условия, които не позволяват работа за човек с увреждания, работодателите ще бъдат освободени от квотата си, но трябва да го докажат, като се ръководят от критериите, публикувани на сайта на Главната инспекция по труда, обясни още Теодора Дичева. „Съвместно със службата по трудова медицина, заедно трябва да направят обосновка за наличието на специфични условия на труд, които дават основания работодателят да претендира, че е освободен от изпълнението на квотата“, каза тя пред Дарик.\r\nИнспекторите ще проверяват и дали работното място е адаптирано за съответния човек, според специфичните му потребности. Ако това не е изпълнено, работодателят ще бъде санкциониран по Кодекса на труда, като размерът на глобата достига 10 хиляди лева. Санкции ще има и за работодателите, които не заплащат компенсационни вноски при неизпълнена квота - глобата е между 1000 и 2000 лева за първо нарушение, и от 4000 до 10 000 лева за следващо, предвижда законът за хората с увреждания.    ", "date": "2019.06.22", "title": "Трудови инспектори проверяват как се назначават хора с увреждания"}
{"url": "https://www.actualno.com/tennis/del-potro-ne-sym-siguren-che-shte-igraja-tenis-otnovo-news_761392.html", "text": "    Хуан Мартин дел Потро разкри в социалните мрежи, че не е сигурен дали ще може да играе отново тенис. 30-годишният аржентинец получи нова фрактура на капачката на коляното в Куинс, когато се подхлъзна на тревата по време на мача си с Денис Шаповалов в сряда, а впоследствие се отказа от по-нататъшно участие в надпреварата.      Преминатият скенер в четвъртък разкри, че той е получил фрактура на дясната капачка – същата контузия, която го извади от игра за последния месец от 2018 и го ограничи до пет турнира от началото на 2019. Симпатичният аржентинец призна във видео, публикувано в Инстаграм, че травмата може да сложи преждевременно край на кариерата му. „Както може да си представите, това е тежък момент за мен. Тъжно е, че трябва отново да премина през това“, започна шампионът от Ю Ес Оупън 2009.\r\n„Не очаквах това. Не знам какво ще се случи сега. Надявам се, че коляното ми ще се възстанови пълноценно. Ако мачът с Шаповалов се окаже последният в кариерата ми, тогава не знам. По време на рехабилитацията ще помисля отново върху нещата по-сериозно. Ще знам по-добре как се чувства тялото ми“, завърши той. След като спечели Ю Ес Оупън през 2009, Дел Потро така и не успя да покаже постоянство в играта си, тъй като бе съпътстван от три операции на лявата китка и една на дясната. Той показа признаци на връщане към най-добрата си форма, след като се изкачи до номер 4 в света през януари. ", "date": "2019.06.22", "title": "Дел Потро: Не съм сигурен, че ще играя тенис отново!"}
{"url": "https://www.actualno.com/curious/4-te-zodii-koito-njamat-chuvstva-news_761105.html", "text": "    Всеки има в живота си хора, които почти никога не споделят чувствата си. Те дори почти винаги лъжат и премълчават истината, крият от околните, когато не се чувстват добре и се държат сякаш всичко е наред, когато не е. Доста често, колкото и съкрушени да са, казват че са добре. Това се дължи на много причини - страх да не бъдат наранени или неразбрани,  страх от уязвимостта, поддаването на негативните мисли.      Това доста често им създава проблеми и в приятелските им взаимоотношения, и във връзките им, защото хората около тях не успяват да ги разберат и да ги накарат да се отпуснат. под който са родени, оказва огромно влияние. Ето защо някои зодии са приказливи, откровени и винаги казват как се чувстват, а други са по-мълчаливи и трудно можеш да разбереш истинските им емоции.       Те постоянно критикуват външния си вид и този на околните, но никога не споделят мнението си с тях. Срамежливи са и рядко биха заговорили някого просто ей така. Нужно им е много време да се отпуснат пред нови хора и да се почувстват в свои води. Не успяват да говорят за емоциите си, защото не са достатъчно решителни. Те са практични и винаги премислят нещата, за да са сигурни в действията си. Трудно създават нови приятелства.    Те обичат да са обградени от хора, които ги харесват. Искат да имат много приятели и трудно приемат факта, че не допадат на някого. Точно поради тази причина никога не биха изказали мнението си за даден човек или ситуация, само защото  не им допада по някакъв начин. Не обичат да се конфронтират с околните и избягват всякакви спорове. Везните таят всичко в себе си и дълго съжаляват, че не изказват мнението си на време.     Тази зодия е много ревнива и има много странен характер. Те не споделят на никого какво мислят, чувстват и  правят, защото в повечето случаи следва да бъдат съдени и обвинявани за нещо. Те не могат да си позволят някой да потъпка егото им, съдейки ги за дадена постъпка. На външен вид скорпионите изглеждат много спокойни и уравновесени, на пръв поглед никога не бихме и предположили как се чувстват всъщност. През цялото време те се притесняват за нещо, своя постъпка например. Тези притеснения се борят е егото им.    Представителите на тази зодия най-трудно показват емоциите си. Дори когато някой ги попита как са, те се дразнят, че някой им се бърка в личния живот. Те са много студени с хората около себе си и почти винаги остават неразбрани. Ако сте във връзка с Водолей и постоянно споделяте чувствата си и обичате да говорите за тях, трябва да се примирите, че той няма да се промени лесно. Ще има постоянни конфликти между вас и това може би ще доведе до раздяла. ", "date": "2019.06.22", "title": "4-те зодии, които нямат чувства  "}
{"url": "https://www.actualno.com/travel/burgas-si-sloji-ljatnata-shapka-i-e-gotov-da-posreshta-turisti-news_761127.html", "text": "    \"Плажна шапка\" всъщност се нарича пластиката на проф. Светозар Бенчев, която беше изработена на симпозиума по скулптора за градска среда, проведен в Бургас преди дни. Тя е едно от петте най-нови арте факти, които са част от градския пейзаж. Другите произведения от симпозиума са монтирани на различни места в града.      Скулптурата стъкленият \"Тетрапод\"  е друга творба, с автор Красен Троански, която има отговорната задача да пази града и хората от огромните и разрушителни вълни. Тя вече е част от екстериора на Пристанище Бургас . Самият порт е едно от местата, които трябва да бъдат посетени от всеки дошъл в града. От няколко години пристанището е достъпна територия и място, където човек може да разглежда изложби/там се намира филиалът на НХА/, да поседне в едно от многобройните заведения, всички с изглед към морето, да лови риба или да похапне вече уловената и предлагана в ресторантите. Новият момент това лято е, че през месец август на пристанището ще се съберат хора от цялата страна, за да присъстват на музикален фестивал с участието на едни най-известните звезди от 90-те години.  От тук тръгват и корабчетата, които отвеждат до още едно уникално място – остров св. Анастасия . В старинния, реставриран храм, който носи името \"Успение Богородично\", могат да се видят стенописи консервирани от периода 10-14 век. Спокойствието на острова, ставал много пъти снимачна площадка за филми и други продукции, се съчетава с малки плажове и чиста морска вода. И понеже пристанището, плажът и Морската градина на Бургас за свързани, всеки който е в града през лятото, задължителни трябва да повърви по пясъка и да се потопи във водите на Черно море. Само тук пясъкът е черен и толкова топъл, че дори през месец май е трудно да се ходи с боси крака по него. Специалистите казват, че в това се крият лечебните му свойства. Но има едно място, което е с доказани лечебни качества и също е в Бургас. Това са Бургаските солници в които се намират езерата с черноморска луга . До там може да се отиде пеша, с колело или с ековлакче, което през лятото се движи по маршрута редовно.     Хора от целия свят използват открития спа център за да лекуват ставни, кожни и други заболявания. Процедурите с лечебна луга се съчетават с последващо калолечение и плажни бани. Мястото е подходящо и за орнитолози, заради различните видове птици които обитават езерата.\r\nАсфалтирана по европейска програма алея, направи пътя до лугата удобен, чист и живописен, заради природата и самотните плажове, които са по цялото продължението на трите километра, които трябва да бъдат преминати за да се стигне до солените езера.\r\nНовото това лято е, че ползването на солените басейни вече ще струва по два лева на човек, а няма да е безплатно, както беше досега.   Друго, които трябва да се види в града, е архитектурата на Стария Бургас . Много от къщите и малките улички са запазени, други съборени и построени в същата стилистика, трети изцяло изгубени за поколенията, но атмосферата съществува, тя може да бъде усетена. Своята уникалност градът дължи и на италианския архитект Рикардо Тоскани. През 1881 година той проектира и участва в изграждането на градската библиотека, а през 1897 прави своя шедьовър катедралата „Св. св. Кирил и Методий“. Арх. Тоскани проектира още много сгради, като хотел „Империал“, „Модерен театър“, къщи на известни фамилии. През 1926 година той проектира къщата-музей „Петя Дубарова“, която е запазена до днес и се посещава от почитателите на поезията. Едно място пълно с история е туристическият комплекс \"Акве Калиде\" . Той се намира на 14 километра от Бургас, но е в рамките на града, защото е заключен между кварталите Ветрен и Банево.\r\nТам могат да се видят уникалните бани останали от римско време. Изворите с лечебна вода правят мястото притегателен център, от времето на траките до наши дни. Хора от целия регион се възползват от топлата минерална вода, която блика от чешмите и пълнят съдове през цялата година.\r\nНовото това лято е, че освен музеят и реставрираната баня на Сюлейман Великолепни, там може да се гледа и кино на открито. В амфитеатъра на туристическия комплекс ще бъдат показани пет български ленти, а за връщането на посетителите е осигурен градски транспорт. В края на посещението си в Бургас, всеки може да седне и да си почине, но не на обикновена пейка, а на книга. Поставена само преди месец на площад „Тройката“, тя приканва не само към четете, но е място за снимки. Точно зад пейката-книга се намират два от символите на града – паметникът на руския войн Альоша, построен преди 66 години и фонтанът „Тънка бургаската мъгла“, който с фината си пара разхлажда в големите летни жеги. Бургас ще нахрани тялото и душата на всеки, който се докосне до петте му опорни точки - море, култура, духовност, отдих и ...бургазлии. ", "date": "2019.06.22", "title": "Бургас си сложи лятната шапка и е готов да посреща туристи"}
{"url": "https://www.actualno.com/society/uchebnicite-ne-kazvat-istinata-za-komunizma-alarmirat-istorici-news_761347.html", "text": "    Историци протестират срещу беззъбо предаденото според тях съдържание и липса на достатъчно факти за комунистическия режим в петте учебника по история за 10-и клас, които кандидатстват за одобрение от МОН, пише . След сигналите от учители е имало среща с издателствата в министерството.      Експертите са помолили авторските колективи да се съобразят с бележките, доколкото са съгласни. До последно може да се направят корекции, обясниха от МОН. “В нито един от вариантите няма дума за най-кървавия период от терора в режим на окупация от Червената армия, който българските комунисти провеждат в цяла България. Жертвите са между 18 хил. и 30 хил. без съд и присъда.” Това казва за “24 часа” проф. Евелина Келбечева, която преподава история в Американския университет в България. Тя е възмутена, че не е описано избиването по села и градчета на кметове, учители, аптекари, свещеници - и политическата, и културната интелигенция.   „Тези хора са отведени от къщите им, натикани в камионетки, жестоко избити”, каза проф. Келбечева. Според преподавателката процесите трябва да се обяснят и да се види тяхното въздействие върху обществото. Всъщност не били откроени най-важните характеристики на тоталитарната диктатура, наложена с окупацията на Червената армия. “По спомени на хора се разкопават масови гробове в цяла България. Имало е нощни отвличания, избиване с камъни и горени живи хора, вързани с бодлива тел. И това да го няма в нито един учебник?! Този терор е бил ужасяващ. Той покрива България със страх, променя цялата обществена реакция”, продължи историчката. Изненадана е и че в текстовете се говори за т.нар. либерализация на режима на Тодор Живков, когато в лагерите в Белене и Ловеч са извършвани “чудовищни убийства”. Никъде не се казвало за най-голямата финансова и икономическа криза, когато плащаме милиарди за окупацията на България от Червената армия и милиони за участието на България в последната фаза на Втората световна война.\r\n“Говори се за репресивен апарат и чистки, но не се вижда, че гръбнакът на системата е поставен върху политическото насилие. И през 70-те години има вкарани в затвора интелектуалци и протестиращи. Няма човешки съдби, през които да минава историята. Липсва основният извод, че политическите репресии в България са най-мащабни от целия Източен блок”, обясни професорката.  Според заместник-министър Петър Николов промяната трябва да дойде от учените, а не от министерството. \"При новосъществуващата нормативна уредба МОН е направило максималното с цел да се постигнат обективни учебници по история. Процедурата минава през няколко етапа. В нея могат да участват различни издателства, те подготвят своите проекти. Министерството само по себе си не може да решава кое е историческа истина и кое не. Работим с рецензенти от висши училища, които имат акредитация по история. Пращаме ги и на учителите по история да кажат мнението си. В крайна сметка вече сме до този етап. Министерството не може чисто политически да променя съдържанието, а се съобразява с мнението на специалистите\", казва Николов пред . ", "date": "2019.06.22", "title": "Учебниците не казват истината за комунизма, алармират историци"}
