{"url": "https://www.actualno.com/business/blizo-1-600-narushenija-na-rabotodateli-sprjamo-rabotnici-vyv-varna-news_772169.html", "text": "      Близо 1 600 нарушения са констатирали служители на по труда от началото на юни досега във Варна., предаде \"Фокус\". Информацията е посочена от инженер Иван Иванов - директор на Дирекция „Инспекция по труда“ в морския град. По думите му, през периода са извършени около 400 проверки на територията, за която отговаря структурата. Близо 180 от тях са били в сезонни туристически обекти.      „Нарушенията, констатирани за този период от близо два месеца са точно 1 574, като почти по равно се разделят между безопасност на труда и трудови правоотоношения, като вторите вземат лек превес. Такива са например проблени със заплащането и работното време“, заяви Иванов. Директорът на звеното допълни, че са установени и 40 случая на хора без трудов договор , като Инспекцията по труда е предприела съответните принудителни и административни мерки, включително и търсене на наказателна отговорност спрямо работодателите, допуснали лица без трудови договори в своите обекти.    Инженер Иванов обобщи, че констатираните нарушения през 2019 г. спрямо миналата година, са със 105 повече за същия период. По отношение на случаите на работници без трудов договор той допълни, че подобни случаи през 2012 г. и 2013 г. техният брой е бил между 90 и 100. „Ето към днешна дата те са само 40. Това не, че ме успокоява. Бизнесът продължава все още да генерира нарушения, но те са намалели над 50% дори 60%, спрямо това, което е било в годините назад\", отбеляза директорът. ", "date": "2019.07.27", "title": "Близо 1 600 нарушения на работодатели, спрямо работници, във Варна"}
{"url": "https://www.actualno.com/curious/dneven-horoskop-za-28-uli-news_771989.html", "text": "       Овен       Тази неделя съвсем безсъвестно може да заложите за личния си чар. Това не само ще ви спести някои усилия, но може и да ви донесе дивиденти. Надяваме се да не отидете прекалено далеч. Телец От нямане какво да правите може да ви хрумнат какви ли не бели. Бъдете внимателни и отговорни.   Близнаци Тази неделя помислете за бюджета ви. Любовта и мечтите оставете за друго време – там няма да имате успех. Другото обаче ще постигнете лесно и ще се чувствате добре. Рак     Тази неделя е важно да сте дипломатични. Оставете се на чувствата ви на безопасно място, за да не си навлечете неприятности и изхвърляйте ненужното – гняв, съжаление, тревоги. Лъв Тази неделя избягвайте сериозните въпроси и теми за обсъждане с близките ви. Няма да се разберете и това е. Оставете за друг ден. Дева Тази неделя дайте шанс на промяната и ако някакъв мъничък страх се опита да ви спре го уплашете с вярата и надеждата си, които имате занапред.   Везни Тази неделя отложете срещите с приятели. Няма да ви остане време за тях. Заемете се с неотложните въпроси, които вълнуват само вас.    Скорпион Това е ден за любовни приключения и постижения. Дайте всичко от себе си, за да сте доволни. Пък каквото - такова. Стрелец Тази неделя ще ви позволи да реализирате много от личните си цели. Освен това ще получите добра новина, свързана с материалното ви положение. Козирог    Тази неделя не се подавайте на празни приказки. Оставете думите да се леят, но останете реалисти и не си правете излишни илюзии. Водолей Тази неделя ще имате пълната свобода да правите, каквото си искате. Внимавайте да не си пропилеете времето, докато се чудите какво да правите. Риби Тази неделя бъдете мили и кротки. Имате грешна представа за нещо и ще ви трябва време, за да проумеете истината. ", "date": "2019.07.27", "title": "Дневен хороскоп за 28 юли "}
{"url": "https://www.actualno.com/curious/svyrzvanata-s-kubrat-pulev-steliana-progovori-za-otnoshenijata-im-news_772182.html", "text": "      В последните седмици в медийното пространство се появиха информации, че Андреа и са разделени, а боксьорът дори вече има нова приятелка. Слуховете сочат, че те са познават от години и дори са се срещнали в Германия, където дълги години Пулев се готвеше и провеждаше мачовете си.      В последните дни се заговори, че дамата до Кобрата е Стелиана Янкова - бивша гимнастичка, която е пленила сърцето на боксьора. Засега обаче това са само слухове, а самата Стелиана даде интервю за \"Бълагрия днес\", в което говори за \"отношенията\" си с Пулев.   Оказа се, че жената си има дългогодишен приятел, но това определено не е Пулев. . ", "date": "2019.07.27", "title": "Свързваната с Кубрат Пулев Стелиана проговори за отношенията им"}
{"url": "https://www.actualno.com/politics/borisov-v-otgovor-na-ninova-pri-tozi-ikonomicheski-rastej-ne-otiva-na-bsp-da-govorjat-takiva-neshta-news_772171.html", "text": "      \"От техните въстания БСП и тази археология е била под земята. Това заяви в Пловдив премиерът Бойко Борисов като отговор на казаното от лидера на БСП на Бузлуджа, че хората трябва да се изправят и ГЕРБ ще падне от власт.      \"Пожелавам им да се приберат живи и здрави от там, защото са доста възрастни хората и не е редно да ги измъчват в жегата. Нека също карат внимателно, защото магистралите са натоварени\", допълни Борисов по повод събора на Бузлуджа. \"Виждате Пловдив какъв става - завод до завода. Иска да изпъди инвеститорите ли?\", попита той.    \"Нали бяха преди няколко години. Носеха мандата те с Орешарски. Знаем ги добре какво са. Така че опозицията е това - нека си говори. Като отговор им дайте това - какво беше на форума на учителите - буквално тази любов, която бликаше от най-важните хора - будителите. По-добър отговор нямам\", категоричен бе Борисов.   След като присъства на Годишната конференция на Асоциацията на българските училища в чужбина, премиерът провери и как върви реконструкцията на площад \"Централен\" и разкриването на античния форум на Филипополис. Бойко Борисов бе придружаван от кмета на Пловдив Иван Тотев, който му разказа повече за проекта и отново увери, че площадът ще бъде готов за 6-ти септември - Съединението на България, когато е и празникът на града.   Какво каза Корнелия Нинова от Бузлуджа, който коментар стана повод за настоящото изказване на Бойко Борисов, може да си припомните в .     ", "date": "2019.07.27", "title": "Борисов в отговор на Нинова: При този икономически растеж, не отива на БСП да говорят такива неща"}
{"url": "https://www.actualno.com/sliven/slivenskijat-kmet-stefan-radev-prizova-stopanite-da-zakoljat-domashnite-praseta-news_772181.html", "text": "       Кметът на община Сливен - Стефан Радев - призова стопаните, отглеждащи прасета във ферми тип „заден двор“, да ги заколят, като част от мерките срещу евентуално разпространение на по свинете в общината. Той допълни, че така месото на животните, вместо да се загроби, ще може да се консумира.       припомня, че силно заразната болест не е опасна за хората, ако бъде термично обработена. „Там, където може да се ползва ситуацията, и ако са сравнително големи животните, да се пристъпва към незабавно колене“, апелира сливенският кмет. Той информира, че са установени точните наличности на живи прасета и броят на дребните ферми, в които те се отглеждат.   Радев увери също, че Общинската епизоотична комисия изпълнява разпоредените превантивни мерки за недопускане на африканска чума по свинете на територията на общината, включително в двете свинеферми, където бяха констатирани нередности. Представители на двата свинекомплекса са категорични, че се извършва постоянен контрол, осигурена е надеждна охрана на обектите, предприети са мерки по изграждане дезинфекционни площадки със съответните съоръжения и препарати.\r\nВ Общинската епизоотична комисия, съгласувано с кметовете и кметските наместници, е изготвен списък с  места, подходящи за загробване и обезвреждане на странични животински продукти, съгласно Наредбата на БАБХ, съобщи инж. Снежана Кънева - секретар на комисията.   ", "date": "2019.07.27", "title": "Сливенският кмет Стефан Радев призова стопаните да заколят домашните прасета"}
{"url": "https://www.actualno.com/ruse/pyrvata-sistema-za-izmervane-na-sredna-skorost-shte-ogranichava-narushitelite-v-rusensko-news_772189.html", "text": "       Монтирана е първата за измерване на средна скорост в област Русе , съобщиха от „Пътна полиция“. Системата е поставена на пътя Русе – Бяла, в участъка след разклона за село Пиргово. Мястото не е избрано случайно. В този участък през последните години е регистриран най-голям брой загинали при пътно-транспортни произшествия в региона.       Поставени са вече три стационарни камери. Те ще работят 24 часа и ще са свързани със софтуер, който по математически модел ще изчислява средната скорост на автомобила, комбинирайки данните от камерите и разстоянието между тях. Информацията се изпраща директно до сървър в Главна дирекция „Национална полиция“. Териториалното поделение няма достъп до тази система.    Ако има превишение на скоростта, водачът или собственикът на превозното средство ще бъде санкциониран. Това ще гарантира влизане с нормална скорост поне в участък от няколко километра. Системата за средна скорост е един от най-ефективните начини за контрол на скоростта, твърдят от „Пътна полиция“. ", "date": "2019.07.27", "title": "Първата система за измерване на средна скорост ще ограничава нарушителите в Русенско"}
{"url": "https://www.actualno.com/lovech/jiteli-i-gosti-na-s-ribarica-se-sybraha-na-hramovija-praznik-v-cyrkvata-sv-pantelejmon-snimki-news_772188.html", "text": "      Жители и гости на се събраха на храмовия празник в църквата ,,Св. Пантелеймон“. На 27-ми юли Българската църква почита паметта на Свети Пантелеймон. Пантелеймон е великомъченик от Никомедия, страдал за Христовата вяра и е един от Четиринадесетте свети помощници.          Днес в църквата ,,Свети Пантелеймон“ в село Рибарица, жители и гости на община Тетевен се събраха на храмовия празник. Те запалиха свещи за здраве и благоденствие. Сред тях бе и доктор Мадлена Бояджиева – кмет на община Тетевен. Негово Високопреосвещенство Ловчанският митрополит Гавриил, заедно със ставрофорен свещеноиконом Павел и ставр. свещеник Борис, отлсужиха литургия за здраве.    През 2011 г. Негово Високопреосвещенство Ловчанският митрополит Гавриил извърши пълно освещаване на новата църква в селото. В светия престол бяха вложени частички от мощите на св. вмчк Пантелеймон, дарени лично от Ловчанския владика и от мощите на св. Новоселски мъченици. Историята на храма, носещ името на целителя св. вмчк Пантелеймон, започва от далечната 1922 г., когато местна жителка дарява парцел за строеж на храм. Първоначално на мястото е построена двуетажна къща, която заедно с параклиса приютява кметството и училището.      ", "date": "2019.07.27", "title": "Жители и гости на с. Рибарица се събраха на храмовия празник в църквата ,,Св. Пантелеймон“ (СНИМКИ)"}
{"url": "https://www.actualno.com/america/jena-zastrelja-izraelski-mafiot-v-zavedenie-v-meksiko-siti-news_772166.html", "text": "       Виден криминален бос в подземния свят в Израел и неговият бодигард бяха застреляни посред бял ден при дръзка атака в ресторант в сити , информира БГНЕС. Според една от версиите убийците са членове на местен наркокартел и са наети от израелска банда, свързана с организираната престъпност. Израелският криминален бос и осъден убиец Бен Сути и бодигардът му Алон Азулай, който също е известен в подземния свят, бяха застигнати от „градушка от куршуми“ в ресторант в търговски център в мексиканската столица.      Властите заявиха, че убийството вероятно е свързано с разчистване на сметки в израелската мафия . Общо 44 куршума са били изстреляни по време на стрелбата, която беше заснета от охранителни камери в мола. Убийците – мексиканката Есперанса Гутиерес Рохано и все още неидентифициран неин съучастник, за заснети спокойно да минават покрай масата, на която седял израелският мафиот. След това двамата откриват стрелба. Рохано е задържана преди да успее да избяга. Първоначално тя заявила, че е извършила престъпление от страст, тъй като Сути й изневерявал, но в последствие признала, че е била наета да го убие.    ", "date": "2019.07.27", "title": "Жена застреля израелски мафиот в заведение в Мексико сити"}
{"url": "https://www.actualno.com/dobrich/bedstveno-polojenie-v-dobrich-zaradi-afrikanskata-chuma-po-svinete-news_772198.html", "text": "       Бедствено положение обявиха в Добричка област за срок от 7 дни заради заболяването от по свинете. Решението бе взето днес от Щаба за изпълнение на областния план за защита при бедствия. Целта е да се спре разпространението на африканската чума по свинете в района.       До 5 август стопаните, които отглеждат прасета в задните си дворове, трябва да заколят животните и да приберат месото за лична консумация. Задачата на кметовете и кметските наместници е да посочат площадки в землищата на населените места, на които ще могат да бъдат загробвани свинете. Комисии от експерти заедно с полицейски служители тръгват на проверки по населените места. Ангажиментът им е да проверят и проконтролират спазването на разпоредените мерки.    През този период се налага забрана върху събиране на трюфели, билки и горски плодове, а глобите на нарушителите достигат до 500 лв. След изтичане на гратисния период стопаните, които не са заклали прасетата, отглеждани в личните си стопанства, ще бъдат санкционирани по Закона за ветеринарномедицинската дейност, а глобата е в размер от 150 до 1000 лв. Всяко животно, открито в заден двор, ще бъде умъртвено и загробено. Стриктно ще се следи за нерегламентиран превоз на животни по пътната мрежа на територията на цялата област. ", "date": "2019.07.27", "title": "Бедствено положение в Добрич заради африканската чума по свинете"}
{"url": "https://www.actualno.com/society/vremenno-njama-da-proverjavat-dostovernostta-na-deklaraciite-za-otpuskane-na-zemedelski-subsidii-news_772195.html", "text": "      Държавен фонд „Земеделие“ временно спира да проверява достоверността на декларациите за отпускане на земеделски в областите, в които има доказано наличие на африканска чума по свинете, информира БНТ. Проверките на място във всички животновъдни стопанства, които се намират в 3-километровата предпазна зона на заболяването, са преустановени със заповед на изпълнителния директор на фонда Васил Грудев.        Извън предпазната зона от 3 километра се забраняват още проверките във всички стопанства, в които се отглеждат свине, попадащи в обхвата на областите с обявени огнища на африканска чума. А в областите Разград и Русе прекъсва извършването на проверките, свързани със схемите и мерките от директните плащания.     Забраните са част от мерките за превенция срещу разпространяването на болестта. ", "date": "2019.07.27", "title": "Временно няма да проверяват достоверността на декларациите за отпускане на земеделски субсидии"}
{"url": "https://www.actualno.com/sliven/pyrvi-zaharistojanovi-chetenija-se-provejdat-dnes-v-s-medven-news_772194.html", "text": "      Днес в котленското за пръв път се провеждат „Захаристоянови четения“. Село Медвен е родно място на бележития белетрист и възрожденец Захари Стоянов. Събитието се провежда по повод 130 години от смъртта на революционера, автор на забележителните „Записки по българските въстания“. Избраната дата съвпада и със събора на селото, когато в Медвен се стичат потомци на достолепните медвенски родове от страната и чужбина.      Презентации на нови изследвания и издания за живота и делото на Захари Стоянов, академични доклади, посветени на фигурата на изтъкнатия писател, публицист, политик и възрожденец, щанд на издателство „Захарий Стоянов“, фотоизложба „Възрожденски Медвен“ на проф. Иван Газдов и демонстрации на традиционни за региона народни занаяти са част от програмата за първите „Захаристоянови четения“.   Специален акцент на събитието е обявяването на резултатите от конкурса за есе „От медвенските пасища до председателството на Народното събрание“, в който участват ученици от котленската гимназия „Георги Сава Раковски“ и Профeсионалната гимназия по хотелиерство и туризъм „Акад. Неделчо Неделчев” в Сливен.\r\nИнициативата за провеждане на четенията е на заместник-областния управител на Сливен - Димитринка Петкова, кметствата в Медвен и Котел и патриотични организации. Намерението на организаторите от Областна администрация-Сливен, община Котел, Исторически музей-Котел, кметство Медвен и читалище „Извор-1882 г.“ е четенията да станат ежегодни.   ", "date": "2019.07.27", "title": "Първи Захаристоянови четения се провеждат днес в с. Медвен "}
{"url": "https://www.actualno.com/asia/700-pytuvashti-s-vlak-v-indija-bjaha-blokirani-ot-navodnenie-news_772209.html", "text": "       Хеликоптери на въоръжените сили и спасителни лодки участваха в евакуацията на 700 пътуващи, които са били блокирани във влак. Инцидентът е възникнал заради наводненията, недалече от индийския град Мумбай, пише \"Дарик\".      В изявление службата за реакция при бедствия в щата Махаращра съобщи, че влаковата композиция \"Махалаксми експрес\" тръгнала в петък вечерта от Мумбай за Колхапур, на 350 километра в южна посока. Той изминал едва 60 километра, когато се оказал блокиран от наводнение в резултат на разлив на река, причинен от мусонните дъждове .    министър на вътрешните работи Амит Шах съобщи в Twitter, че всички пътували с този влак са били евакуирани успешно. Сред тях е имало и девет бременни жени. Операцията е продължила няколко часа. Осигурени са били линейки и близо 40 лекари. ", "date": "2019.07.27", "title": "700 пътуващи с влак в Индия бяха блокирани от наводнение"}
{"url": "https://www.actualno.com/society/novinite-naj-vajnoto-za-denja-27-uli-news_772215.html", "text": "              ГЕРБ се отказват от ключовите си кметове - какво е това освен признание за провал. Това каза лидерът на БСП Корнелия Нинова по време на националния събор на левицата на връх Бузлуджа.   \"От техните въстания БСП и тази археология е била под земята. Не само 45 години назад, но и встрани са ни върнали. При този икономически растеж, при този подем в държавата да говориш такива неща, не им отива.\" Това заяви в Пловдив премиерът Бойко Борисов като отговор на казаното от лидера на БСП Корнелия Нинова на Бузлуджа, че хората трябва да се изправят и ГЕРБ ще падне от власт. Африканската чума у нас създава екологична катастрофа и води до ликвидиране на производството на свинско месо в България. Това каза проф. Александър Маринов. Експертът обясни, че неофициално се разпространяват мнения на специалисти, че става въпрос за целенасочена диверсия и допълни като аргумент, че засегнати от болестта области се намират далеч от река Дунав.     Ако на 31 юли не се открие сметката и не се приемат актуализациите в бюджета, договорът за изтребителите F-16 може да се срине. Около това мнение се обединиха бившият министър на отбраната Тодор Тагарев и експертът по сигурност и бивш депутат от БСП Славчо Велков. Иван Гешев говори като човек, решил да действа с извънредна сила срещу несъгласните с властта. От това ще произлезе само безпомощно повторение на неща, случили се преди век в болшевишка Русия, коментира Евгений Дайнов в анализ за Deutsche Welle.    Мая Манолова може и да бъде сред кандидатите за кмет на София, като е подкрепена от БСП. Името на омбудсмана се завъртя като възможно сред номинациите на социалистите на днешния събор на партията, провел се традиционно на Бузлуджа. Там, председателят на групата на социалистите в СОС и на БСП-София - Калоян Паргов - коментира, че това е една добра кандидатура. Събарянето на бившия тютюнев склад, разположен на булевард \"Христо Ботев“ и улица \"Авксентий Велешки“ в Пловдив, се отлага. Решението на Министерството на културата е изясняване на обстоятелствата за премахването на сградата и спазването на процедурите по Закона за устройство на територията и Закона за културното наследство. Човек загина при опит за неправомерно преминаване през жп прелез. Влак е блъснал лек автомобил на прелез на жп линия между гарите „Граф Игнатиево“ и „Труд“. Днес около 14:30 ч. в Четвърто Районно управление–Бургас е получено съобщение за инцидент, възникнал в заложна къща, разположена на улица „Въстаническа” в комплекс „Меден Рудник”. Двама маскирани мъже нападнали 30-годишната служителка и отнели близо 300 грама златни накити. По думите й, обирджиите влезли в обекта минути по-рано и поискали да разгледат пръстен от витрината. Земетресение и последвалите го вторични трусове, регистрирани в северната част на Филипините в събота, стана причина за смъртта на осем души, а други 60 са ранени. ", "date": "2019.07.27", "title": "Новините: Най-важното за деня, 27 юли"}
{"url": "https://www.actualno.com/society/njama-da-sybarjat-tutunevija-sklad-v-plovdiv-zasega-news_772180.html", "text": "       Събарянето на бившия , разположен на булевард \"Христо Ботев“ и улица \"Авксентий Велешки“ в Пловдив, се отлага. Решението на Министерството на културата е изясняване на обстоятелствата за премахването на сградата и спазването на процедурите по Закона за устройство на територията и Закона за културното наследство.      Припомняме, че Главна дирекция „Инспекторат за опазване на културното наследство“ към Министерството на културата се самосезира в края на миналата седмица по повод изявления на представители на местната власт и медийни публикации, в които се посочва, че сградата ще бъде съборена изцяло. ОТ протоколи и съгласувателни документи в Министерството на културата, станало ясно, че комисия, създадена по Закона за културното наследство и свикана със заповед на кмета на община Пловдив - Иван Тотев, през декември миналата година е издала предписание за запазване на част от фасадата на сградата с архитектурните елементи и инструкции за демонтаж и укрепване .   При проверка на място експертите от Министерството на културата са открили проблем в документацията и са сезирали за това РДНСК и община Пловдив. Предстои изготвянето и представянето на определена документация с оглед запазване напълно и частично на автентични елементи от сградата, която представлява значим период от историята на града и представител на тютюневата индустрия. „Без да се покаже проект, който ще съхрани максимално тази сграда, няма да се събаря\", заяви категорично министърът на културата Боил Банов, който рано тази сутрин пристигна в Пловдив.\r\n\"Спирам събарянето емоционално, ако трябва ще го спрем и физически\", допълни той. И допълни: \"Аз съм този, който в момента е длъжен да опазва културното наследство и го правя със сърце и съвест.\" Банов уточни, че в този момент събарянето е незаконосъобразно . Културният министър обясни, че сградата - Тютюневият склад на Сточна гара в Пловдив - не е недвижима културна ценност, но в същото време е част от групова културна ценност в историческата зона на града \"Филипопол - Тримонциум - Пловдив\" и е важна за структурирането на ансамбъла.  \"Тази сграда е важна за града, за нас и за нашите деца. За да бъде разрушена, трябва първо да бъде направен проект, който да покаже идентичността на сградата и да бъде запазено в оригинал това, което е строено за времето. Никой, който е тръгнал да възстановява сгради и е представил проект за това – не сме го спрели. Напротив – помагаме\", коментира Банов. ", "date": "2019.07.27", "title": "Няма да събарят тютюневия склад в Пловдив - засега"}
{"url": "https://www.actualno.com/crime/kpp-na-vhodovete-na-burgas-policijata-izdirva-obirdjii-na-zalojna-kyshta-news_772192.html", "text": "      Днес около 14:30 ч. в Четвърто Районно управление–Бургас е получено съобщение за инцидент, възникнал в , разположена на улица „Въстаническа” в комплекс „Меден Рудник”. Двама маскирани мъже нападнали 30-годишната служителка и отнели близо 300 грама златни накити. По думите й, обирджиите влезли в обекта минути по-рано и поискали да разгледат пръстен от витрината. Докато момичето ги обслужвало, единия от непознатите минал зад гърба й и с помощта на съучастника си, я привел в безпомощно състояние, след което взели част от изложените златни накити и напуснали пеша заложната къща.       Своевременно са предприети полицейски действия по установяване на местонахождението на мъжете. Ситуирани са контролно-пропускателни пунктове на входно-изходните артерии, както в Бургас, така и в околните населени места. Изземват се записи от камери, разположени в близост до мястото на инцидента. Установяват се и очевидци. Служителката в заложната къща също е разпитана. Работата по случая продължава.    ", "date": "2019.07.27", "title": "КПП на входовете на Бургас - полицията издирва обирджии на заложна къща"}
{"url": "https://www.actualno.com/curious/3-te-zodii-koito-shte-sbydnat-nespodelenata-si-lubov-news_771854.html", "text": "             Сякаш цял живот над вас тегне проклятието на несподолената любов. Винаги се влюбвате, готови да дадете сърце и душа за човека отсреща, но нещо все се случва и чувствата ви остават несподелени. Това е болка, която малцина могат да понесат по начина, по който вие успявате. Достойни сте за възхищение! А най-хубавото от всичко е, че не губите вяра и не зачерквате истинската любов... защото знаете, че тя ви чака някъде там. Може да се каже, че Човекът, който е обзел сърцето и мислите ви изглежда като невъзможна мечта, която никога няма да може да сбъднете. Остава още малко време, докато търпението ви се възнагради. Обектът на вашите чувства ще започне малко, по малко да осъзнава, че във ваше лице вижда много повече от това, което е виждал преди. Ще прогледне за същността ви и общите неща, които имате помежду си. Защото понякога за истинската любов е нужна търпение. След това... всичко е приказка недописана. Бъдете спокойни, всичко ще се нареди.    Отказали сте се от любовта, не вярвате, не смятате, че сте достойни и криете чувствата си, за да не бъдете отхвърлени за пореден път. Този път обаче това не е влюбване, а любов. От онези всепоглъщащи и обсебващи любови, които могат да определят живота ти и да се откарат там, където никога не си предполагал, че можеш да бъдеш. Вярата ви в любовта липсва и точно тогава тя се появява, за да докаже, че съществува и не бива да бъде забравяна. Имате всички предпоставки за сериозна и истинска връзка. Човекът, който е завладял сърцето ви е близък до вас, непрекъснато общувате и всеки път сърцето ви сякаш полита от щастие. Но толкова горчи това, че не можете всяка сутрин да се събуждате до него... край на това мъчение. Истинска, всепоглъщаща, романтична и страстна. Всичко това ще се запали сякаш от нищото за човека срещу вас и ще преобърне както вашия, така и неговия свят. Дерзайте! Никога не сте предполагали, че може да имате това, за което мечтаете. Стабилна връзка, силна емоция, добър и честен човек, с когото може да споделите света. Имате нужда от обича и подкрепа. Несподелената любов за вас е по-често срещана от споделената. Копнежът по някого ви е добре познат, но е време да се запознаете отблизо с взаимната любов. Толкова много сте чакали този момент, че ще ви се стори като сън. Всички щастливи двойки около вас само ви напомнят колко самотни сте вие. Имате нужда от топла прегръдка, уютна вечер с любимия човек у дома и... нищо повече от това. Един ден ще получите най-неочакваното обяснение в любов от най-желания от вас човек. И това ще ви направи най-щастливите на света. Вярвайте в любовта, тя наистина съществува!   ", "date": "2019.07.27", "title": "3-те зодии, които ще сбъднат несподелената си любов  "}
{"url": "https://www.actualno.com/asia/desetki-arestuvani-pri-protest-v-moskva-news_772175.html", "text": "      Руската полицията е арестувала десетки протестиращи. Те се били събрали на опозиционен митинг в Москва пред сградата на кметството с искане за свободни и честни избори, информира \"Фокус\". Хиляди руснаци обещаха да излязат на улиците на столицата след като властите отказаха на опозиционни и независими кандидати да се кандидатират за общински съветници на предстоящите през септември избори.       Разследващи извършиха обиск в домовете на някои от желаещите да се кандидатират, а критикът на Кремъл Алексей Навални бе осъден на 30 дни лишаване от свобода заради организирането на протеста. Други водещи опозиционери също бяха арестувани в своите домове, малко преди протестните действия. Съботният протест е последния от серия митинги засягащи .   По непотвърдена информация около 50 са арестуваните. Твърди се, че сред задържаните са Дмитрий Гудков - политик и един от хората, на които им е забранено да участват в изборите. Кметът на Москва Сергей Бобянин каза, че не е издавано разрешение за провеждането на протест, като в такъв случай на него ще се гледа като на „заплаха за сигурността“, а „редът ще бъде гарантиран с оглед на действащото законодателство“.  ", "date": "2019.07.27", "title": "Десетки арестувани при протест в Москва"}
{"url": "https://www.actualno.com/politics/maja-manolova-verojaten-kandidat-za-kmet-na-sofija-ot-bsp-news_772200.html", "text": "       може и да бъде сред кандидатите за кмет на София, като е подкрепена от БСП. Името на омбудсмана се завъртя като възможно сред номинациите на социалистите на днешния събор на партията, провел се традиционно на Бузлуджа, съобщава БНР. Там, председателят на групата на социалистите в СОС и на БСП-София - Калоян Паргов - коментира, че това е една добра кандидатура.      Нормално е няколко месеца преди местните избори да се въртят имена на различни кандидат-кметове, смята той. И допълва, че имената на част от тях вече са обявени, други са стари кметове, а сред кандидатурите има и такива с повече мандати, както и нови лица, които тепърва ще атакуват местната власт по райони и общини. \"Гвоздеят на цялата програма ще бъде номинацията за кмет на София. Моля да потърпите още малко, защото в началото на септември ще стане ясно името на кандидата \", обясни Калоян Парков.   Заместник-председателят на партията Кирил Добрев, който оглавява и предизборния щаб на БСП, също коментира пред журналисти, че Мая Манолова е най-подходящият кандидат за кмет на София. ", "date": "2019.07.27", "title": "Мая Манолова вероятен кандидат за кмет на София от БСП?"}
{"url": "https://www.actualno.com/society/ministyr-taneva-za-chumata-shte-pogovorim-s-horata-da-si-umyrtvjat-jivotnite-news_772101.html", "text": "      България спазва стриктно европейските правила за справяне с . Това заяви министърът на земеделието Десислава Танева в ефира на предаването „Събуди се” по Нова телевизия. По думите на Танева хората с лични стопанства трябва да си умъртвят свинете, за да се спре разпространението на заразата.      „Има пътна карта за справяне със заболяването. Ние само трябва да приложим правилата така, както и по света ги е открила. Въпросът е да направим така, че да ограничим щетите от това. Истината е, че трябва да сме безкомпромисни спрямо болестта. Ние ще вземем мерки по отношение на определянето на санитарни зони и всички рискови фактори там трябва да бъдат елиминирани\", каза министърът.   По думите на Десислава Танева са един от основните рискове за разпространение за заразата. \"По отношение на личното стопанство без мерки за биосигурност истината е една – това са малко на брой свине на фона на консумацията на свинско месо в България. При личното стопанство обаче става въпрос за малко на брой свине, но за много на брой хора. Фактът, който трябва да приемем е, че тези лични стопанства с по едно-две до три свине, са обикновено част от традицията, но нямат мерки за биосигурност и са един от основните рискове за разпространение за заразата. Хората в засегнатите региони трябва да разберат, че в тази ситуация не могат да гледат свине за около година”, добави Танева.\r\nТя беше категорична, че са взети всички необходими мерки. \"Към днешна дата нямаме и не очакваме да излязат положителни проби за африканска чума у нас. Юли и август са пикът на това заболяване\", каза Танева.  „България е 12-тата държава в ЕС, в която навлезе чумата. Ние обаче сме държавата с най-малко  огнища и най-малко пострадали стопанства”, посочи Танева и добави, че предстоят още по-рестриктивни мерки срещу разпространяването на заболяването. „Ще поговорим с хората да си умъртвят животните. Чехия се справи с проблема заради това, че на територията на цялата страна, освен дивите свине, е унищожила личните стопанства веднага, за да не достигне заразата свинекомплексите”, добави още Десислава Танева.\r\nЗемеделският министър заяви, че са избрани от експерти и са изключени всички рискове за почвата и водата. „Всяка площадка за загробване на умъртвени по хуманен начин  животни се извършва от Комисия по наредба, действаща със съгласуване на всички служби, чиято роля е опазването на околната среда – РИОСВ и „Басейнова дирекция”. Няма нито едно място, на което извън тази съгласуваност да бъдат загробени умъртвени животни. Това е и най-безопасният начин за справяне с болестта”, заяви още Танева.        Пораженията от неминуемо ще доведат до покачване на цената на свинското месо. Прогнозата е на Асоциацията на индустриалните свиневъди.\r\n„Поскъпването се очаква не само заради състоянието с африканската чума в България, а и заради това по целия свят. В Китай, която  е най-голямата страна производител на свинско месо в света, щетата е огромна. Цяла югоизточна Азия е пламнала от болестта. По целия свят епидемията върлува и нанася щети. Цените ще растат, докато успеят да се балансира търсенето и предлагането”, обясни Цветан Илиев.\r\nПрогноза за поскъпването  обаче не може да се направи, а ситуацията вероятно ще наложи и по-голям внос на свинско месо у нас. Вече е отчетено намаление на потреблението. ", "date": "2019.07.27", "title": "Министър Танева за чумата: Ще поговорим с хората да си умъртвят животните"}
{"url": "https://www.actualno.com/politics/stotici-socialisti-se-stichat-na-buzludja-za-tradicionnija-sybor-na-levicata-news_772106.html", "text": "      Стотици социалисти се стичат на историческата поляна за традиционния събор на Бузлуджа, предаде агенция \"Фокус\".      Съборът е под мотото \"Бузлуджа 2019 - Единни за България\". Тече трескава подготовка за началото на събора. Вече са пристигнали и първите групи социалисти. След броени минути ще бъде дадено началото на художествената част от програмата с изпълнителите „Щурчета\" и духов оркестър „Виво Монтана“. Малко по-късно на сцената на историческата поляна лидерът на БСП Корнелия Нинова ще произнесе слово.   Художествената част ще продължи в 12:30 часа с концерт на Николина Чакърдъкова и Неврокопския танцов ансамбъл. Междувременно ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд.\r\nТрафикът около върха, в района на Шипка, Габрово и Казанлък е интензивен. Екипи на \"Пътна полиция\" регулират паркирането около националния събор на левицата. За спокойното протичане на мероприятието е осигурено полицейско присъствие.   ", "date": "2019.07.27", "title": "Стотици социалисти се стичат на Бузлуджа за традиционния събор на левицата"}
{"url": "https://www.actualno.com/asia/tri-momicheta-se-udaviha-v-kaspijsko-more-news_772206.html", "text": "       Три момичета бяха открити мъртви в района на Бабаюрт в руската република Дагестан , съобщават от Министерството на извънредните ситуации в региона, предаде ТАСС. Те са отишли да плуват в Каспийско море на надуваем матрак. По-късно децата са били обявени за изчезнали. Безжизнените им тела са намерени от роднини и от жители на местното население, които се включили в търсенето”. На мястото на инцидента е бил изпратен екип от седем спасители и едно превозно средство. Извършва се разследване за установяване причините за смъртта на деца.      \"Момичетата са плажували и друг път край бреговете на Каспийско море. Днес обаче те са се на плажа в Кировския район на Махачкала. Следователите на Разследващия комитет на Руската федерация в Дагестан провежда разследване за установяване обстоятелствата на инцидента\", каза ръководителят на пресслужбата на ръководството на RF IC в региона Rasul Temirbekov.   Според него ще бъде взето процедурно решение относно резултатите от разследването. ", "date": "2019.07.27", "title": "Три момичета се удавиха в Каспийско море"}
{"url": "https://www.actualno.com/america/konfiskuvan-e-kokain-za-350-000-000-dolara-pri-serija-akcii-v-tihija-okean-news_772211.html", "text": "       Американската брегова охрана е иззела за 350 000 000 долара при серия акции в Тихия океан , предаде БГНЕС. На видео, заснето по време на една от операциите по залавянето на дрогата, се вижда как наркотрафикантите трескаво изхвърлят пакетите с бял прах от моторната лодка.      При общо шестте операции по латиноамериканското и мексиканското крайбрежие бреговата охрана е заловила 13 тона кокаин – чиято улична цена е около 350 000 000 долара. Посочва се, че дрогата е иззета или от моторни лодки, или е намерена да се носи в международни води в очакване да бъде прибрана.   Бреговата охрана не уточнява колко ареста са извършени, но от началото на годината са задържани над 400 наркотрафиканти в Източния Пасифик и са иззети повече от 104 тона кокаин. ", "date": "2019.07.27", "title": "Конфискуван е кокаин за 350 000 000 долара при серия акции в Тихия океан"}
{"url": "https://www.actualno.com/society/eksperti-vyzmojno-e-bylgarija-da-byde-pyrvata-nakazana-ot-es-za-iztichane-na-danni-news_772165.html", "text": "      \"Рискове от злоупотреби вследствие на Около това мнение се обединиха Георги Шарков - ръководител на Лаборатория по киберсигурност - и IТ експертът Борис Колев, в интервю за предаването „Брюксел 1” по Bulgaria ON AIR. \"Това не е дигитален Чернобил, бих казал, че е по-страшно от Чернобил, тъй като ние не знаем кога и какво ще се случи с тези данни\", заяви Шарков.      Той посочи, че всичко това е ясен знак, че имаме много ниска превенция, превантивни действия и киберхигиена от страна на организации и фирми, които събират, използват и комуникират с данни. \"По отношение на последствията мисля, че тепърва ще виждаме изобретателност в използването на тези данни,\" каза Шарков.   Линкът с данните се е разпространявал свободно и между 15 000 и 20 000 души имат копие от тези данни, на мнение е Борис Колев. Според експертите е необходима масова кампания за повишаване на киберхигиената, както и смяна на паролите и личните карти на засегнатите от изтичането българи.\r\n„Най-вероятно няма да сме само ние, които ще се самосанкционираме“, каза още Шарков по отношение на глобата, която Комисията за защита на личните данни ще наложи на НАП и изрази мнение, че е .   ", "date": "2019.07.27", "title": "Експерти: Възможно е България да бъде първата, наказана от ЕС за изтичане на данни"}
{"url": "https://www.actualno.com/society/sedmichna-prognoza-za-vremeto-za-29-uli-4-avgust-news_771820.html", "text": "      Новата седмица ще започне с облачно време. В се очакват се превалявания от дъжд, придружени с гръмотевици. Максималните температури ще са между 24 и 34 градуса. По Черноморието ще е облачно, но валежи не се очакват.      Във валежите ще спрат. Остава облачно. Максималните температури ще се повишат и ще са между 26 и 36 градуса.   В ще бъде ясно и предимно слънчево. Температурите леко ще се понижат и максималните няма да надвишават 33 градуса. \r\nПрез времето ще ни зарадва с истинско лято - слънчево и без валежи. Максималните температури ще се повишат и ще са между 23 и 31 градуса.   ", "date": "2019.07.27", "title": "Седмична прогноза за времето за 29 юли - 4 август"}
{"url": "https://www.actualno.com/vraza/proekt-shte-pokaje-chrez-virtualna-razhodka-krasotite-na-vrachanskija-balkan-news_772108.html", "text": "      \"Създаване на иновативен интегриран туристически продукт между природните паркове \"Врачански Балкан\" и \"Железни врата\" се казва новият проект, по който ще работят двата парка от двете страни на Дунава, предаде кореспондентът на .      Проектът е насочен към двете най-големи защитени територии в трансграничния район - българският природен парк „Врачански Балкан” - с площ 28 803,9 ха. и румънският природен парк „Железни Врата” с обща площ от 115 655 хектара. Двата парка съхраняват уникално биологично и ландшафтно разнообразие и са сред най-значимите Натура 2000 зони в своите страни. Обща стойност на проекта е 419 379, 44 евро.\r\nЦелта е да се насърчи съвместно устойчиво и балансирано икономическо развитие на териториите на двата природни парка, чрез диверсифициране на туристическото предлагане и развитие на туризъм, базиран на културното и природно наследство.\r\nВ рамките на проекта ще бъдат дигитализирани и изработени триизмерни цифрови модели на природните паркове с висока точност и в подходящи мащаби. Ще бъдат дигитализирани всички значими обекти на природното и културното наследство в двата парка – крепости, църкви, манастири, скални феномени, пещери, интерпретативни маршрути, които също ще бъдат визуализирани.     В посетителските центрове на двата парка ще бъдат оборудвани и обзаведени съвременни демонстационни дигитални зали, в които ще могат да се експонират цифровизираните обекти. Съвременните технологии ще позволяват „полет” над парковете, „разглеждане” на интересни ландшафти, избиране и „посещение” на конкретни обекти от културното и природно наследство във виртуална реалност, „разходка” по конкретен туристически маршрут и др.\r\nЩе бъде създаден иновативен дигитален уебпортал с виртуална видео разходка из природни и културни обекти в двата парка, виртуална изложба на музеите от областта, база данни с дигитализирани експонати, представяне на традициите и обичаите на хората от трансграничния регион. Към портала ще има възможности за сваляне на приложение за 3Д заснемане за мобилни устройства и възможности за качване на цифровизирани 3Д изображения.\r\nБазирайки се на това, ще бъде разработен и внедрен уникален туристически продукт, конкурентен, допринасящ, за повишаване на икономическата ефективност на туризма. При разработването и внедряването на туристическия продукт ще бъдат разработени 4 културно-туристически маршрута в съчетание с природни обекти, които също ще бъдат 3Д дигитализирани и експонирани в залите и уебпортала.    Потенциалните туристи от двете страни на границата ще получат уникалната възможност да добият пълна представа за туристическите атракции в двата парка, да ги сглобяват и комбинират. Продуктът ще бъде интегриран с други видове туризъм в по-широкия териториален контекст: екологичен, спортен, поклоннически, ваканционен, летен, събитиен. ", "date": "2019.07.27", "title": "Проект ще покаже чрез виртуална разходка красотите на Врачанския Балкан"}
{"url": "https://www.actualno.com/burgas/dimityr-nikolov-ako-me-nominirat-moje-i-da-se-kandidatiram-za-kmet-na-burgas-news_772117.html", "text": "      Може и да се кандидатирам за кмет на Бургас, ако някои от моите симпатизанти или членове на партия ГЕРБ решат да ме номинират. Това заяви в ефира на предаването „Тази събота” по bTV кметът на Бургас, Димитър Николов.      Той обясни, че ще изслуша всички аргументи, касаещи евентуална негова номинация и ако те са в полза на развитието на града, той може да се кандидатира.   По думите му Бургас е в голяма конкуренция с останалите големи градове в България, както и в Европа. Всеки ход, който застрашава неговото развитие, може да се окаже пагубен.\r\nОтносно темата за по свинете, която обхвана и област Бургас, Николов посочи, че има умъртвени около 120 прасета. Те са били в отделни частни стопанства, а не в концентриран район. В момента се правят изчисления на щетите, на базата, на които, ще бъде определена компенсацията за стопаните.  Кметът обясни, че има спад в туристическия сезон. Според него количеството на туристите е същото спрямо 2017 г., но се отчита отлив спрямо 2018 г. Според него това се дължи на геополитическите промени в последните години, при които много туристи от Турция и Близкия Изток са били принудени да плажуват другаде.\r\nЗа него е важно по цялата верига – хотелиери, туроператори, местна власт и държава да работят заедно и да намерят гъвкави начини, с които да привлекат нови туристи.   Бургазлията сподели, че през лятото рядко намира време да почива заради натовареността през активния сезон.     ", "date": "2019.07.27", "title": "Димитър Николов: Ако ме номинират, може и да се кандидатирам за кмет на Бургас"}
{"url": "https://www.actualno.com/asia/15-civilni-zaginaha-pri-vyzdushni-ataki-v-severozapadna-sirija-news_772205.html", "text": "       Най-малко 15 цивилни загинаха при въздушни удари на сирийското правителство и руските му съюзници в Северозападна , информира БГНЕС. От началото на април при въздушни атаки в тази част на страната загинаха стотици. Идлиб и части от съседните провинции Алепо, Хама и Латакия са под контрола на Хаят Тахрие ал-Шам – джихадистка групировка, оглавявана от бивш лидер на Ал Кайда.      Регионът трябваше да бъде защитен от масираната правителствена офанзива заради създадена през септември буферна зона, но беше подложена на засилени бомбардировки от режима в Дамаск и неговите руски съюзници през последните три месеца. В град Ариха, провинция Идлиб, при сирийските атаки срещу жилищни сгради са убити 11 цивилни, сред които и седем деца. При нападението са ранени общо 28 души.    ", "date": "2019.07.27", "title": "15 цивилни загинаха при въздушни атаки в Северозападна Сирия"}
{"url": "https://www.actualno.com/society/razpredelenie-li-za-tojagata-i-morkova-news_771548.html", "text": "      Нови стари идеи се въртят в политическото пространство и периодично се сблъскват със стари представи и променени реалности. И все пак се появяват, защото някога си са били разрешение, а и са близо до логическото решение и днес. Един от проблемите, който ще търси подобно ново старо решение, е свързан с лекарите - специализанти. Ако са били на държавна издръжка, те ще бъдат длъжни да останат три години на работа в България и да отидат да работят там, където бъдат изпратени. Навремето на това му се викаше разпределение и през него минаваха всички. Или почти всички, защото за студентите от Факултета по журналистика нямаше разпределение, но нямаше и работа. За да се стигне дотам, един цял випуск за цяла една година да ни наеме СБЖ, а ние да работим където можем. Това, обаче, беше изключение, завършилите педагогически специалности заминаваха за селата в Родопите и Разградско, лекарите ги конкурираха по затънтени дестинации, а Бърза помощ нямаше проблеми с кадрите. По същия начин се постъпваше и с останалите специалности.      След като държавата издържаше студентите, образованието беше безплатно, общежитията бяха със символичен наем, а се даваха и стипендии, тя разполагаше с младите специалисти така, както намери за добре или по-точно - както диктуваха нуждите на населените места. Много малко от учителите и лекарите отпреди 30 години останаха на местата, където ги изпратиха, огромната част от тях се ориентираха към родните си градове и потърсиха реализация там. Задължителното разпределение е едната част от решението на проблема с кадрите. Както знаем, има тояга, има и морков. За моркова ми е думата тук, защото въпреки минималния шанс в края на 70-те и първата половина на 80-те някой ей така да хване самолета и да иде на работа другаде, от позицията на времето се забелязват очертания на грижа за трайното оставане на младите. Любопитно е да се разбере какви трайни резултати е дало това и дало ли е някакви изобщо? 8 декември е студентски празник, бил е при всякакви режими, продължава да е. В Пловдив по този повод през 80-те се провежда голяма среща, четат се отчети и напътствия, дават се награди. Наградите за отличен успех и комсомолска активност никак не са малко, поне двайсетина. И макар да е последна в списъка, има една Огромна за онова, а и за днешното време, награда- апартамент. Той се дава на студентско семейство, обикновено и с бебе, което има отлични оценки и добра комсомолска активност. Няма единен списък на всички апартаменти, раздадени през годините, очевидно решението на Общинския народен съвет е вземано периодично, така че по-широка извадка на наградените се намира, ако преровиш теченията на пловдивските вестници за няколко години наред. Апартаментите са били от Жилфонд, по правило - в новите комплекси, били са маломерни, каквото беше и масовото строителство в ония години. Интересно е, че в един период от 6 години всички наградени са били и двамата студенти по медицина, или поне единият от тях. В Пловдив има още няколко големи ВУЗ-а по това време, но възпитаниците на Пловдивския университет, на Аграрния, на ВИХВП не се забелязват в тоя импровизиран списък. Само няколко музиканти. Проработила ли е политиката за задържане на младите лекари с устройването им с жилище? Първата ми находка беше от 1982 година. Д-р Владимир и Ани Бакалови. Резултатите в Гугъл са на английски език и са свързани с д-р Владимир Бакалов, ендокринолог. След като е работил във Втора вътрешна клиника на Държавна болница в Пловдив- днешната УМБАЛ \"Св. Георги\" като административен главен асистент, той, заедно със семейството си, през 1996 година емигрира в САЩ. Съпругата му д-р Ани Бакалова е работила в Радиоизотопния център на Клиниката по лъчетерапия в Пловдив, пак в Държавна болница. Д-р Владимир Бакалов е завършил Английската гимназия в Пловдив и се справя бързо с приравнителните изпити, взема ги в Гърция, преди да заминат за САЩ. Решава да замине след доста от съучениците си, на които е писал препоръки. Съпругата му също остава в медицината, но така и не взема приравнителните изпити и работи в Център по кардиология. Изборът на д-р Бакалов за специализация и заплата едновременно в САЩ е между две възможности - в Ню Йорк и Фарго. Избират Фарго. Заминават с две малки деца, първите две години той почти непрекъснато работи. Междувременно в Държавна болница в Пловдив пазят местата им три години. Трудно е било, но са успели и днес виждат в Америка страната, която им е дала възможност да реализират потенциала си и да постигнат добро бъдеще за децата си. \"Образовахме ги амбициозно и това даде резултат\", казва Ани Бакалова. Едната е успешен адвокат, другата е шеф на персонал в Сената.   На снимката от далечната 1982-ра година Ани Бакалова е широко усмихната, а до раждането на втората и дъщеря остава само една седмица. Наградата, която са получили, е едностаен апартамент в бл. 107 в новостроящия се жилищен комплекс \"Тракия\". И днес, въпреки огромното облагородяване на комплекса, блокът си остава доста отдалечен от автобуси и магазини, а тогава е бил направо в пустошта. Но е бил пълен с млади семейства като тях и е било весело. Не са живели там дълго, само една година, разменят го с по-голям, но в доста окаяно състояние апартамент в друг квартал, после го продават.     Всички други в списъка на наградените, съставен от старите вестници, са останали в България. Не всички са останали заедно. Някои са се разделили, други са разделени от смъртта. През 1980 година за 8 декември наградата апартамент получава студентското семейство Мария и Николай Влайкови. Днес д-р Мария Влайкова е началник на Клиниката по лъчетерапия на УМБАЛ \"Св. Георги\", а доц. Николай Влайков, забележителен музикант и преподавател в Академията за музикално танцово и изобразително изкуство, вече 13 години не е сред живите. \"На наградените преди нас им бяха дали едностаен апартамент, очаквахме същото - припомня си д-р Влайкова - но на нас ни се падна боксониера. Бяхме с няколкомесечно бебе, съпругът ми беше музикант, аз следвах медицина...Не се задържахме много в бл. 43 на жк \"Тракия\". Те намират възрастно семейство, което иска да се размени с тях заради парното и топлата вода и се преместват. И днес д-р Влайкова продължава да живее в същата къща, близо до гарата. Дали тази награда би била достатъчна да останат в България, ако са имали възможност да заминат? \"Не - твърда е тя - няма как да задържи. Който реши, че навън ще се реализира по- добре, ще замине. С и без апартамент\". Сред наградените с апартаменти днес виждаме и други успели лекари - д-р Илиян Дойков, управител на УМБАЛ \"Каспела\" и съпругата му, също лекар, наградени с апартамент през 1983-та, д-р Кирил Еленски, получил заветния ключ заедно със съпругата си Венцислава Еленска, тогава студентка в АМТИИ - през 1984-та. Д-р Еленски днес е управител на Медицински център \"Брод\", а съпругата му, с която са се разделили, е известен пловдивски хореограф, постигащ от години големи успехи с детския ансамбъл \"Иглика\". Впрочем от всички издирени, само тя продължава да живее в същия този апартамент, получен като награда за 8 декември.   Апартаменти за награда са получили и д-р Красимир и Мария Цекови, и двамата лекари, д-р Георги и Ася Козанови. Макар и съвсем импровизирана, тази статистика на отличници, направена след повече от 30 години показва, че изборът е бил правилен. В голямата си част наградените са допринесли за града. Освен, че е интересно да проследяваш нишките на времето и да следиш обратите на съдбата, подобно проучване има за цел да намекне нещо на днешните управляващи, за да не се мислят специализантите за \"крепостни селяни\" в продължение на три години от август нататък. Освен тояга, има и морков. Дано някой се сети и за това.   ", "date": "2019.07.27", "title": "Разпределение ли? За тоягата и моркова"}
{"url": "https://www.actualno.com/chronicles/prototip-na-reaktivnijat-iztrebitel-f-15-polita-za-pyrvi-pyt-news_771667.html", "text": "      F-15 Eagle (Орел) е американски високоманеврен реактивен изтребител за завоюване на въздушно превъзходство. Създаден е от Макдоналд Дъглас по поръчка на военновъздушните сили на САЩ в началото на 70-те години. Първият полет е през юли 1972 година, а през 1974 постъпва на въоръжение. Освен за ВВС на САЩ, F-15 е изнасян и за Израел, Япония и Саудитска Арабия. През 1997 г. Макдоналд Дъглас се слива с Боинг, който е официалният производител към 2011 година. Самолетът става основа за създаването и на ударен вариант F-15E Strike Eagle. Производствената програма се очаква да завърши през 2019 г. Вариантите F-15C/D се очаква да са в експлоатация в американските ВВС до 2025 година, когато някои от самолетите ще имат зад гърба си по 35 години служба.       ", "date": "2019.07.27", "title": "Прототип на реактивният изтребител F-15 полита за първи път"}
{"url": "https://www.actualno.com/europe/trymp-i-djonsyn-veche-razrabotvat-tyrgovsko-sporazumenie-news_772127.html", "text": "      Американският президент Доналд Тръмп заяви, че той и премиера на Великобритания Борис Джонсън вече работят за сключването на търговско споразумение между двете държави. Това предаде Sky news, цитиран от агенция \"Фокус\".      Според държавния глава двамата са разговаряли след като Джонсън встъпи в длъжност и планират среща, на която да обсъдят свободната търговска сделка, която ще бъде сключена при Brexit без споразумение.   От „Даунинг стрийт“ потвърдиха информацията и разкриха, че двамата ще разговарят в кулоарите на срещата на Г-7 във Франция следващия месец.\r\n„Ние работим по търговско споразумение. И аз мисля, че ще бъде много сполучливо споразумение. Знаете, че можем да търгуваме с Великобритания, можем да увеличим обмена три или четири пъти, но ни пречат отношенията на Лондон с ЕС“, каза още Тръмп.   ", "date": "2019.07.27", "title": "Тръмп и Джонсън вече разработват търговско споразумение"}
{"url": "https://www.actualno.com/europe/novi-razkritija-hvyrljat-oshte-nejasnota-vyrhu-pojara-v-rajhstaga-prez-1933-g-news_772113.html", "text": "      Наскоро открити показания от свидетел хвърлиха неяснота около пожара в германския Райхстаг, случил се през 1933 г. Това предава англоезичната редакция на Deutsche Welle, цитирана от агенция \"Фокус\".      Пожарът, при който голяма част от сградата на тогавашния парламент изгаря, се разглежда от историците като ключов момент по време на управлението на Адолф Хитлер, който му позволява да се придвижи към обсебването на пълната власт в страната. Нацистите използват събитието, за да оправдаят въвеждането на извънредно положение, в което започва разправа с обвинените за пожара комунисти.   В петък германски вестник публикува писмени показания от 1955 г., открити в архива на съда в Хановер. Те са дадени от Ханс-Мартин Ленингс, бивш член на нацистката групировка Щурмабтайлунг (или SA). Според записаното в нощта на пожара, Ленингс е закарал холандския комунист Маринус фон дер Лубле до сградата на Райхстага. Ленингс разкрива, че когато пристигнали на мястото, усетили „странна миризма на изгоряло, както и облаци дим, издигащи се“ от Райхстага.\r\nНе е ясно защо SA ще водят холандски комунист в сградата на парламента посред нощ, но ако се вярва на показанията, по това време пожарът вече бил започнал.  Фон дер Лубле по-късно е обвинен в разпалването на пожара и екзекутиран след като признава, че е извършил деянието сам, с цел, според неговите думи, да обедини комунистите срещу фашизма. Освен него подсъдими са още четирима души, но те в крайна сметка биват оправдани, като сред тях е и Георги Димитров.\r\nСпоред показанието на Ленингс, той и останалите от групата му, които са закарали фон дер Лубле до Райхстага, са били принудени да подпишат документ, в който декларират, че не знаят нищо за инцидента. Малко по-късно почти всички, станали свидетели на началния етап на пожара, били убити, а самият Ленингс бяга в Чехословакия.   Историците са раздвоени по въпроса за палежа на Райхстага. Повече са съгласни, че фон дер Лубле е действал сам, докато някои обвиняват висши партийни функционери на нацистите в умишлено запалване на огъня - с цел да се сдобият с оправдание за разправа над политическите си противници.      ", "date": "2019.07.27", "title": "Нови разкрития хвърлят още неяснота върху пожара в Райхстага през 1933 г."}
{"url": "https://www.actualno.com/crime/chovek-zagina-pri-opit-za-preminavane-prez-jp-prelez-snimka-news_772141.html", "text": "      Човек загина при опит за неправомерно преминаване през жп прелез. Това съобщиха за агенция „Фокус“ от пресцентъра на БДЖ.      Влак е блъснал лек автомобил на прелез на жп линия между гарите „Граф Игнатиево“ и „Труд“.   Прелезът е бил с редовно задействана сигнализация и спуснати бариери. Шофьорът е починал на място. ", "date": "2019.07.27", "title": "Човек загина при опит за преминаване през жп прелез (СНИМКА)"}
{"url": "https://www.actualno.com/vraza/vraca-e-domakin-na-nacionalnija-sybor-na-zlatotyrsachite-news_772138.html", "text": "      За втора поредна година местността „Леденика“ е домакин на националния събор на златотърсачите, предаде кореспондентът на .      Събитието бе открито от секретаря на Община Враца – Нина Дакева, която връчи поздравителен адрес от името на кмета Каменов и призова участниците да съхраняват вековните традиции, завещани ни още от времето на траките. Водосвет за здраве и благополучие на посетителите на форума отслужи отец Галин.   Председателят на Българската асоциация на търсачите на самородно злато и метеорити (БАТСЗМ), Кирил Стаменов, изрази увереност, че събитието ще се превърне в традиционно за Враца.\r\nMного състезания с награди очакват гостите на фестивала, в тях могат да се включат и деца. Ще има томболи и награди, като сред тях са металотърсачи и уреди за промиване на злато.  По време на фестивала ще се извършва и безплатен компютърен анализ на метеорити.\r\nПоредното издание на събора се организира от БАТСЗМ, със съдействието на Община Враца. ", "date": "2019.07.27", "title": "Враца е домакин на националния събор на златотърсачите"}
{"url": "https://www.actualno.com/asia/policijata-v-honkong-izpolzva-sylzotvoren-gaz-sreshtu-protestirashtite-video-news_772139.html", "text": "      Полицията на Хонконг е използвала сълзотворен газ срещу протестиращите, които в събота провеждат митинг насочен срещу местни банди, заподозрени в побоя над активисти от края на миналата седмица. Това предаде AFP, цитирана от агенция \"Фокус\".      Кадри, излъчени по множество телевизии, показват многократно хвърляне на сълзотворни гранати срещу тълпата в Юен Лун след няколко сблъсъци между правоохранителните органи и простиращите.  Полицията е атакува с хвърлени предмети, а някои от демонстрантите са заобиколили полицейски бус.   ", "date": "2019.07.27", "title": "Полицията в Хонконг използва сълзотворен газ срещу протестиращите (ВИДЕО)"}
{"url": "https://www.actualno.com/politics/ninova-na-buzludja-gerb-se-otkazvat-ot-kluchovite-si-kmetove-news_772135.html", "text": "      ГЕРБ се отказват от ключовите си кметове - какво е това освен признание за провал. Това каза лидерът на БСП Корнелия Нинова по време на на връх Бузлуджа, предаде агенция \"Фокус\".      \"Вчера по традиция като единствената истинска партия ние първи излязохме с платформа за местните избори, т.е. първо какво ще правим за хората, а след това и кой ще го прави. Идете във вашите общини и им кажете - нашите кметове ще работят за това, част от данъците, които плащате в своите общини, да остават при вас и да се ползват във вашата община за вашето благо, а не да отиват в централния бюджет и той да ги раздава от прозореца на джипа си\", заяви в словото си.   \"Кажете на вашите съграждани, че БСП ще изпълнява всички комунални услуги в общините с общински предприятия, а не с концесии и че това ще им струва по-евтино. Кажете им, че там, където изберат кмет социалист, ще се запази общинското здравеопазване. Ще има аптечно обслужване по малките населени места, ще има социални домове за бедните, ще има пенсионерски клубове за пенсионерите, където да живеете, да развивате своя социален живот. Освен нашите идеи, ние имаме нашите кандидати. Виждате ли какво се случва от ГЕРБ. Ден след ден се отказват от ключовите си кметове досега. Какво е това освен признание за провал. Нали бяха най-успешните кметове, защо ги сменят. А като ги сменят какво - моделът остава същия. Моделът е горе\", каза още Нинова.\r\nТя посочи, че БСП държи на своите успешни кметове и отново ще ги издигне. \"Но ще имаме и много млади и нови кандидати, подкрепете ги, нека всички работим за тях, за да има приемственост и обновление\", заяви лидерът на БСП.  По думите ѝ политиката днес не са дискусиите в студиата, а будителството. \"Остава най-важният въпрос. Въпросът за партньора. На всички ни е ясно, че сами не можем. Затова, моля, подайте ръка на всеки българин, който милее за род и Отечество, за семейство и дом, за добри доходи, за достъпно здравеопазване, за справедливост, за борба с корупцията\", отбеляза Нинова. \"Нека отворим умовете и сърцата си за всеки, който е готов заедно да извървим този път за промяната на България\", подчерта лидерът на БСП. Според нея политиката се превръща във възрожденско будителство. \"Нашата задача е оттук да тръгнем по страната и да будим. Нека си припомним надписа на едно възрожденско читалище. Там пише \"Помогни ми да те возвися, народе, помогнете ни да спасим България. \"Единни за България\", заяви още Нинова в речта си.     ", "date": "2019.07.27", "title": "Нинова на Бузлуджа: ГЕРБ се отказват от ключовите си кметове"}
{"url": "https://www.actualno.com/politics/ako-ne-platim-na-31-uli-sdelkata-za-f-16-moje-da-se-srine-preduprediha-specialisti-news_772091.html", "text": "      Ако на 31 юли не се открие сметката и не се приемат актуализациите в бюджета, договорът за да се срине. Около това мнение се обединиха бившият министър на отбраната Тодор Тагарев и експертът по сигурност и бивш депутат от БСП Славчо Велков в ефира на предаването „Събуди се” по Нова телевизия.      Ако наложи вето на актуализацията на Закона за държавния бюджет, България ще изпусне сроковете за заплащането на самолетите.   \"F-16 е най-добрият изтребител, най-добрият самолет, който България може да си позволи\", поясни Тодор Тагарев. „Сравнението от ценова гледна точка на ”Грипен” C  и D и F-16 Block 70 въобще не е правомерно”, категоричен е специалистът.\r\nТагарев уточни, че разходите за мита, които ще плати България, всъщност ще останат в бюджета. „Мита за изтребителите ще има, ако България реши това. Те не се получават от доставчика, те са въпрос на вътрешно законодателство.  Ако ние кажем, че има 20% мито, то те чисто счетоводно се прехвърлят от една графа на бюджета в друга и си остават в държавния бюджет”, обясни Тагарев.  Експертът по сигурност и бивш депутат от БСП Славчо Велков каза, че разходите по след сключването на договора са допълнителни, съпътстващи, а не скрити. Те ще трябва да бъдат заплащани в момента на сключване на сделката и впоследствие. „Бих ги определил още и като разходи с неясен произход. Какво имаме върху тези 2,2 млрд.? В четирите договора не се говори за митата, които трябва да се платят. Приблизително ще бъдат около четвърт милиард лева. Не се говори за транспортните разходи, тъй като в онова, което е предвидено, има интересна клауза, че ако нещо се случи с доставката по време на транспорта, България ще поеме всички разходи за това. Със заповед на министъра имаше работна група от 10 души, която направи доклади и протоколи, които никак не са приятни и в които има над 30 неясноти, свързани с цената, в които групата излишно предупреждава с подписите си, че това са неизгодни договори\", заяви експертът.\r\n„F-16 е най-добрият самолет, който България не може да си позволи, защото се раздели 4,5 млрд. на 36, ще видите, че не прави 185 млн. долара един  самолет – за колкото ги купуваме ние. Във вида, в който ние ще получим изтребителите, те ще могат да изпълняват въздушна полиция и да ходят на мисия. Според договора обаче пише, че отиването на мисии ще се определя от САЩ. Този самолет не може да оперира от никъде другаде извън базата Граф Игнатиево”, посочи още Велков.    ", "date": "2019.07.27", "title": "Ако не платим на 31 юли, сделката за F-16 може да се срине, предупредиха специалисти"}
{"url": "https://www.actualno.com/celebrate/cyrkvata-chestva-sv-pantelejmon-i-sv-sedmochislenici-news_624491.html", "text": "      На 27 юли Православната църква прославя Свети Великомъченик Пантелеймон и Свети Седмочисленици.      Св. Пантелеймон бил от град Никомидия (днес Измит на азиатския бряг на Мраморно море, Турция). Според житието му той бил отначало езичник и носел името Панталеон (от гръцки – Лъв във всичко), а когато се покръстил, приел името Пантелеймон (от гръцки – Всемилостив). Бил ученик на знаменития тогава лекар Евфросин и станал после придворен лекар на император Максимиан, който обаче заповядал да го съсекат, защото отказал да се поклони на езическите богове. Част от мощите на светеца се пазят в светогорския руски манастир \"Св. Пантелеймон\".   Още в първата българска държава почитта към св. Пантелеймон е била голяма. Това показват двата манастира, носещи неговото име в Преслав и в Охрид, където били създадени също медицински школи и лечебници.\r\nВ София паметта на светеца се чества като храмов празник в кварталната църква в Бояна. Също така на няколко места в страната има храмове и параклиси в негова чест, а също и манастири: Присовският край Велико Търново, Обидимският, недалеч от Добринище, и манастирчето край Смолян. Втори храмов празник има и светата обител \"Св. Богородица - Живоприемни източник\", над Гоце Делчев, Неврокопска епархия, посветен на Св. Пантелеймон. Манастирът е женски и през последните години в следствие на неуморните усилия на игуменката сестра София претърпя сериозно развитие.  Денят се приема за подходящ за пътуване, откъдето е и името му Пантелей Пътник. Имен ден празнуват: Добрин, Пантелей, Добри, Добрина.\r\nНа 27 юли се чества и успението на свети Климент Охридски. По древна традиция на този ден Църквата е отредила да се чества паметта на седемте славянски просветители: св. Кирил и Методий, Климент, Наум, Сава, Горазд и Ангеларий. За всеки един от тях в църковния календар има отделен ден, но в този ден те се празнуват заедно под хубавото име Седмочисленици.   От стари времена св. Пантелеймон е покровител на Видинска света митрополия и на старопрестолния Видин. По повод отбелязването на храмовия празник на старинния храм „Св. вмчк Пантелеймон“, намиращ се в двора на Видинска митрополия, на 26 юли от 17:30 ч., в древния храм, ще бъде отслужена тържествена Вечерня и Петохлебие.    След вечерното богослужение, ще се проведе Литийно шествие с иконата на св. Пантелеймон, която ще бъде изнесена от старинния храм и ще бъде поставена за поклонение в храм „Св. Николай Чудотворец“.\r\nНа 27 юли, от 9:00 ч., с благословението на Негово Високопреосвещенство Видински митрополит Дометиан, от Негово Преосвещенство Тимочки епископ Иларион и Негово Преосвещенство Белоградчишки епископ Поликарп, ще бъде отслужена тържествена света Литургия в храм „Св. Николай Чудотворец“, гр. Видин. В светата Литургия ще вземат участие духовници от Видин и епархията. След богослужението ще бъде осветена и празнична храна – курбан, за здраве и благословение на присъстващите вярващи християни. ", "date": "2019.07.27", "title": "Църквата чества Св. Пантелеймон и Св. Седмочисленици"}
{"url": "https://www.actualno.com/vraza/zapochna-sedmoto-izdanie-na-festivala-vola-open-air-news_772140.html", "text": "      За във Врачанския Балкан събира любители на       Фестивалът Vola Open Air започна с изпълнения на едни от най-известните музиканти от Европа. Събитието бе посетено и от кмета Калин Каменов и евродепутата Андрей Новаков.\r\nСедмото издание на музикалния форум ще продължи до 28 юли, като в селекцията са включени топ имената на белгийския ъндерграунд рапър Killamatic, холандския дръм'н'бейс продуцент LENZMAN, който ще бъде в компанията на МС ABNORMAL SLEEPZ, американския изпълнител и продуцент Illa J с проекта ILLA J Live Band и новаторската група DASHE.   В рамките на програмата за посетителите са подготвени разнообразни игри и забавления. Участие ще вземат майстори на графити изкуството, йога инструктори, цирк „Комбино“, ще се предлагат оригинални хендмейд предмети, а за най-малките гости ще се погрижат приятелите от Puzzled.  За гостите на фестивала организаторите са предвидили обособена къмпинг зона.\r\nСъбитието е подкрепено от Фондация „Америка за България“, Община Враца, дирекция на ПП \"Врачански Балкан\" и \"Стройрент\".      ", "date": "2019.07.27", "title": "Започна седмото издание на фестивала Vola Open Air"}
{"url": "https://www.actualno.com/society/ekspert-afrikanskata-chuma-u-nas-syzdava-ekologichna-katastrofa-news_772039.html", "text": "      Африканската чума у нас създава екологична катастрофа и води до ликвидиране на производството на свинско месо в България. Това каза в ефира на радио „Фокус“ проф. Александър Маринов.      Експертът обясни, че неофициално се разпространяват мнения на специалисти, че става въпрос за целенасочена диверсия и допълни като аргумент, че се намират далеч от река Дунав.   „Появата на такава зараза в малки частни полулегални стопанства може да бъде някакси обяснена. Но отново задавам въпроса, той е и реторичен, как заразата е влязла, днес вече има и информация в трети голям свинекомплекс. Как се е случило това? Държавата не дава обяснение. Държавата дори не дава обяснение за начина, по който смята да се реши проблемът. Уверява ни, че няма никакъв проблем със загробването, тоест със закопаването в земята. Чухме и други версии, и то на хора, които са доста солидни авторитети в тази област“, допълни професорът.\r\nТой посочи, че е работа на държавата да обясни в затворените стопанства при най-висок биологичен контрол. Според експерта собствениците на фермите са жертви. Проф. Маринов обясни, че през последните няколко десетки години подобни диверсии са правени от службите на едни държави срещу други.    ", "date": "2019.07.27", "title": "Експерт: Африканската чума у нас създава екологична катастрофа"}
{"url": "https://www.actualno.com/asia/mnojestvo-zaginali-i-raneni-sled-zemetresenie-vyv-filipinite-news_772079.html", "text": "      Земетресение и последвалите го вторични трусове, регистрирани в северната част на Филипините в събота, стана причина за смъртта на осем души, а други 60 са ранени. Това съобщиха местните власти, цитирани от Reuters.      Първоначалният трус е бил със сила от 5,4 по скалата на Рихтер, а последвалият го афтършок е имал магнутид от 5,9 по Рихтер. Малко след това регионът е разтърсен от още един вторичен трус.   Земетресението е станало причина за смъртта на петима души, а други трима губят живота си заради вторичните трусове. Националната агенция за гражданска защита съобщи, че пращя към района на ударените Батански острови, разположение на половината път между главния филипински остров Лусон и о. Тайван, отбелязва още агенция \"Фокус\".    ", "date": "2019.07.27", "title": "Множество загинали и ранени след земетресение във Филипините"}
{"url": "https://www.actualno.com/society/prognoza-za-vremeto-27-uli-sybota-news_772003.html", "text": "      Днес (27 юли) ще е предимно слънчево, след обяд с развитие на купеста и купесто-дъждовна облачност и на места в Западна и Централна България ще превали, на изолирани места и ще прегърми. Ще духа слаб, в източната половина от страната - до умерен вятър от юг-югоизток. Максималните температури ще са предимно между 31° и 36°. Това съобщи за агенция \"Фокус\" дежурният синоптик Мартин Славчев от Националния институт по метеорология и хидрология. Атмосферното налягане ще се понижи още и ще е значително по-ниско от средното за месеца.      По Черноморието ще бъде слънчево. След обяд ще има временни увеличения на облачността, но ще е без валежи. Ще духа до умерен югоизточен вятър. Максималните температури ще са между 27° и 30°. Температурата на морската вода е 25° - 26°. Вълнението на морето ще бъде 2-3 бала.   В планините облачността ще е значителна, купеста и купесто-дъждовна и на места в масивите от западната половина от страната ще превали и прегърми. Ще духа умерен вятър от южната четвърт. Максималната температура на височина 1200 метра ще е около 24°, на 2000 метра - около 18°.\r\nВ неделя ще бъде предимно слънчево. След обяд над планините и планинските райони в западната половина от страната ще се развие купесто-дъждовна облачност и на места там ще превали и прегърми. Ще продължи да духа до умерен югоизточен вятър. Температурите ще останат без съществена промяна. В началото на следващата седмица вятърът отново ще се ориентира от север-северозапад, ще бъде слаб до умерен. Температурите слабо ще се понижат. На места от запад на изток ще има и краткотрайни валежи, придружени с гръмотевични бури; по-голяма е вероятността за интензивни явления в понеделник в Западна и Централна Северна България. Възможни са и градушки.   ", "date": "2019.07.27", "title": "Прогноза за времето - 27 юли (събота)"}
{"url": "https://www.actualno.com/velikotarnovo/masovoto-prepluvane-na-reka-dunav-sybira-entusiasti-kraj-svishtov-news_772096.html", "text": "      Започна масовото преплуване на река Дунав. Традицията ще се случи за 62-ри път край Свищов.      Началото бе дадено в 09:00 часа, а участието няма състезателен характер.   Плувците са на групи. И при бързите, и при по-бавните обаче има спасители с лодки, които са готови да помогнат във всеки един момент от маршрута.   ", "date": "2019.07.27", "title": "Масовото преплуване на река Дунав събира ентусиасти край Свищов"}
{"url": "https://www.actualno.com/asia/bahrejn-ekzekutira-dvama-myje-osydeni-za-terorizym-news_772103.html", "text": "      Бахрейн екзекутира двама свои граждани, осъдени в тероризъм. Това обявиха в събота местните власти, предаде AFP.      Присъдата е изпълнена въпреки мнението на множество неправителствени организации за правата на човека, които призоваваха за снизходително решение.   Али ал-Араб на 25 години и Ахмад ал-Малали на 24 г. са убити посредством разстрел, уточнява още агенция \"Фокус\". ", "date": "2019.07.27", "title": "Бахрейн екзекутира двама мъже, осъдени за тероризъм"}
{"url": "https://www.actualno.com/cars/seat-ateca-se-prevyrna-v-sporten-krosouvyr-s-imeto-cupra-test-drajv-news_772149.html", "text": "              Новият модел се различава от оригиналния SEAT Ateca с ново лого и по-остри черти. Предната горна решетка е проектирана под формата на клетъчна структура и носи новото лого на марката Cupra. На долната решетка е поставен надпис CUPRA от алуминий. В бронята на спортната Ateca има допълнителни въздухозаборници. От двете страни на колелата се открояват блестящи черни детайли, сред които релсите за закрепване на багажник на покрива, рамките на страничните прозорци и корпусите на огледалата. Спортната Cupra е качена стандартно на 19-инчови колела.   В задната част най-голямо впечатление правят четирите хромирани изпускателни тръби, интегрирани в черния дифузьор, над които има пет вентилационни отвора. Капака на багажника също има новото лого на Cupra, монтирано върху карбонова подложка. Под големия спойлер на ръба на покрива са поставени черни аеродинамични елементи. За новата Cupra Ateca се предлагат шест различни ексклузивни цвята - син Energy Blue, червен Velvet Red (на снимките), сребърен Shining Silver, сив Rhodium Grey, черен Magic Black и бял Nevada White.      Още със сядането, Cupra Ateca посреща шофьора с мека алкантара, покриваща спортните седалки и панелите на вратите. Седалките са много удобни и имат добри странични опори, които задържат тялото при динамично шофиране. Много елементи от таблото са взети директно от стандартния модел. За разлика от SEAT Ateca обаче, виртуалното табло е стандартно и няма аналогови индикатори. Управлението на новата Cupra Ateca се осъществява от многофункционален спортен волан с плоска долна част, покрит е с гладка кожа отгоре и отдолу и перфорирана кожа в зоните за хващане. Централната част на волана, както и страните на седалките, са покрити с карбонови нишки. Ако желаете, можете да поръчате и таблото с карбон. Надписът 4Drive, разположен до селектора на 7-степенната автоматична трансмисия с двоен съединител напомня, че Cupra Ateca е оборудвана със задвижване на всички колела. На кръглия превключвател за режимите на шофиране се е появила нова картинка - малък флаг, който активира режима Cupra. Спортният режим на шофиране е заменил режима Eco в стандартната Ateca. Мултимедийната система с 8-инчов сензорен екран реагира бързо на натискане. В съответствие със спортния външен вид има и спортен режим на изображенията, който показва стойностите на ускорението по отношение на гравитационното ускорение g. За зареждане на смартфони са налични USB конектори, като стандартно е възможно дори безжично индуктивно зареждане. На спортния изглед от колата могат да се насладят не само шофьорът и съседът до него, но и пътниците на задните седалки. Задният ред също е тапициран с алкантара и е оборудван със зарядни устройства за телефони. Салонът е просторен и дори високи хора пътуват удобно на дълги разстояния. За задвижването на Cupra Ateca се използва 2,0-литров 4-цилиндров бензинов двигател с турбокомпресор 2.0 TSI, който разполага с максимална мощност от 300 конски сили. Спортният кросоувър прехвърля цялата тяга на асфалта, използвайки 7-степенна автоматична скоростна кутия с двоен съединител и задвижване на всички колела с възможност за електронен контрол. Скоростната кутия превключва предавките бързо, като при необходимост от пъргаво ускорение при изпреварване с ограничена видимост, сваля от седма до трета предавка. Мощният двигател без усилие се справя с тежащия почти 1,6 тона автомобил. Спринтът от 0 до 100 км/ч отнема само 5,2 секунди, но според хронометъра, автомобилът може да се ускори дори по-бързо. Двигателят има много сила, но за да разполагате с максималните 400 Нм, трябва да достигнете 2000 оборота в минута. В този момент разходът е почти 10 л/100 км. Приблизително толкова е и консумацията в града.   Огромният потенциал на задвижващия агрегат на Cupra Ateca е допълнен от типични за спортните коли субстанции. В режим Cupra, обозначен с кариран флаг на въртящия се селектор за смяна на режимите, пътното поведение на спортната Ateca е много по-стабилно от това на стандартната версия. Страничното наклоняване в завоите е сведено до минимум, а регулируемите амортисьори и прецизният контрол помагат на Cupra да описва завоите като по релси. Кормилното управление осигурява на водача отлична обратна връзка с пътя и му дава увереност да шофира динамично. Благодарение на сравнително ниския център на тежестта, Cupra Ateca е стабилна и предвидима, като почти няма склонност към недозавиване. Ако прекалите с газта, можете да разчитате на бдителната електроника, която помага да не излизате от пътя. Ако не шофирате в режим Cupra, гъвкавият испански кросоувър е удобен за пътуване и на дълги разстояния, като може да харчи 6,5 литра на 100 км. Окачването на Cupra Ateca работи перфектно и не е твърдо. Седалките са поставени високо, така че усещането за шофиране е типично за SUV. На задните седалки има много място, багажникът е с капацитет от 485 до 1579 литра. С опционалната спирачна система Brembo, от скорост 100 км/ч до пълно спиране, автомобилът се нуждае само от 35 метра, което е по-малко от стандартния модел. У нас цената на Cupra Ateca започва от 83 500 лева. За всички приятни опции могат да бъдат похарчени още 6880 лева, така че крайната цена ще прехвърли 90 000 лева.   Дължина: 4376 мм\r\nШирочина: 1841 мм\r\nВисочина: 1615 мм\r\nМеждуосие: 2631 мм\r\nСобствено тегло: 1540 кг\r\nВместимост на резервоара: 55 литра Тип: 4-цилиндров бензинов редови с турбокомпресор\r\nРаботен обем: 1984 куб. см\r\nМаксимална мощност: 300 к.с. при 5300-6500 об/мин\r\nМаксимален въртящ момент: 400 Нм при 2000-5200 об/мин\r\nСкоростна кутия: 7-степенна автоматична с двоен съединител Максимална скорост: 247 км/ч\r\nУскорение от 0-100 км/ч: 5,2 секунди\r\nСреден разход: 7,4 л/100 км\r\nВредни емисии СО2: 168 г/км\r\nБазова цена на модела: 83 500 лева с ДДС   Дължина: 4210 мм\r\nШирочина: 1802 мм\r\nВисочина: 1524 мм\r\nМеждуосие: 2594 мм\r\nСобствено тегло: 1485 кг\r\nВместимост на резервоара: 55 литра Тип: 4-цилиндров бензинов редови с турбокомпресор\r\nРаботен обем: 1984 куб. см   Максимална мощност: 300 к.с. при 5300-6500 об/мин\r\nМаксимален въртящ момент: 400 Нм при 2000-5200 об/мин\r\nСкоростна кутия: 7-степенна автоматична с двоен съединител Максимална скорост: 250 км/ч\r\nУскорение от 0-100 км/ч: 4,8 секунди   Среден разход: 7,0 л/100 км\r\nВредни емисии СО2: 159 г/км\r\nБазова цена на модела: 89 682 лева с ДДС     ", "date": "2019.07.27", "title": "SEAT Ateca се превърна в спортен кросоувър с името Cupra (тест-драйв)"}
{"url": "https://www.actualno.com/starazagora/uvolnjavat-obshtinski-slujitel-v-stara-zagora-zaradi-afrikanskata-chuma-news_772052.html", "text": "      Служител на общинската администрация в Стара Загора ще бъде уволнен заради разпространено от него съобщение до кметовете от старозагорските села, предаде кореспондентът на .      В него той цитирал разпоредба на община Стара Загора за колене на всички домашни прасета, отглеждани тип „заден двор“, за да се предпазят от заболяването африканска чума.   Снощи от пресцентъра на община Стара Загора  съобщиха, че такова решение никога не е взимано, а информацията е невярна, за нея ръководството не е уведомено и разпространението ѝ е самоинициатива на служителя, за което ще бъде уволнен дисциплинарно.\r\nВъв връзка с усложнената епизоотичната обстановка заради африканската чума по свинете по-рано в свое писмо до областния управител Гергана Микова директорът на Областната дирекция по безопасност на храните (ОДБХ) в Стара Загора д-р Дамян Миков я моли да разпореди на кметовете на общини и по-малки населени места \"да окажат нужното съдействие при проверки в обекти \"заден двор\", които дирекцията ще започне от 5 август\". Приоритетни ще са проверките в населените места в радиус от 20 км от 4-те големи свинекомплекса в Старозагорска област.  В края на писмото се препоръчва \"в периода от 10 дни до започване на проверките собствениците, които мислят, че не отговарят на Закона за ветеринарномедицинската дейност, могат да си изколят прасетата за лична консумация\". Законът изисква животните да са регистрирани в информационната система ВетИс, в противен случай при проверка те трябва да бъдат умъртвени веднага. Регистрацията на едно прасе е 15 лева, но при епидемии като тази с африканската чума по свинете, когато се налага умъртвяване на животни, за регистрираните стопаните получават обезщетение. ", "date": "2019.07.27", "title": "Уволняват общински служител в Стара Загора заради африканската чума"}
{"url": "https://www.actualno.com/education/bojko-borisov-bylgarite-jiveeshti-v-chujbina-iskat-da-se-vyrnat-news_772153.html", "text": "      \"Благодаря за патриотизма и за усилията, които полагате. Вие сте будители.\" С тези думи министър-председателят Бойко Борисов се обърна към участниците в Годишната конференция на Асоциацията на българските в чужбина, която се провежда в град Пловдив.       Премиерът акцентира върху усилията на правителството, така че да се върнат в България повече български семейства, живеещи в чужбина и подчерта огромното значение на съвместната работа с Асоциацията на българските училища в чужбина. \"Направили сме връзка, за да може да централизираме усилията на ниво министерства\", изтъкна премиерът Борисов. По думите му обратната миграция се случва, когато се осигурят по-добри условия за живот, но и се създадат условия, така че да бъдат подготвени децата на семействата, които искат да се върнат в България. \"Стотици семейства се обърнаха към нас с желание да се върнат\", посочи министър-председателят.   \"Вече работим в синхрон и съм убеден, че ще постигнем повече резултати\", обърна се премиерът Борисов към представителите на българските училища в чужбина. Министър-председателят добави, че в бюджета за догодина ще бъдат отделени 2 000 000 лева, с които допълнително да бъдат подкрепени настоящите усилия. Премиерът Бойко Борисов отбеляза сериозната подкрепа на правителството за сферата на образованието и напомни, че са осигурени 700 000 000 лева за ремонти на близо 1 000 училища в страната. ", "date": "2019.07.27", "title": "Бойко Борисов: Българите живеещи в чужбина искат да се върнат"}
{"url": "https://www.actualno.com/society/ivan-geshev-i-mrachnite-prizraci-na-minaloto-news_772130.html", "text": "             Серията започна със списъка, огласен , комуто Конституцията вменява задължението да крепи законността. Без да споменава каквото и да е за законност, заговори за разправа с враговете. Съответно, ги назова – поименно (Прокопиев, и пр.), по професионални категории (адвокати, медии) и по видове: „които са в ареста или им предстои да влязат там”.\r\nРазбира се, че това няма нищо общо нито с българската Конституция, нито – с какъвто и да е мислим конституционен ред изобщо. Това е говорене на човек, решил да действа с извънредна сила срещу несъгласните с властта.\r\nВ историята доста хора са говорили така, но Гешев е като че най-близо до съратника на Ленин, Феликс Дзержински, известен като „Железния Феликс” заради решимостта си да ликвидира, вън от всякакви законови конструкции, максимално количество „врагове”. Дзержински е основател и водач на „Чрезвичайния комитет” (ЧК), чиято работа е да изтребва враговете и да налага властта върху несъгласните; впоследствие ЧК става ОГПУ, НКВД и КГБ.   Историческо е интервюто на Дзержински от 9 май 1920 година пред „Укррост”. В него е разкрита цялата философия на онзи извънреден подход към репресиите, който в наше време разгръща и Гешев.\r\nАко заместим тогавашните квалификации на враговете, ползвани от Дзержински, с днешните, ползвани от Гешев, получаваме следния цитат от шефа на ЧК: „Нашата задача по отношение на попълзновенията на десните екстремисти и меншевики от – това е да засилим и да постигнем най-висшата степен на интензивност на борбата срещу проявленията на болшевишкия им бандитизъм и мутро-олигархизъм”.    По-нататък Дзержински обяснява разликата между „безпощадното унищожаване” на поименно известни врагове и „червения терор”, който визира цели категории хора. Ако заменим онзи списък на Дзержински със сегашния на Гешев, получаваме следните „основни признаци на терора”: „сплашване и унищожаване на враговете на властта на принципа на тяхната професионална принадлежност или на тяхната роля в периода преди 1989 година”.   Към първия признак Гешев причислява адвокатите и медиите. Към втория – основните фигури на \"Демократична България\", които според него са били „част от българската номенклатура преди 1989 година”. Та и в Лондон били учили чак... Пороят от списъци на враговете е продължен от пропагандната машина на властта, като този път начело намираме бившият вестник „24 часа”. Това също е от арсенала на партията на Владимир Ленин в епохата на Дзержински: големият вожд посочва враговете, цялата преса се втурва да повтаря и най-вече – да разширява списъка им.\r\nПод заглавието „Вижте кои участваха в протеста срещу Иван Гешев” виждаме неподписан материал, който чудесно се справя със задачите, поставяни на болшевишките вестници отпреди стотина години. Списъкът на враговете е разширен с една дузина обществено известни личности, вкл. ...наша скромност.   Игрите „а ла Дзержински” обаче си имат правила. След появата на списъците на гадовете, е задължително бдителната преса да посочи, че те нямат никакъв шанс, тъй като срещу тях в стройни редици са строени блюстителите на правдата. И тук бившият вестник „24 часа” се откроява като флагман - с редакционен материал. Заглавието би донесло на редакцията поне наградата „Златен кортик”, връчена лично от „Железния Феликс”, ако действието се развиваше нейде през 1921 година. Ето го: „Протестиращи активисти с първи опит да откажат Гешев, 130 прокурори и следователи: Няма как да стане!”.    „No pasaran!” е положението, ако се върнем към комунистическите заглавия от втората половина на 1930-те години. Или – дори само към вестниците на БКП от средата на 1989 година, когато заглавията сипеха посланието, че тъмните попълзновения на световния империализъм са се разбили в твърдата позиция на другаря Тодор Живков, подкрепен от българския народ. Всъщност, в тази редакционна дописка на „24 часа” го има и това. Четете:\r\n„Това е професионална подкрепа без аналог – прокурори от двете специализирани прокуратури, от Софийската районна прокуратура, съдебни служители и от съсловната организация Камарата на следователите в България... обявяват кандидатурата на Гешев за правилна..\".\r\nОбичайния завършек на подобни писания – „Народ и Партия единни срещу врага!” – очакваме в близките дни...\r\nОчевидно на властта ѝ е омръзнало да играе играта по правилата и се ориентира към „чрезвичайни” действия. Докато бившите вестници публикуват списъци, започнаха арести за „тероризъм” на хора, фигуриращи в първоначалния списък на Гешев (от фирмата TAD). За всеки случай започват арести и на хора, подали сигнал за корупция във властта (като например подалият сигнал за „Суджукгейт”).    Разбира се, веднъж тръгнал, влакът на „чрезвичайката” минава през различни, предварително известни (от историята) спирки. Още през 1921 година самият Дзержински набелязва основните с поредица от инструкции към своите агенти по места. Ето какви: „Задължително е да разстреляте всички арестувани, докато не е дошла някаква амнистия и не сме тръгнали да ги освобождаваме”. Или: „Борбата трябва да се води по метода на внезапни съкрушителни удари”. А накрая – основното: „Длъжни сме да бъдем жестоки”.\r\nКрайно любопитно е и неговото изрично настояване, че в упражняването на „чрезвичайното правораздаване” трябва да бъдат вкарвани максимално количество „партийци”. Очевидната цел е максимално количество хора от властта да се окажат с омърсени ръце, за да имат мотив да противостоят на някакво евентуално прекратяване на „чрезвичайките” в бъдеще.\r\nНямам представа, какво си мислят, че правят нито , нито пък бившият вестник „24 часа”. Виждам обаче резултата: безпомощно повторение на неща, случили се преди век в кървавите степи на болшевишка Русия.\r\nВсяка демокрация е различна и интересна по свой уникален начин. Всички „чрезвичайни” режими са еднакви и скучни по един и същ бездарен начин.   ", "date": "2019.07.27", "title": "Иван Гешев и мрачните призраци на миналото"}
{"url": "https://www.actualno.com/moresport/hiljadi-entusiasti-se-vkluchiha-v-petoto-izdanie-na-vitosha-leten-fest-news_772160.html", "text": "      Хиляди софиянци и гости на столицата се събраха в съботната сутрин край хижа \"Момина скала\" за петото издание на \"Витоша летен фест\". Спортният празник, организиран под мотото „Обичам спорта, Обичам София, Обичам Витоша“, е част от инициатива „София – Европейска столица на спорта“ и от програмата на Столична община за предоставяне на повече възможности на столичани за активен и здравословен начин на живот.      „Един от приоритетите на Столична община е активният начин на живот на гражданите, а Витоша предлага отлични условия за спорт, положителни емоции и приятно прекарване на свободното време. Поради това, все повече и повече събития от програмата на „София – евростолица на спорта“ са в и около планината,“ заяви в приветствието си заместник-кметът на София - Дончо Барбалов.\r\nУчастниците, включили се в надпреварата, наброяваха над 500. Първи стартираха ентусиастите в планинското бягане. В него най-бърз бе Георги Гергов от „Стратеш Атлетик\". Той премина 12-километровия маршрут с име „Кумата“ за 48 минути и 10 секунди. Само на минута и половина след него финишира Димчо Мицов от СК Рилски атлет, а с трето общо време завърши „ветеранът“ Петко Стефанов – 50 минути и 45 секунди.\r\nПри жените единствената с резултат под 1 час бе шампионката Маринела Нинева от \"Локомотив\" - Дряново. Тя финишира с време 55 минути и 24 секунди, пред Елена Димитрова, която завърши с време 1 час, ч минута и 16 секунди. Около минута след нея финишира и Радостина Бяалова, съобщава www.sofia2018.bg.  Веднага след бегачите потеглиха участниците . Шампион при 20-километровия маршрут с име „Копитото“ стана Владислав Гюров с 50 минути и 15 секудни. След него се нареди Станислав Грабчев с време 54 минути и 39 секунди. И тук – както при бегачите - третото общо време бе регистрирано от групата на над 40-годишните. С време 56 минути и 23 секунди колоездачът Виктор Танков завърши трасето. Вторият при ветераните е Станимир Статев с 58 минути и 11 секунди. Това бяха единствените четирима с резултати под 1 час.\r\nПри жените №1 стана Христина Козарева, която преди месец бе най-бърза и в 100-километровото трасе на колоездачната Обиколка на Витоша. Сега тя финишира за 1 час, 4 минути и 50 секунди, пред Силвия Неделчева (с 1 час, 44 минути и 22 секунди) и Ива Иванова (с 1 час, 44 минути и 40 секунди).\r\nПризьорите бяха наградени от зам.-кмета по финансите на София Дончо Барбалов, Ана Петракиева, Зорница Радонова, Анатоли Илиев и други.    Туристическият поход отново бе без състезателен характер. По пътеката с име „Обичам Витоша“ тръгнаха няколко стотин души, сред които и много деца, цели семейства и стари планинари. Те изминаха 3,5-километровия маршрут за близо час.\r\nМеждувременно, през целия ден на широката поляна пред х. \"Момина скала\" хиляди столичани се включиха в многото активности, спортни и забавни прояви, подготвени от организаторите. На голям интерес както сред децата, така и сред хората от третата възраст се радваше алпийският тролей и възможността за спортно катерене. Цяла сутрин не секна потокът от желаещи да изпитат емоцията от „прелитането“ по опънатото над Боянската река въже.\r\nПрисъстващите аплодираха богатата забавно-музикална програма с изпълненията на планинарски песни и народни танци. Празникът завърши с гимнастически упражнения на хората от третата възраст от СК \"Здраве\" и с изпълнения на самодейни любители на планинарските песни. За доброто настроение пред хижа \"Момина скала\"  се погрижи прочутият изпълнител на народни песни Алекс Александров. Имаше и много изпълнения на народни танци. Свои песни бяха подготвили и членовете на прочутата група за планинарски песни „Йодлерите“. В празника се включиха представители на Български туристически съюз и на Природен парк „Витоша“.\r\nПризьорите в отделните надпревари бяха отличени с медали и купи. Най-добрите при мъжете и жените в състезанията по планинско бягане и планинско колоездене си разделиха общ награден фонд от 5 600 лева. Както повечето от участниците отбелязваха обаче победители в този ден бяха всички дошли на спортния празник и прекарали един чудесен летен ден сред природата и красотите на планината. ", "date": "2019.07.27", "title": "Хиляди ентусиасти се включиха в петото издание на \"Витоша летен фест\""}
{"url": "https://www.actualno.com/cars/kia-napravi-naj-ekstremnata-si-kola-news_772087.html", "text": "      Британското подразделение на KIA и технологичният център на марката в Рюселхайм (Германия) направиха заедно уникален пистов Stinger. Автомобилът трябва да разкрие пълния потенциал на модела, но ще остане само в един екземпляр. Той е по-лек и по-мощен от стандартния лифтбек, като е оборудван и с модернизирано окачване.       Пистовият KIA Stinger GT420 тежи със 150 кг. по-малко от обичайната версия Stinger GT-S, като това е постигнато с пълен демонтаж на вътрешните панели, на аудиосистемата, на задните седалки и на панорамния покрив. Освен това е поствен олекотен акумулатор  Lite Blox (минус 22 килограма), както и каркас за безопасност и две състезателни седалки Sparco.   Динамичните показатели на Stinger GT420 засега остават в тайна, но със сигурност те са по-добри от тези Stinger GT, който ускорява от 0 до 100 км/ч само за 4,9 секунди. Това се дължи най-вече на преработения двигател, който е поставен под капака на състезателната кола. Лифтбекът се задвижва от 3,3-литров туин-турбо V6 мотор. Той е получил нов блок за управление, свещи HKS M45il, филтър за нулево съпротивление K&N и изпускателна система без катализагор Milltek Sport. Всички тези доработки повишават мощността на агрегата до 420 к.с. и 560 Нм срещу  370 к.с. и 510 Нм при стандартния модел.  Спортната машина разчита на 8-степенна автоматична скоростна кутия, която също е преработена заради допълнителната мощност. Тя е получи нови настройки за режимите Sport и Sport+, както и увеличен маслен радиатор.        ", "date": "2019.07.27", "title": "KIA направи най-екстремната си кола"}
{"url": "https://www.actualno.com/europe/brexit-e-ogromna-ikonomicheska-vyzmojnost-smjata-boris-djonsyn-news_772154.html", "text": "      Brexit е „огромна икономическа възможност“. Това обяви новият британски премиер , пише БГНЕС. По думите му разводът между Лондон и Брюксел е бил третиран от неговата предшественичка Тереза Мей като „неизбежно и неблагоприятно метеорологично явление“ .      Джонсън направи изказването в Манчестър, където обеща нови инвестиции и ускоряване на преговорите за търговията в периода след  излизането от ЕС и безмитни зони на пристанищата, за да се подпомогне икономиката на Обединеното кралство. / БГНЕС    ", "date": "2019.07.27", "title": "Brexit е огромна икономическа възможност, смята Борис Джонсън"}
