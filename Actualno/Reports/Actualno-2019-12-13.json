{"url": "https://www.actualno.com/america/despacito-videoklip-na-desetiletieto-news_1415583.html", "text": "      В навечерието на новата година YouTube публикува списък с 10-те най-популярни видеоклипа, публикувани в платформата през последното десетилетие, съобщава Сплетник. Класацията оглавява видеоклипът към песента „Despacito“ на пуерториканците Луис Фонси и Деди Янки, влязъл в Книгата на рекордите на Гинес като най-популярният в историята на видео хостинга.      Втората позиция в списъка е заета от клипа на Ед Шийран към песента от 2017 „Shape of You“. Уиз Халифа с Чарли Пут и тяхното музикално видео „See You Again“ са на трето място. Тази песен  е главната в саундтрака към седмата част на „Бързи и яростни“ като почит към актьора Пол Уокър. Клипът към нея е съставен от кадри от всички филми от поредицата с негово участие.   Освен тях в класацията влизат и клипове на Псай, Бруно Марс, Джъстин Бийбър, Маруун 5, Кейти Пери и „Уан Републик“. ", "date": "2019.12.13", "title": "„Despacito“ – видеоклип на десетилетието "}
{"url": "https://www.actualno.com/bgfootball/udar-za-bylgarija-gubim-domakinstvoto-na-ungarija-news_1415532.html", "text": "      Собственикът на Лудогорец Кирил Домусчиев обяви тревожна новина за . Бизнесменът, който е и член на Изпълкома на БФС, разкри, че има опасност мачът срещу Унгария в баражите за класиране на Евро 2020, който жребият отреди да е в София, може да се играе в Унгария. Причината на това е липсата на системата ВАР на Националния стадион \"Васил Левски\".      Така, голямото ни предимство преди баража - домакинският фактор, може да отпадне заради ВАР. Домусчиев посочи, че системата по инсталирането на ВАР на \"Васил Левски\" не е проста и трябва да получи зелена светлина от УЕФА.     , заяви клубният бос на пресконференция след провеждането на Изпълкома.    ", "date": "2019.12.13", "title": "Удар за България! Губим домакинството на Унгария?"}
{"url": "https://www.actualno.com/curious/otkriha-naj-niskata-tochka-na-sushata-na-zemjata-news_1415589.html", "text": "      Най-дълбокото място на сушата се намира в източната част на Антарктида, под ледника Денман. Каньонът е на рекордните 3500 метра под морското равнище.      Досега за най-ниска точка на сушата се смяташе брега на Мъртво море. То обаче сериозно изостава по този показател от новооткритото място, тъй като е на едва 413 метра под морското равнище.   Най-ниската точка изобщо на Земята пък е Марианската падина. Разположена в Тихия океан между Япония и Папуа Нова Гвинея, тя е дълбока 11 100 метра. Дъното ѝ се намира на 6366,4 км от центъра на Земята. Марианската падина е границата, на която се засичат две тектонски плочи – Тихоокеанската влиза под Филипинската. ", "date": "2019.12.13", "title": "Откриха най-ниската точка на сушата на Земята"}
{"url": "https://www.actualno.com/crime/tir-otnese-mantinela-i-stylb-v-ruse-news_1415506.html", "text": "      ТИР катастрофира днес следобед на булевард „България“ в Русе. Водачът на тежкотоварния автомобил е изгубил контрол над превозното средство, след като се спукала предна лява гума, предаде кореспондентът на БГНЕС в региона.      ТИР-ът е отнесъл разделителната мантинела и електрически стълб на осветлението.   Вследствие на удара резервоарът на камиона е бил изкъртен, което е предизвикало разлив на нафта по пътното платно. Затова на мястото на инцидента се е отзовала и пожарна, която заляла разлятото количество гориво с пияна, за да се избегне евентуална искра и пожар.\r\nЗаради катастрофата движението по международното шосе в Русе бе временно затруднено, като се образуваха големи опашки от автомобили.   ", "date": "2019.12.13", "title": "ТИР отнесе мантинела и стълб в Русе"}
{"url": "https://www.actualno.com/plovdiv/koleden-koncert-sybra-hiljadi-za-izgrajdaneto-na-nov-pediatrichen-kompleks-v-plovdiv-snimki-news_1415519.html", "text": "      Звездни музиканти се включиха в прекрасен благотворителен Коледен концерт в Пловдив. Той се проведе в залата на Военния клуб и даде вяра, че голямата мечта на всички може да се сбъдне, а именно децата и онкоболните да бъдат лекувани в нова, голяма и модерна сграда.       Коледният концерт „Изкуство за живот“ имаше за цел набирането на средства в полза на дарителската кампания “Най-доброто за нашите деца и онкоболни”. Залата бе препълнена, като средствата от продажбата на билети ще бъдат предоставени за строителството на нов педиатричен и онкохематологичен комплекс на територията на База 2 на Университетската болница “Свети Георги” в Пловдив.   В концерта участваха изтъкнатите цигулари проф. Ангел Станков и проф. Йосиф Радионов, клавирното дуо проф. Дора и Анастас Славчеви и младият талантлив цигулар, 13-годишният възпитаник на НУМТИ „Добрин Петков“ – Ренцо Ставрев. Преди музикалната част приветствие и думи на благодарност отправи проф. Иванов, който разказа за досегашното развитие на благотворителната кампания. Основен спонсор и инициатор на концерта Изкуство за живот“ е френската асоциация за културен обмен „Art Gallery Constantin France” на д-р Елена Радева Николова, родена в Пловдив, която от 20 години живее във Франция, но е силно свързана с родния си град и културата му. „Art Gallery Constantin France“ е призната от френската държава за асоциация с обществена значимост за културен обмен и до момента е инициирала множество изложби, концерти и други форми, популяризиращи европейската култура и изкуство.     Основни организатори и участници в цялостната подготовка и реализация на празника бяха проф. Иван Иванов – началник на Детска клиника при УМБАЛ „Свети Георги“, която съвсем наскоро получи наградата на Българска педиатрична асоциация за „Педиатрична клиника на годината“ 2019, д-р Сотирова, доц. Нарцис Калева – Ходжева, които се изявиха и в ролята на водещи на празника. Доброволките Дени, Нели и Веси, д-р Стефка Пейчева и дъщеря ѝ София Найденова, които предоставиха картини за благотворителния търг във фоайето. Д-р Ралица Йорданова, заедно с майки от детската градина, която посещава детето ѝ организираха детски базар. Млади лекари, сестри и персонал, помагаха на гостите да заемат местата си. Специален гост на концерта бе и любимото куче на пловдивчани Мон – лицето на кампанията и подкрепящо всеотдайно каузата на болните деца, заедно със своята собственичка Велислава Костадинова. За Мон имаше и специален подарък, който бе връчен тържествено на сцената, по време на концерта. До момента, само инициативите на Мон са набрали около 21 000 лева. На 17 декември благотворителните инициативи продължават. Тогава талантливият 13-годишен цигулар Ренцо Ставрев ще свири отново, този път пред лежащо болните деца в Детска клиника.    Каузата да бъде построена нова сграда за детската клиника и онкохематологията към университетската болница \"Свети Георги\" в Пловдив обедини хиляди хора. По предварителни изчисления, една модерна база ще струва около 10 милиона лева. В момента тези звена се помещават в стари сгради, които не отговарят на съвременните изисквания за лечение и престой на пациентите. Детската клиника и спешното педиатрично отделение в Пловдив са едни от най-натоварените. Те приемат пациенти от цяла Южна България и най-тежките случаи от страната. В онкологичното отделение престоят е най-дълъг, а недостигът на пространство застрашава лечението на децата. В кампанията може да се включи всеки желаещ, като дари 1 лев чрез SMS с текст DMS KLINIKA на номер 17 777. Има и създадена сметка, на която се събират по-големи дарения: BG39 UNCR 7000 1523 3682 66, SWIFT (BIC): UNCRBGSF. ", "date": "2019.12.13", "title": "Коледен концерт събра хиляди за изграждането на нов педиатричен комплекс в Пловдив (СНИМКИ)"}
{"url": "https://www.actualno.com/society/novinite-naj-vajnoto-za-denja-13-dekemvri-news_1415522.html", "text": "      Редакционният екип на ви представя най-важните новини за изминалия ден, 13 декември.       Предложените от правителството промени в Наказателно-процесуалния кодекс за \"независим прокурор\" са имитация с политически ефект и няма да доведат до работещ мехаизъм за независимо и ефективно разследване на главния прокурор. Затова настояваме за оставката на автора на предложените промени, правосъдния министър Данаил Кирилов. Предложеният от него законопроект е \"не само за правно неиздържан, но и откровено несъответен на отрицателното становище на Венецианската комисия относно първоначално представения й друг законопроект\".   Две деца бяха ударени от джип на столичния булевард “Никола Вапцаров”. Едното от тях е починало на път за болницата, а за другото няма опасност за живота. Водачът на автомобила, който блъсна 14-годишното момче, е младши сержант с 4-годишен стаж. Това заяви говорителят на НСО Веселин Нинов, предаде БГНЕС.     Съдията от пазарджишкия районен съд Майа Попова е намерена в четвъртък мъртва в дома си, съобщи 24 часа. Новината е била потвърдена пред медията от говорителката на съда Маринела Чавдарова. Парламентът възложи на МРРБ да изготви Закон за ВиК до 15 май 2020 г. Идеята е до тази дата законът да бъде обявен за обществено обсъждане. Проект на решение беше приет от народните представители в края на разискванията за предотвратяване на опасността от воден режим.    Председателят на Европейския съвет Шарл Мишел обяви, че евролидерите са постигнали споразумение по политиката на ЕС за климата. \"Споразумение за климатична неутралност до 2050 г. Европейският съвет се договори за тази важна цел\", написа той в Twitter. Успех е това, че в Зеления пакт за въглероден неутралитет, който означава нулеви емисии до 2050 година, всяка държава сама определя енергийния си микс. Това заяви министър-председателят Бойко Борисов в Брюксел, където на Европейския съвет лидерите обсъждат изменението на климата. САЩ и България никога не са имали по-силни връзки. Това се дължи на стратегическата среща на премиера Бойко Борисов и на американския президент Доналд Тръмп, както и на усилията на вътрешния министър Младен Маринов в борбата срещу организираната престъпност и тероризма, който е международен проблем. Обединената македонска диаспора (ОМД) реагира остро на позицията на Българската академия на науките (БАН), че македонският език не съществува. Това предава скопското електронно издание ММС, цитирано от агенция \"Фокус\". Парламентът прие промени в Закона за ограничаване изменението на климата на първо четене. Текстовете на законопроекта предвиждат министърът на икономиката да издава наредба, с която се определят условията и редът за предоставяне на помощ за предприятия, за които е преценено, че са изложени на значителен риск от „изтичане на въглерод\". Какво ще е бъдещето на Европейския съюз (ЕС) в контекста на новата Европейска комисия (EК) с председател Урсула фон дер Лайен? Ще се справили Брюксел с мигрантската криза по гръцките острови? И кои са полезните ходове на Общността в защита на страните членки в контекста на сложните геополитически домогвания на големите играчи? По тези и други въпроси Actualno.com разговаря с Диляна Славова, председател на секцията по външни отношения към Европейския икономически и социален комитет (EИСК). \"Правителственият „Фалкон” може да лети още 100 години. Машината има неограничен технически ресурс, когато се поддържа, както е предписано от производителя. Кой каза, че е отказала навигационна система? Никаква навигационна система не е отказала, отказал е един дисплей. Имам чувството, че се обработва общественото мнение, за да се оправдаят тези 50-60 млн. долара, колкото ще струва един нов самолет.\" Това каза в интервю за bTV Цвятко Луканов, бивш директор на \"Авиоотряд 28\". Обзор на изминалата седмица с коментар на редактора. ", "date": "2019.12.13", "title": "Новините: Най-важното за деня, 13 декември"}
{"url": "https://www.actualno.com/society/nso-gotovi-sme-da-poemem-otgovornost-za-incidenta-s-14-godishnoto-momche-news_1415527.html", "text": "      Водачът на автомобила, който блъсна 14-годишното момче, е младши сержант с 4-годишен стаж. Това заяви говорителят на НСО Веселин Нинов, предаде БГНЕС.      „Водачът е достатъчно опитен, дисциплиниран, съвестен. До момента не е бил наказван, не е имал никакви правонарушения“, обясни Нинов.   Инцидентът стана на 12 декември 2019 г. около 20.00 часа. Тогава автомобил на Националната служба за охрана удря 14-годишно момче. Подробностите за инцидента са обект на досъдебно производство и по тази причина не могат да бъдат разгласявани, уточни Нинов.\r\n„Използваме още веднъж случая да поднесем извинение от името на службата на родителите и близките на детето. Желаем му скорошно възстановяване. Дълбоко съжаляваме за този злощастен инцидент. Да кажем, че това може да се случи на всеки не е достатъчно. Както вече заявихме сме готови да поемем съответната отговорност, след като бъде приключено досъдебното производство, водено от Военно-окръжната прокуратура и бъдат установени всички факти и обстоятелства около инцидента“, каза той.   ", "date": "2019.12.13", "title": "НСО: Готови сме да поемем отговорност за инцидента с 14-годишното момче"}
{"url": "https://www.actualno.com/society/dete-zagina-a-drugo-e-v-bolnica-sled-pyten-incident-v-sofija-news_1415584.html", "text": "      Две деца бяха ударени от джип на столичния булевард “Никола Вапцаров”. Едното от тях е починало на път за болницата, а за другото няма опасност за живота, съобщиха за \" \" от МВР.      Починалото дете било на видима възраст около 14 години, другото е вече в болница. Към 19.40 часа в района след кръстовището е настъпил пътен инцидент на бул. Никола Вапцаров“ в платното в посока към „Цариградско шосе“, съобщиха от пресцентъра на МВР. По първоначални данни, лека кола е ударила две момичета, на около 14 години, пресичали булеварда в участък, обозначен със светофарна уредба. Пострадалите момичета незабавно са откарани за оказване на медицинска помощ, но на път към болницата едното дете е починало.   Шофьорът, участвал в произшествието, е останал на мястото на инцидента, за да изчака компетентните органи. Джипът се е движил в най-лявата лента на булеварда. В него са пътували баща и син. Докато КАТ изясняваше ситуацията, в насрещното платно се удариха тежко два автомобила, чиито шофьори очевидно са отклонили вниманието в катастрофата. Инцидентът е на метри от сградата на НСО. ", "date": "2019.12.13", "title": "Дете загина, а друго е в болница след пътен инцидент в София"}
{"url": "https://www.actualno.com/haskovo/haskovo-shte-zakupi-elektricheski-avtobusi-news_1415518.html", "text": "      Министърът на околната среда и водите Нено Димов, кметът на община Хасково Станислав Дечев и управителят на \"Тролейбусен транспорт\" ЕООД Йордан Панев подписаха договор за обществен електротранспорт в общината, съобщиха от МОСВ.      Общият размер на инвестицията е 6 млн. лв., като Оперативна програма \"Околна среда\" (ОПОС) осигурява 5 млн. лв.   Проектът цели подобряване на качеството на атмосферния въздух в община Хасково чрез намаляването на нивата на фини прахови частици и азотни окиси. Предвижда се да бъдат закупени 5 нови електрически автобуса и 6 зарядни станции, както и да се изгради необходимата инфраструктура за електрозахранване.\r\nС електрифицирането на подвижния състав на градския транспорт ще се подобри екологичната обстановка в централната част на град Хасково и ще бъде намалено антропогенното влияние върху околната среда.  Реализирането на дейностите ще допринесе за подобряване качеството на атмосферния въздух за близо 70 000 жители на община Хасково. Срокът за изпълнение на дейностите е 33 месеца. ", "date": "2019.12.13", "title": "Хасково ще закупи електрически автобуси "}
{"url": "https://www.actualno.com/balkani/opozicioneri-obsadiha-srybskata-dyrjavna-televizija-news_1415538.html", "text": "      Сградата на Радио и телевизия Сърбия е блокирана от часове от лидерите на Съюз за Сърбия. Симпатизанти на опозицията и граждани предприеха мярката, защото по думите им „от 8 години телевизията не си върши работата професионално”, съобщи БГНЕС. Лидерите на Съюз за Сърбия са Драган Джилас, Вук Йеремич, Бошко Обрадович, Борко Стефанович, Мариника Тепич, Никола Йованович.      „Това е сграда, която блокира възможността истината и справедливостта да влязат в нея, блокира възможността сръбските граждани да чуят Александър Обрадович, Мария Лукич, Милан Йованович, да чуят за много лоши неща, които се случват в тази страна. Да чуят Миодраг Марич, академик Теодорович, да чуем какво е нормално, а не само политиците “, заяви Драган Джилас. Ако никоя истина не може да влезе в тази сграда, то поне осем часа никой друг няма да може да влезе в нея, категоричен е Джилас.   Опозиционните активисти блокираха в 12:00 часа местно време сградата на РТС и се заканиха, че ще останат там поне до 20:00 часа. ", "date": "2019.12.13", "title": "Опозиционери обсадиха сръбската държавна телевизия "}
{"url": "https://www.actualno.com/healthy/ekspert-rehabilitacijata-e-poslednata-dupka-na-kavala-za-nzok-news_1415362.html", "text": "      Рехабилитацията е последната дупка на кавала за НЗОК. Това каза доцент д-р Иван Чавдаров,  управител на Специализираната болница за рехабилитация на детска церебрална парализа „Света София“, предаде репортер на БГНЕС.      За съжаление в България няма статистика, няма регистър на тези деца, посочи доцентът и каза, че затова не може да отговори на въпроса колко са пациентите с диагноза ДЦП (детска церебрална парализа) у нас.  „Но средно бихме могли да ги изчислим на базата данни, че честотата на заболяването е 2,5 на 1000. Тоест от 1000 деца новородени между 2 и 3 са с церебрална парализа”, обясни той и добави, че при децата, които са недоносени или с ниско тегло честотата се качва.   Доц. Чавдаров каза, че има организирани лечебни заведения, в които се обслужват деца.\r\n„На много места се обслужват деца с ЦП (церебрална парализа), въпросът е, че а не е специализирана каквато провеждаме в тази болница. Касата заплаща лечение по клинични пътеки на деца с  церебрална парализа, заплащането е изключително ниско и това е една от причините да получаваме дарения от президентството или от юридически лица, дори от физически лица родители, които виждат от какво имаме нужда и ни подкрепят в това направление”, обясни управителят на „Св. София”.  Той каза, че различни центрове се организират – било то от здравеопазването, било от социалните грижи, където се обслужват рискови или деца с церебрална парализа, но често пъти там няма лекар по физикална медицина и се работи откъснато и единично.\r\n„Ние разполагаме с екип от специалисти, различни специалисти. Говорим за кинезитерапевти, рехабилитатори, специални педагози, логопеди, хранителни терапевти, всичките коордирани от лекар по физикална и рехабилитационна медицина и то координацията, която е  свързана с познанието на различни терапевтични методики. Защото Касата плаща за три процедури – например масаж, топлинна процедура и електростимулация толкова, колкото плаща за една процедура с робот”, посочи доцентът. Един робот струва, по думите му, 180 000 – 200 000 лв., амортизацията е различна.   „Въобще ситуацията на организацията на рехабилитацията в България е много несправедлива към високотехнологичната рехабилитация. Има клинични пътеки хирургични, акушер-гинекологични, където колегите въведоха роботите и тези пътеки са оценени. Рехабилитацията е последната дупка на кавала за НЗОК и тя не се интересува, че ние можем да правим профилактика на много заболявания, за да не е стигне до тежко инвалидизиране. Защото ние обслужваме деца рискови за церебрална парализа до 1,6 г. и дотогава имаме шанс тези деца да ги спасим от тяхната тежка съдба, защото когато се каже церебрална парализа - крайно излекуване няма. Но касата това нещо не я интересува ”, заяви доц. Чавдаров.    Болницата, която той управлява разполага със 100 легла и с медицински център, в който минават около 30 деца дневно. „Тоест дневно през самата сграда минават около 130 деца. Това е най-голямата специализирана болница за рехабилитация на деца с церебрална парализа. Ние сме регионална общинска болница, но обслужваме цялата страна”, заяви той.\r\nНа 12 и 13 декември на държавно посещение в България е Негово Височество фра Джакомо Дала Торе дел Темпио ди Сангуинето – Велик магистър на Суверенния военен хоспиталиерен орден на Св. Йоан от Йерусалим Родос и Малта. Визитата е по покана на президента Румен Радев.  Тази сутрин българският държавен глава и Великият магистър откриха първия по рода си у нас за рехабилитация на деца с церебрална парализа. Оборудването е осигурено и инсталирано в Специализираната болница  „Света София“ в София от посолството на Суверенния Малтийски орден у нас. ", "date": "2019.12.13", "title": "Експерт: Рехабилитацията е последната дупка на кавала за НЗОК "}
{"url": "https://www.actualno.com/society/nameriha-myrtva-sydijka-v-doma-j-v-pazardjik-news_1415555.html", "text": "      Съдията от пазарджишкия районен съд Майа Попова е намерена в четвъртък мъртва в дома си, съобщи . Новината е била потвърдена пред медията от говорителката на съда Маринела Чавдарова. По неофициална информация Майа Попова сама е посегнала на живота си, като за изясняване на причините за трагедията е образувано досъдебно производство.      Преди 8 г. съдия Попова беше открита в безсъзнание в автомобила си, който се беше блъснал и спрял в паркирана кола в Пазарджик. Направената кръвна проба тогава установи наличие на 5,2 промила алкохол в кръвта й. За деянието си съдия Попова беше осъдена на 2 години пробация, но не беше отстранена от работа и продължи да правораздава.    ", "date": "2019.12.13", "title": "Намериха мъртва съдийка в дома й в Пазарджик"}
{"url": "https://www.actualno.com/society/specializiranata-prokuratura-ima-danni-za-bezstopanstvenost-pri-vodnata-kriza-v-pernik-news_1415559.html", "text": "      На 12 и 13 декември 2019 г. Районна прокуратура–Перник и Окръжна прокуратура–Перник внесоха в Специализираната прокуратура материалите от приключили техни предварителни проверки по реда на надзора за законност за изясняване на причините, довели до режим на водоснабдяването от язовир „Студена“. Това съобщиха от Специализираната прокуратура.      Проверките са образувани, след като двете прокуратури се самосезираха, на основание на високия обществен и медиен интерес към кризата с водоснабдяването на града. Окръжна прокуратура-Перник е поискала от Министерството на Регионалното развитие и благоустройство и Министерството на околната среда и водите отговори на въпроси, изясняващи фактическата обстановка, довела до криза във водоснабдяването. Районна прокуратура- Перник с две преписки е назначила проверки във „ВиК-Перник“ ООД, КметствоПерник, Областен управител и Басейнова дирекция-Западнобеломорски басейн в Благоевград.   След обобщаване на събраните доказателства Районната прокуратура в Перник е констатирала, че са налице данни за евентуално осъществени безстопанственост и престъпления по служба от страна на длъжностни лица от Министерството на Регионалното развитие и благоустройство и Министерството на околната среда и водите на Република България. Анализът на събраните данни от предварителната проверка на Окръжна прокуратура-Перник сочи, че са налице достатъчно данни за образуване на досъдебно производство за безстопанственост. Предстои прокурор от Специализираната прокуратура да се запознае с предоставените материали и да прецени основанията за образуване на досъдебно производство срещу евентуални виновни длъжностни лица. ", "date": "2019.12.13", "title": "Специализираната прокуратура: Има данни за безстопанственост при водната криза в Перник"}
{"url": "https://www.actualno.com/europe/okonchatelno-britanskite-konservatori-s-365-mesta-v-parlamenta-news_1415547.html", "text": "      Консервативната партия на премиера Борис Джонсън печели 365 места в парламента, давайки му мнозинство от 80 пред лейбъристите. Това показват окончателните резултати от изборите в четвъртък, пише БГНЕС.      Основната опозиционна Лейбъристка партия спечели 203 от останалите места, докато Шотландската национална партия е трета с 48. Обявяващите се срещу Брекзит либерални демократи спечелиха 11 места. Други партии взимат 23, съобщава АФП.   Борис Джонсън каза, че работата по изпълнението на плана за Брекзит ще започне веднага щом окончателните резултати от изборите са налице. Той нарече изборите „исторически“, след като бе обявен за победител в своя избирателен район Ъксбридж в крайградски Лондон. \r\nДжонсън говори малко след като лидерът на Лейбъристката партия Джереми Корбин нарече резултатите от изборите във Великобритания „много разочароващи“ за неговата партия, но се противопостави на натиска да се оттегли веднага. 70-годишния Корбин каза, че няма да ръководи Лейбъристката партия при следващи общи избори.  Спечелването на категорично мнозинство в парламента ще направи Джонсън най-успешният лидер на консерваторите след Маргарет Тачър – друг политик, който беше обичан и ненавиждан почти в еднаква степен. Това се очертава като катастрофа за левия лейбърист Джереми Корбин, който се изправи пред призиви за оставката си, дори преди окончателното преброяване на гласовете. Това е най-голямото мнозинство на Торите от времето на Тачър през 80-те години на миналия век и най-ниският брой места за лейбъристите от 1935 г. насам. ", "date": "2019.12.13", "title": "Окончателно: Британските консерватори с 365 места в парламента "}
{"url": "https://www.actualno.com/curious/dneven-horoskop-za-14-dekemvri-news_1415466.html", "text": "       Овен       Тази събота може да ви помолят за услуга. Не бързайте да отказвате. Може да загубите повече, отколкото ако изпълните молбата. Телец През този ден е важно да сте на линия. Очаква ви покана за гостуване, която никак няма да ви се иска да пропуснете.   Близнаци Тази събота си осигурете повече движение и разходки. Имате нужда да отхвърлите много неща от главата си. Приберете се с чисти мисли. Рак     През този ден бъдете добър слушател. Това ще ви спечели позиция, а и ще ви осигури много ценна информация. Лъв През този ден не се опитвайте да изпреварвате времето и събитията. Необходимо е още време, за да продължите напред. Дева Тази събота ще бъдете изправени пред предизвикателство. Действайте отговорно и хладнокръвно, за да постигнете добри резултати.   Везни Тази събота е време да се погрижите за себе си. Това не означава непременно да правите нещо. Най-добре се отдайте на мързел.    Скорпион Тази събота не се осланяйте на надежди и не очаквайте нищо от другите. Най-добре си свършете работата сами, дори да не постигнете съвършенство. Стрелец Звездите ви съветват да не бъдете много активни днес. Най-добре изберете позицията на наблюдател. Не споделяйте веднага мислите, които ще ви посетят. Козирог    Тази събота ще имате силите  и куража да отхвърлите нечий натиск. Ще разкриете подъл план и ще се преборите с противника. Водолей За днес си изберете спокойна и ненатоварваща дейност, която  е свързана с плановете ви за бъдещето. Може просто да седнете с един бял лист и да изпишете мечтите си. Риби Тази събота може да се почувствате уморени. Не си правете планове. Следвайте желанията си, колкото и да са спонтанни. ", "date": "2019.12.13", "title": "Дневен хороскоп за 14 декември"}
{"url": "https://www.actualno.com/europe/evropa-poe-zelen-kurs-stava-klimatichno-neutralen-kontinent-news_1415566.html", "text": "      Европейските лидери подкрепиха амбициозния план на новата Европейска комисия за постигане на климатичен неутралитет на Европа. Мащабният проект, известен като „Зелената сделка”, има амбицията да промени радикално европейската икономика и финанси и да насочи до 1 трилион инвестиции, за да спре вредните емисии, съобщава Нова телевизия.      Европа поема зеления курс, който ще промени радикално през следващите няколко десетилетия икономиката, енергията и финансите на стария континент. Всички се обединиха зад зелената сделка, освен Полша, която има възражения само около срока от 2050 година, защото все още е силно зависима от въглищата. За сметка на това тя ще получи компенсаторни стимули във финансовата рамка, която ще определи следващия дългогодишен бюджет на Европа. С тази силно амбициозна промяна дебютираха новите лидери Шарл Мишел и Урсула фон дер Лайерн.   “Това e много важен и ключов проект за Европа, който показва силната й амбиция. След обявената от Еврокомисията зелена сделка, след конференцията за климата в Мадрид, ние поемаме ангажимента Европа да стане първия климатично неутрален континент”, заяви председателят на Европейския съвет Шарл Мишел.\r\n„Решени сме да справим с климатичните промени и да ги превърнем във възможност за Европейския съюз. В момента ние сме лидер в това отношение и искаме да продължим да играем водеща роля. За нас това е възможност за нов тласък на растежа, защото е свързано с много инвестиции, наука и иновации. Наясно сме, че за някои региони ще е трудно да пригодят, но те ще бъдат подпомогнати”, коментира председателят на ЕК Урсула фон дер Лайен.  България обвързва подкрепата за инвестиционните планове на Европа с интересите на нашия бизнес и пакета Мобилност. В одобрената версия той задължава нашите камиони да се връщат празни в страната на всеки два месеца. „Имам подкрепа на други лидери. Нещата не свършват тук. Какви Зелени сделки и нулеви емисии като пращат камиони напред – назад”, коментира премиерът Бойко Борисов.\r\nС днешния съвет приключи и финландското председателство. От януари щафетата поема Хърватия.    ", "date": "2019.12.13", "title": "Европа пое зелен курс, става климатично неутрален континент"}
{"url": "https://www.actualno.com/analysis/severen-potok-2-geopoliticheski-ili-ikonomicheski-proekt-news_1415356.html", "text": "      В САЩ се разглежда от геополитическа гледна точка, докато за Германия това е изключително икономически проект: подобна разлика във възгледите не би могла да не породи спорове, пише икономическото издание Das Handelsblatt.      Сега, в светлината на подготовката на американските санкции срещу компании, участващи в изграждането на газопровода, Берлин трябва да вземе радикално решение, което всяко германско правителство се стреми да избегне: да се обяви „за“ или „против“ САЩ, се казва още в статията, преведена от агенция \"Фокус.\"   Камарата на представителите на САЩ одобри санкции срещу „Северен поток-2“: те са насочени специално към онези фирми, които в момента полагат последния участък от тръбопровода. Няма съмнение, че законът ще бъде одобрен в Сената, пише изданието: въпреки всичките си различия, републиканците и демократите са обединени в противопоставянето си на „Северен поток-2“.\r\nСпоред изданието, Вашингтон заявява намерението си да предотврати „пълната зависимост\" на Европа от руския газ, но тази позиция не отразява цялата истина: САЩ имат други мотиви - да предотвратят руските „великолепни фантазии\", а също така да снабдяват Европа със собствен втечнен природен газ. Що се отнася до Германия, тя е напълно объркана в отношението си към новия газопровод. Според вестника съгласието на Берлин за изграждане на втори клон на „Северен поток“ първоначално е било рисковано решение, като се има предвид, че подобен ход ще окаже натиск върху Украйна. За Германия обаче има аргументи в полза на проекта: руският газ е по-евтин от американския, в допълнение, неправилно е да се смята, че новият газопровод ще направи Европа напълно енергийно зависима от Москва.  Въпреки това разглеждането на като изключително икономически проект беше наивно и несериозно, отбелязват от редакцията. Суверенната външна политика изглежда различно - да не говорим за факта, че Германия не полага много усилия да се опита да намери обща европейска линия по този въпрос.\r\nСега, поради „икономическия въпрос“, Берлин е принуден да вземе радикално решение, което всяко германско правителство се опитва да избегне: да се обяви „за“ или „против“ САЩ. Според изданието изкуството на външната политика е да остави място за преговори, но в случая със „Северен поток-2“ това не се получи: победителят в тази ситуация е Владимир Путин.    ", "date": "2019.12.13", "title": "\"Северен поток 2\" - геополитически или икономически проект?"}
{"url": "https://www.actualno.com/america/poredna-stypka-kym-glasuvane-na-impijchmynt-za-donald-trymp-news_1415554.html", "text": "      Американските депутати направиха сериозна стъпка в процеса на импийчмънт днес, като одобриха двете обвинения срещу Доналд Тръмп, изпращайки ги за гласуване в Камарата на представителите. Двете обвинения са за злоупотреба на президента с правомощията му и възпрепятстване на Конгреса, припомня АФП.      Демократите и републиканците в съдебната комисия на Камарата гласуваха по строги партийни линии, с 23 на 17 – реална възможност да стане третият президент на САЩ, който някога е бил подложен на импийчмънт. Андрю Джонсън през 1868 г. и Бил Клинтън през 1998 г. са били изправени пред импийчмънт отново след партизанско гласуване, но по-късно са били оправдани от Сената. Ричард Никсън пък подава оставка през 1974 г., след като правната комисия одобри обвинения срещу него и малко преди Камарата на представителите да гласува, припомня изданието   Историческото гласуване одобри два документа, които обвиняват президента в злоупотреба с власт и възпрепятстване на Конгреса, свързани с неговия натиск върху Украйна да започне разследвания срещу демократи и отказът му да сътрудничи по който и да е аспект на разследването. Документите за импийчмънт сега ще бъдат разгледани от горната камара, която се очаква да гласува следващата седмица. В Сената се очаква републиканското мнозинство да защити президента, като гласува срещу присъда и отстраняване.\r\nТръмп, който отхвърля процеса на импийчмънт като \"лов на вещици\", се стреми да покаже, че работи по време на гласуването, туитвайки за търговско споразумение, постигнато с Китай.   ", "date": "2019.12.13", "title": "Поредна стъпка към гласуване на импийчмънт за Доналд Тръмп"}
{"url": "https://www.actualno.com/society/pyrvijat-alpinist-vegan-izkachil-vryh-everest-se-sreshtna-s-jiteli-na-burgas-video-news_1415561.html", "text": "      Aгроном по растителна защита става алпинист, без специална подготовка и екипи от помощници. Атанас Скатов е момчето от Сливен, което изоставя професионалната си кариера и за седем години успява да изкачи 11 върха с височина над над 8000 метра. Това го прави първият българин направил „големият шлем“ в алпинизма покорявайки Седемте континентални първенци.      На среща с жители на Бургас той разказа за част от срещите си с планината, предизвикателства, които среща по пътя към върха, красотата на природата, до която имат достъп само най-смелите, и смъртта, която е на всяка крачка и покосява хората дръзнали на тръгнат нагоре.    За алпинистът разказа още: “През 2010 година с моя баща отидохме в планината. Много ми хареса, че там имах възможност да мисля за своя живот, какво ме вълнува, какво искам да правя, да си поставям цели. Много ми хареса този контакт с планината. Аз дотогава не съм бил в планината. През 2011 година отидох за втори път, взех решение да напусна работа и да се отдам на моята страст – планините. Върнах се в моя роден град Сливен, където има прекрасни условия за ходене в планината и всеки ден започнах да обикалям Сливенския балкан, да разучавам пътеките и тогава реших да изкача на всеки континент най-високия връх. Споделих с няколко големи сливенски алпинисти и те умряха от смях. Казаха, че нямам никакъв шанс, сред тези върхове бил и Еверест, но никой от тях не го беше изкачвал“.   Така започва историята на Атанас Скатов, който сега е един от изявените ни височинни алпинисти, автор на книги за неговите експедиции, филми, мотивационен лектор и веган.\r\nПред пълната зала алпинистът разказа подробно и показа чрез излъчване на филми от неговите експедиции, трудностите с които се е сблъсквал, както и триумфа, когато е върха.„Понякога слизането надолу е много по-трудно от изкачването. Много често започвам прехода към 18 часа вечерта, вървя през цялата нощ и след като слънцето изгрее започва пътят надолу“.        Той променя напълно режима си на хранене още в началото на кариерата си на алпинист. До този момент той е вегетарианец, но от началото на 2012 година решава да изключи всички животински продукти от храната си.\r\nАтанас Скатов е човекът осъществил първото за България изкачване на четири върха, високи над 8000 метра, за 140 дни в рамките на една календарна година. През 2019-та алпинистът покори връх Кангчендзьонга, 8586 м., на 15 май, връх Гашербрум I, 8080 м., на 12 юли, връх Гашербрум II, 8034 м., на18 юли и връх Дхаулагири, 8167 м., на 3 октомври. Неговите постижения не са само национални, но и световни рекорди.\r\nКнигите в които описва своите преживявания са популярни на много места по света. Самият той сподели, че в експедициите се среща с хора от различни националности, завързва приятелства и контакти, някои от които дори са свързани с оцеляване. До момента на пазара са излезли пет негови книги.\r\nВторият проект на Атанас Скатов е свързан с изкачване на 14-те осемхилядника, както и със засаждане на дървета от фондация \"Да спасим планетата\". Остават му четири върха до завършване на Хималайската корона. С постигането на тази цел страната ни ще има свой представител в елитната група на световните постижения в алпинизма.       ", "date": "2019.12.13", "title": "Първият алпинист веган, изкачил връх Еверест, се срещна с жители на Бургас (ВИДЕО)"}
{"url": "https://www.actualno.com/society/sedmicata-v-absurdi-9-13-dekemvri-news_1414209.html", "text": "              Изминалият местен вот стана по-скъп с нови 3 млн. лева и вече струва 74 млн. лева, след като през 2015 година беше с цели 25 млн. лева по-евтино. Коментар на :    Използвайте градския транспорт, а не лични автомобили, недейте да ползвате отопление на твърдо гориво. Това призовават от Столична община заради поредния ден на сериозно замърсяване на въздуха в столицата, което се превърна в гъста мъгла. Коментар на :      Българското домакинство отделя 19,1% (за сравнение 20,4% през 2008 г.) от разходите си за храна и безалкохолни напитки. Пред нас са само Естония (19,6%), Литва (20,9 на сто) и Румъния (27,8%). Най-малко харчат Великобритания (7,8 на сто) и Ирландия (8,7%). Коментар на :      \"В началото на тази година поставихме проблема и имаше реакции от страна на премиeра, министъра на финансите и други ведомства, но всичко това в рамките на 2-3 месеца докато поотмине проблемът. И в края на годината, ние виждаме, че от всичко това обещано няма нищо свършено, с изключение на едни 5 хиляди лева от резерва на Министерството на транспорта за Община Малко Търново\", заяви управителят на транспортна фирма „М-Бус“ Румен Христов. Коментар на :  Една от версиите за опита за убийство е, че той е предизвикан заради износ на оръжие към Украйна (за Министерство на отбраната и за Министерство на вътрешните работи – Национална гвардия на Украйна) - през декември 2014 г., януари 2015 г. и март 2015 г. Коментар на :  Новият прокурор обаче все още няма законов статут, защото законопроектът за създаването му още не е минал през парламента. Коментар на :  Съгласно идеята на Фандъкова и ГЕРБ, инкриминира се замърсяването на атмосферния въздух чрез изгаряне на отпадъци, отработени масла, отпадъчни нефтопродукти, предмети от каучук, пластмаса или друга изкуствена материя в нарушение на установения ред. Коментар на :   Цената на очистващ филтър за еднофамилна къща, договорена по европейски проект, е 3120 лв. с ДДС за брой, а общата стойност на филтрите е 78 000 лв. В изпълнение на въпросната програма „Ефективно използване на новите технологии за чист атмосферен въздух“ в жк „Красна поляна“ вече са монтирани 25 филтъра. В същото време за сходен филтър, договорен с друга обществена поръчка с бюджетни средства, Столичната община се е съгласила да плати по 3948 лв. с ДДС за брой, или с 828 лв. повече. Вторият договор е за 2000 филтъра. Като резултат по него предстои да се платят 1 656 000 лв. повече в сравнение с цената на филтрите по европроекта, или общо почти 7.9 млн. лв. Коментар на :  Тя защити тезата, че следва да има както насърчаване, така и рестрикции плюс наказания. \"Въздухът е такъв, защото всички ние го правим със своята дейност\", заяви кметицата и обяви, че ако не можем да си купим екологична кола, ще се возим на градския транспорт. Фандъкова подчерта, че е много важно сега да се стигне до съгласие за стратегията занапред. Коментар на :    Изпълнителната агенция медицински надзор (ИАМН) не може да проверява на някои застрахователи за нерегламентирано доплащане в болниците, защото съдържат лични данни на пациенти. Коментар на :  Държавното дружество \"Автомагистрали\" ЕАД ще прави още 88 километра от АМ \"Хемус\", за които правителството реши да отпусне 1,38 млрд. лева. Коментар на :   „БСП за България“ има взето политическо решение за неподкрепа на Сотир Цацаров за председател на КПКОНПИ. Това се посочва в позиция на ръководството на парламентарната група. Против това решение гласуваха само трима депутати. Беше взето решение - който има друго мнение, да се възползва от член 58, ал. 4 на Правилника за организацията и дейността на Народното събрание и да изрази различната си позиция от трибуната на парламента. В пленарна зала обаче, Цацаров беше подкрепен от доста повече от трима депутати и по-точно от 27. Коментар на :   Попитан дали е релевантно независим прокурор да следи 7 години главния прокурор дали ще направи престъпление от общ характер, а след това например пак да е подчинен на човека, бил главен прокурор, Дончев отвърна в стил практиката трябва да покаже. Той си призна и, че имало \"много въпроси, на които текстът не може да даде отговор\", визирайки законопроекта за въвеждане на независим прокурор, контролиращ главния. \"Това е конструкцията, която сме постигнали\", и продължи с: \"А вие как предлагате\"? Самият Дончев каза и, че не е наясно какво друго ще прави независимия прокурор, освен да чака главният да направи престъпление от общ характер. Коментар на :  Освен това специалистите не са получавали пари и за транспорт, и за облекло. Коментар на :   \"Гледах само първата минута от изказването му и отидох да играя футбол, защото няма човек, който да започне да говори от името на народа. Левски дори не си го е позволил. Кой му даде право? Ако видим последните изследвания - 50% не го харесват\", посочи премиерът. Коментар на :  ", "date": "2019.12.13", "title": "Седмицата в абсурди (9 - 13 декември)"}
{"url": "https://www.actualno.com/europe/vuchich-imame-doverie-v-makron-news_1415456.html", "text": "      Сръбският президент Александър Вучич заяви днес, че Сърбия се доверява на френския президент Еманюел Макрон и изрази благодарност за подкрепата на Париж за европейския път на страната му.      На пресконференция с френския министър на отбраната Флоранс Парли Вучич заяви, че Сърбия не участва в почти организираната кампания срещу Макрон, породена от някои решения на ЕС, т.е. решението да не започнат преговори за членство със Северна Македония и Албания.   :Имаме голямо доверие в Макрон, смятаме го за искрен приятел. Вярвам, че ще се грижи както за френските, така и за сръбските интереси.\r\nХората в Сърбия имат доверие във Франция“, каза Вучич. Той отбеляза, че за първи път от 35 години насам френски министър на отбраната посещава Сърбия.  От своя страна Парли подчерта, че Франция не е против разширяването и че нищо няма да се промени от досега преговаряното със Сърбия.\r\nНа пресконференция в Белград Парли подчерта, че Западните Балкани са съсед на ЕС и че е важно да бъдат включени в Европа. Тя припомни думите на Макрон, че Европа трябва да се занимае със собствените си работи, преди да се случи ново разширяване, но че в същото време желае Съюзът да има още по-голямо влияние в този регион. ", "date": "2019.12.13", "title": "Вучич: Имаме доверие в Макрон "}
{"url": "https://www.actualno.com/europe/the-guardian-zashto-britancite-glasuvaha-taka-news_1415470.html", "text": "      Изненада ли се Европа от вота на британците? Брюксел никога няма да признае, не и официалната дипломация. Защо обаче Борис Джонсън взе такава разгромна победа над Лейбъристите? Пет причини дава \" \".       Резултати в резюме 67,3% от британците са гласували на изборите на 12 декември. Консерваторите печелят от над 360 места в Камарата на общините. Лейбъристите поемат историческа загуба - лидерът им Джеръми Корбин обяви че ще подаде оставка. Оставка имаше и в партията на Либералдемократите - лидерът им Джо Суинсън със сълзи на очи призна загубата и разочарованието си от вота. още представители в парламента - там вотът потвърждава настояванията на Никола Стърджън за референдум за независимост.\r\nВеднага след първоначалните резултати Борис Джонсън каза, че иска бърз Brexit.Така стигаме и до една от мотивацията на вота.   Brexit    Многократното повтаряне от страна на премиера, че ще извади страната от Европейския съюз изглежда отговаря на насъбралата се от липсата на решителност да се изпълни Brexit.\r\nБорис Джонсън се закани по време на предизборната кампания да разреши казуса бързо, въпреки че Великобритания се насочва към дълги търговски преговори и несигурност в края на 2020 г., когато преходният период ще приключи. Джонсън също много пъти предупреди, че правителство на лейбъристите ще доведе до нов референдум.     Опростено послание Посланието на торите/консерваторите беше много по-фокусирано от това на лейбъристите. Джонсън се концентрира върху по-практични неща като Brexit и обещание за повече полицаи и медицински сестри. За сравнение лейбъристите излязоха с щедри обещания в много сфери на живота - от масова национализация до безплатен интернет и компенсиране на жените заради увеличаването на възрастта за пенсиониране. Изглежда, че концентрирането върху малък брой основни обещания е помогнало на Джонсън да получи това, което иска. Предпазлива стратегия    Консерваторите излязоха с манифест с малко политически обещания освен малки данъчни промени и умерено увеличение на обществените разходи. Партията беше решена да избегне катастрофата на Тереза Мей през 2017 г., когато тя разкри непопулярна политика за социална грижа. Този път партията избегна спорни обещания. Манифестът беше толкова предпазлив, че дори съдържаше обещания да не се правят някои неща. Слабостта на Лейбъристката партия    Лейбъристкият вот спадна драматично в много райони. На някои места консерваторите не получиха толкова голяма подкрепа, но кандидатите на Джонсън спечелиха, защото традиционните лейбъристки избиратели изглежда са остана ли по домовете си или са гласували за партия \"Брекзит\". Загубили депутати обвиняват позицията на партия \"Брекзит\" и лидерството на Джереми Корбин за потискането на лейбъристкия вот. Борис Джонсън Кандидати заявяваха по време на кампанията, че докато Джереми Корбин е непопулярен, то има малко ентусиазъм и за Джонсън. Но Джонсън беше по-силен кандидат през кампанията в сравнение с май 2017 г., като на дебатите с Корбин не направи големи грешки. Склонният към гафове премиер също се придържаше към послание почти до края на кампанията. Освен това неговият рейтинг е значително по-висок от този на Корбин. ", "date": "2019.12.13", "title": "The Guardian: Защо британците гласуваха така?"}
{"url": "https://www.actualno.com/pernik/po-niska-cena-na-vodata-i-jasni-srokove-za-pernichani-poiska-ombudsmanyt-news_1415476.html", "text": "      По-ниска цена на водата при лошо качество и ясни срокове за справяне с кризата в Перник поиска омбудсманът Диана Ковачева в до министър Петя Аврамова заради водната криза в региона.      В писмото си доц. Ковачева подчертава, че всекидневно в институцията постъпват десетки сигнали и жалби на граждани, които се оплакват както от липсата на вода, така и от недостатъчния брой водоноски и качеството на водата в тях.   „Необходимо е предприемането на спешни мерки, защото независимо от извършените проверки, експертни срещи и проучени възможности досега, при липса на бързи решения за справяне със ситуацията, има опасност проблемът да се задълбочи“, пише омбудсманът.\r\nВ препоръката си доц. Ковачева обръща внимание на необходимостта спешно да бъдат обявени възможните варианти, които в краткосрочен и дългосрочен план да доведат до решаване на проблема с водоснабдяването в региона. Омбудсманът настоява да се набележат конкретните срокове за всяко едно от техническите решения за алтернативно водоснабдяване, да се осъществява ефективен контрол по изпълнението им, включително по спазването на определения воден режим, както и да се гарантират правата на гражданите за достъп до информация и участие при вземане на решения.  В писмото си Диана Ковачева посочва и че предвид сигналите за лошото качество на питейната вода по време на режимното водоподаване отново предлага да бъде обсъдена възможността за справедливо решение за прилагане на по-ниска от утвърдената от Комисия за енергийно и водно регулиране цена на водоснабдителната услуга.\r\n„Използвам случая да Ви припомня, че още на 17 октомври 2019 г. Ви изпратих препоръка за предприемане на мерки за решаване на проблема с липсата на механизъм за констатиране на лошото качество на водата и определяне на по-ниска цена за гражданите в тези случаи. Моето предложение е за промени в Наредба № 4 от 14.09.2004 г. за условията и реда за присъединяване на потребителите и за ползване на водоснабдителните и канализационните системи, в която да бъде предвидена възможност за бърза реакция от страна на РЗИ при сигнал за лошо качество на водата за питейно-битови нужди“, пише омбудсманът в препоръката си до министър Аврамова.    ", "date": "2019.12.13", "title": "По-ниска цена на водата и ясни срокове за перничани поиска омбудсманът "}
{"url": "https://www.actualno.com/crime/bylgarija-e-s-nisyk-risk-po-otnoshenie-na-zavryshtashtite-se-ot-al-kajda-bojci-news_1415455.html", "text": "      „До момента нямаме идентифицирани български лица, вземали участие във военни конфликти или да са подпомагали лица, които са взимали участие в такива конфликти, но това не ни прави по-малко бдителни, защото с едно малко невнимание, може да допуснем да се появи такъв проблем“. Това заяви вътрешният министър Младен Маринов по време на годишния форум за устойчивост на Западните Балкани, в който с колегите си от Албания, Косово, Северна Македония, Босна и Херцеговина и експерти от Международния републикански институт на САЩ обмениха опит за т.нар. завръщащи се бойци от „Ал Кайда“ и други подобни организации. Става  въпрос за лица, които участват във военни действия, най-вероятно и извършват убийства, участвайки в такива действия, потвърди министърът, предаде репортер на       България е транзитна територия за тяхното движение, отбеляза той и увери, че изпълняваме всички изисквания на европейското законодателство, на шенгенското законодателство за контрол на такива пътуващи бойци, които преминават през нашата територия. „Следим с тревога процесите в Близкия изток, военните конфликти и процесите, които те пораждат като заплаха към Европа – мигрантска вълна и движението на пътуващи бойци“, каза още вътрешният министър и категорично заяви: “България в момента е определяна с нисък риск по отношение на пътуващите бойци“.\r\nЗапитан дали, преминавайки през страната на път към Западна Европа, не остават тук, министър Маринов заяви, че България като член на ЕС ползва всички инструменти за проверка, идентификация, наблюдение и задържане на лица, ако те бъдат поставени в системите на Европол и Интерпол и бъдат издадени заповеди за задържане или разследване.\r\nМаринов отказа да посочи колко бойци са преминали през България на път към родината си с аргумента, че това е класифицирана информация. Той все пак съобщи, че става въпрос за „малък брой такива, за които имаме информация, че са взели участие, и то  по-скоро като подпомагане на лица, участвали във военни конфликти“ и увери, че са изпълнени всички мерки по европейското законодателство за контрол на тези лица.  Проблемът със завръщащите се бойци изисква работа и ангажименти на институциите не само спрямо тях, но и по отношение на семействата им и най-вече техните деца, отбеляза още Маринов. „Проблемът е свързан с чисто човешки съдби и преди да се прилага държавната принуда, а и когато бъдат осъдени и настанени в местата за лишаване от свобода, работата по тяхната дерадикализация трябва да продължи“, посочи Маринов. „Защото, оставяйки ги в затвора, ако не се работи с тях, ние реално създаваме среда, която да ги подтикне да повлияят на останалите, които са в затвора, към по-радикални действия“. Маринов отбеляза и че семействата им, които са в обществото, би трябвало да срещат съответна подкрепа от държавата. Той е категоричен, че основната работа за дерадикализация е работата с подрастващите и тяхното обучение.    За да се противодейства на засилената екстремистка пропаганда, според Маринов на първо място е необходимо хората да бъдат просветени за насилствения екстремизъм, за идеологиите, които подтикват към насилствен екстремизъм. „Тук ролята на учителите, религиозните лидери, държавата - хората да бъдат информирани и ограмотени за това какво представлява насилствения екстремизъм, до какво води езикът на омразата“, отбеляза министър Маринов. Той изтъкна, че в България езикът на омразата е инкриминиран, че Наказателният кодекс се адаптира и за това деяние е се носи наказателна отговорност.    Все по-сериозно става влиянието на интернет пространството за достигане на такава идеология до широк кръг потребители и без възможност за въздействие от държавата и обществото, обърна внимание още Маринов. „Тънкият момент е как да осигурим свобода на медиите, свободен достъп до интернет и същевременно да ограничим достигането на тези идеологии до хората, които нямат голям житейски опит“, отбеляза той. Вътрешният министър е категоричен, че трябва да са ангажирани и държавни и неправителствени организации и да се работи и с религиозните лидери. „Трябва да се търси и съответната наказателна отговорност от всички лица, които си позволяват да проповядват насилствен екстремизъм и идеологии, които водят до формиране на поведение, опасно за останалите членове на обществото“, категоричен е вътрешният министър. Радикализацията, независимо дали е по политически или религиозни идеологии е в основата на насилствения екстремизъм, категоричен е Маринов. Това е реална заплаха, подкопаваща демокрацията, доверието в институциите и върховенството на закона, подчерта той. Превенцията и противодействието на заложените в обществото рискове – политически или идеологически фактори далеч надхвърлят компетенциите на органите за ред и вътрешна сигурност, призна той и подчерта, че е необходим е всеобхватен мултидисциплинарен подход и  дългосрочни целенасочени усилия на национално, регионално и международно ниво.\r\nМрежата за осведоменост по въпросите на радикализацията, която беше създадена към Европейската комисия, обединява над 5000 експерти  и практици за обмен на информация за формите и проявите на радикализация, както и за успешни практики в превенцията и противодействието, посочи още вътрешният министър. Той подчерта, че към настоящия момент сътрудничеството с държавите от Западните Балкани е изведено като стратегически приоритет на Мрежата.   Предизвикателствата пред органите за сигурност са огромни – трябва да следим нивото и характера на заплахата, за да действаме изпреварващо и своевременно да адаптираме инструментите си към промените, посочи още министър Маринов. „Във фокуса на вниманието ни са мрежите за трансгранична и организирана  престъпност, проследяване на паричните потоци, на пропагандата в киберпространството, обезпечаването на надежден граничен контрол, управлението на миграционния натиск, сътрудничество по линия на т.нар. чуждестранни бойци и редица други заплахи“, увери той и подчерта, че България е постоянно ангажирана в противодействие на насилствения екстремизъм и разчита на международното сътрудничество със всички международни партньори.   \"Важно е да се борим с екстремизма, с набирането на екстремисти. Като представители на Западните Балкани, познавате заплахата на тероризма и екстремизма – става дума за движение на оръжие в региона, набиране на бойци и идеологията на тероризма\", каза д-р Денис Натали - помощник-секретар в Бюрото за операции по конфликти и стабилизиране на Държавния департамент на САЩ. По думите ѝ връщането на чуждестранните бойци създава спешни проблеми. \"САЩ призовава да се върнат бойците в Европа и между 30 и 40% от чуждестранните бойци, които отидоха в Сирия и Ирак се върнаха в своята родина\", посочи тя и добави, че \"трябва да се постигне баланс между връщането и необходимостта да се преследва престъпното поведение, за да се изкоренят радикалните идеологии\".  Като примери за такава ангажираност, тя посочи, че Косово има повече от 70 дела срещу върнали се такива бойци и 6 от 10 вече са изправени пред съда, както и че в Северна Македония също има осъдителни присъди за 25 от 30-те чужди бойци, които са се върнали там.\r\nПри откриването на форума у нас Н.Пр. Херо Мустафа не пропусна да отбележи, че корупцията не е изолиран проблем, а е част от множеството проблеми в региона на Западните Балкани. \"Корупцията дава възможност за радикализация, насилие и екстремизъм\", обърна внимание тя и отправи препоръката: \"Да не забравяте вашите решения да съдържат и опит да се премахне тя\". ", "date": "2019.12.13", "title": "България е с нисък риск по отношение на завръщащите се от \"Ал Кайда\" бойци"}
{"url": "https://www.actualno.com/music/sofi-marinova-zapja-pesen-na-pasha-hristova-news_1415488.html", "text": "      Гласовитата певица реши да покаже друго лице в музикалните среди. Дни преди Коледа Софи изпя „Остани” на Паша Христова, която е в една по различна версия. Новият вариант на песента е дело на DJane Monique, която често преобразява стари песни, в ново звучене и ги събира в проекта \"КавърЪ\". Песента се сдоби и с видео клип, които ще се появи съвсем скоро по музикалните канали  у нас. В него ще видим Софи Маринова в две визи, коренно различни една от друга.      „Поканих Софи Маринова за този проект, защото тя има уникални гласови данни и си я представих точно в този проект. Мисля, че се справи изключително добре и направихме една много хубава нова версия на това перче”  - сподели DJane Monique.\r\nСофи Маринова не се е колебала дълго и с радост приела предложението за песента. Самата тя е израснала с тези песни и винаги е слушала българска естрада. Именно това ги събира двете в един общ проект. „Остани” е песен,  която  донася „Златния Орфей” на Паша Христова през далечната 1971 година. Песен е написана от Николай Арабаджиев, с които певицата прави едни от най-големите си хитове.  На 21 декември тази година се навършват 48 години от смъртта на популярната певица, която загива в самолетна катастрофа.\r\nДали Софи Маринова няма да ни изненада с още естрадни песни, предстой да разберем, до тогава ще се наслаждаваме на „Остани” в изпълнение на Маринова.     ", "date": "2019.12.13", "title": "Софи Маринова запя песен на Паша Христова"}
{"url": "https://www.actualno.com/analysis/daily-sabah-shte-izprati-li-turcija-vojski-v-libija-news_1415513.html", "text": "      Ще изпрати ли Турция войски в Либия? Този въпрос задава турското издание Daily Sabah в материал, цитиран от агенция \"Фокус\".      Меморандумът за разбирателство (МР), подписан между Турция и международно признатото правителство на националното съгласие (ПНС) на Либия, подкрепяно от ООН, относно „разграничаването на зоните на морската юрисдикция“, предизвика спорове. Меморандумът е ратифициран от турския парламент на 5 декември и е важно да се отбележи, че всички опозиционни партии с изключение на Народната демократична партия (НДП), гласуваха за него.\r\nВъпреки че границите в Егейско море между Гърция и Турция са тема на дискусия, особено от 30-те години на миналия век, едностранните стъпки, които Гърция предприема с Кипър, Израел и Египет през последните пет години, независимо от Турция и турската Република Северен Кипър ескалира напрежението в региона.\r\nНапример в Източносредиземноморския газов форум, който се проведе по-рано тази година, участваха Израел, Италия, Палестинската администрация, администрацията на кипърските гърци, Египет, Йордания и Гърция. Основната цел на форума беше да се изгради сътрудничество между държавите членки за използването на запасите от природен газ в Източното Средиземноморие и да създаде регионален пазар на газ, който да обслужва целите на държавите членки. Турция, една от страните с най-дълга брегова ивица в Средиземно море, дори не беше поканена.     Два месеца по-късно държавният секретар на САЩ Майк Помпео присъства и подкрепя шестата тристранна среща на върха, проведена от Южен Кипър, Гърция и Израел. Подкрепата на САЩ за едностранни ходове на Израел и Гърция е друг фактор, който подхранва напрежението.\r\nСлед като не успя да постигне резултати по дипломатически път, Турция е принудена да разположи свои собствени сондажни и изследователски кораби в Средиземно море в продължение на няколко години и дори принуждава кораби на одобрените от Гърция компании, изпратени в регионите, които счита за собствена морска граница, да се върнат с помощта на своите военни кораби, когато е необходимо, предавайки посланието „Аз присъствам в Средиземноморието“.\r\nМеморандумът, подписан между Турция и Либия, е споразумение, подписано от двете страни, за да се подкрепат взаимно срещу усилията за пълното им изключване от уравнението, въпреки че имат брегове в Средиземно море. Но тези, които познават президента Реджеп Тайип Ердоган, който каза, че ще отговори положително, ако Либия покани турски войски, знаят, че той е човек с характер, който не блъфира, когато говори. Следователно е ясно, че политиката на Гърция за игнориране, която поддържа, като използва силата на Европейския съюз и САЩ, достигна ниво, което застрашава стабилността на региона.    Как ще се възприеме меморандумът между Турция и Либия, ще определи бъдещето на \"енергийните войни\" в Средиземноморието. Според вестника поканата към Турция и Либия за разговори, докато се обсъжда бъдещето на Средиземноморието, би било правилното начало. ", "date": "2019.12.13", "title": "Daily Sabah: Ще изпрати ли Турция войски в Либия?"}
{"url": "https://www.actualno.com/plovdiv/zatvarjat-dve-krystovishta-na-osnoven-plovdivski-bulevard-news_1415497.html", "text": "      В продължение на три поредни нощи поетапно ще се спира движението по булевард „Никола Вапцаров“ в Пловдив. Мярката засяга кръстовищата с улица „Димитър Талев“ и булевард „Македония“, съобщиха от община Пловдив.      Движението ще бъде спирано в периода от 16 до 18 декември в часовете от 22:30 до 6 часа сутринта. Причина за това са ремонтни дейности  по подмяна на асфалтовата настилка.\r\nОт общинското предприятие „Организация и контрол на транспорта“ призовават водачите на моторни превозни средства да спазват временната организация на движение. Шофьорите на автобуси по линии № 1, 17, 24, 27, 36 и 116, преминаващи по този участък от булеварда след 22:30 часа, са предупредени да карат бавно и внимателно. ", "date": "2019.12.13", "title": "Затварят две кръстовища на основен пловдивски булевард"}
{"url": "https://www.actualno.com/curious/ruski-morjaci-otkriha-chetiri-neizvestni-ostrova-v-cherveno-more-news_1415468.html", "text": "      Екипажът на хидрографския кораб на Черноморския флот „Донузлов“ откри четири неизвестни досега сухопътни зони в Червено море, съобщава РИА Новости, цитирани от БГНЕС. Откритието е направено по време на 99-дневна експедиция, по време на която моряците са изминали повече от 5 500 морски мили и са проучили площ от около 7 000 квадратни километра в Черно, Средиземно и Червено море.      Освен откриването на новите географски обекти, хидрографите са изследвали и три коралови острова, се казва в доклада.   Предишно проучване е проведено през 1911 г., а настоящото ще помогне да се запълнят белите петна в определени участъци на акваторията.\r\nРезултатите са предадени в централната картографска служба на ВМС за коригиране на навигационните карти.   ", "date": "2019.12.13", "title": "Руски моряци откриха четири неизвестни острова в Червено море "}
{"url": "https://www.actualno.com/europe/jylt-kod-e-objaven-v-italija-news_1415460.html", "text": "      Лошо време, придружено от поройни дъждове, силни пориви на вятъра и необичайни за тези места застудявания сполетяха много райони в Италия. По решение на службата за гражданска отбрана е въведен „жълт код” за опасно време в областите Кампания, Тоскана и Сардиния, съобщава РИА Новости.      В Рим и Неапол днес са затворени училищата и детските градини, обществените паркове и гробищата. Кметът на столицата Вирджиния Раджи направи обръщение чрез социалните мрежи към съгражданите си с молба да ограничат максимално придвижването из града и по възможност да използват обществения транспорт.   „Сигурността на нашите деца и на всички граждани е приоритетен за нас” подчерта тя.\r\nПодобен призив отправи и кметът на Неапол, предаде БГНЕС.  От четвъртък в Рим и Милано действат градски оперативни центрове, чиито експерти следят за развитието на обстановката и предприемат спешни мерки по предотвратяване на негативните последствия от лошото време. Опасенията са, че пороите могат да доведат до повишаване нивото на подпочвените води и да предизвикат хидрогеоложки проблеми в редица райони.\r\nНай-голямо безпокойство у градските власти предизвиква опасността от падане на дървета, което в миналото е водело неведнъж до загуби на човешки живот и до сериозни проблеми в движението по пътищата.   Допълнителни затруднения създава снеговалежът, към който са привикнали жителите на северните и планинските райони на Италия, но в централната и южната част на страната се възприемат като аномалия.    Сняг заваля в петък в Милано и Торино. Прогнози за сняг има и във Флоренция.\r\nСиноптиците предупреждават за опасност от силен снеговалеж, придружен от ветрове в Алпите и близките до планината райони на Италия.\r\nПрогнозите са, че скоростта на вятъра може да надвиши 100 км/ч. Въведени са ограничения на движението по част от пътищата заради опасност от лавини.    ", "date": "2019.12.13", "title": "\"Жълт код\" е обявен в Италия "}
{"url": "https://www.actualno.com/healthy/lekarskijat-syuz-dade-mandat-za-nacionalnija-ramkov-dogovor-news_1415472.html", "text": "      С 209 гласа „за“, 22  „против“ и 8 „въздържал се“ делегатите на 71-ия извънреден Събор на Българския лекарски съюз (БЛС) дадоха мандат за подписване на  Националния рамков договор за 2020-2022 г., съобщиха от Съюза.      Председателят на БЛС д-р Иван Маджаров благодари на делегатите и заяви, че постигнатото е отново крачка напред, а не назад. „Голяма част от поставените от БЛС искания по време на преговорите бяха изпълнени“, допълни председателят на съсловната организация. Сред тях:\r\n- Увеличаване на цените на 251 клинични пътеки и 7 процедури средно с 14%;\r\n- Намаляване на обемите в размер 7 на сто;  - В НРД да се запише, че болничното лечебно заведение не може да заплаща по-малко от 35 на сто от месечния приход на лечебното заведение от Националната здравноосигурителна каса за лекари и специалисти по здравни грижи – (съответно 22 на сто за лекари и 13 на сто за специалисти по здравни грижи, работещи в болницата);\r\n- Лекарят без специалност ще има право да извършва дейности под субординирана координация на лекар със специалност;\r\n- При надвишаване на регулативния стандарт, който е определен за профилактика на общопрактикуващия лекар, да не се налагат глоби и да не бъде лимитиран. Отпадане на регулацията и за изследванията при профилактика;    - Увеличаване средно с 18% на цените на МДД (медико – диагностичните дейности);\r\n- Увеличаване средно със 7 на сто на цените в СИМП за първичен преглед, първични профилактичиен преглед по програма „Майчино здравеопазване“, вторичен преглед, медицинска експертиза и др.;\r\n- Диференцирана цена за процедура № 3 в зависимост от това дали се изпълнява в легла на ОАРИЛ и КАРИЛ  или в интензивни легла по специалност.\r\nНяма да има промяна в рамковия договор по отношение на изписването на терапиите за хронично болните пациенти. В чл. 49 ще бъде добавено предложението на общопрактикуващите лекари, че се работи по Наредба 4.   Договорено е още общопрактикуващите лекари да могат да правят профилактични прегледи на пациенти, които са ги потърсили и по други поводи.   Съборът гласува още 2 допълнителни текста, които да бъдат изпълнени през 2020 година. В противен случай няма да бъде подписан НРД. Те имат следното съдържание:\r\n- Текстовете в НРД 2020-2022 г., които касаят съответствие на изпълнението на индивидуалния договор на ЛЗБП с броя легла да бъде съгласно брой легла, с който лечебното заведение изпълнявало договора през 2019 г.;\r\n- В случай, че в края на 2020 г., след извършен анализ, се констатира липса на опасност от преразход на средствата за БМП, БЛС се ангажира да започне преговори с НЗОК за отпадане отчитането на дейностите, лимитирани по вид болнични легла-по отделения, като отчитането да се извършва на база общ брой легла в лечебното заведение.\r\nПрез следващата седмица Управителният съвет на БЛС продължава разговорите с НЗОК. Предстои и официалното подписване на НРД 2020-2022, като БЛС се надява договорените параметри да бъдат стриктно спазвани. ", "date": "2019.12.13", "title": "Лекарският съюз даде мандат за Националния рамков договор"}
{"url": "https://www.actualno.com/politics/shest-ekspertni-organizacii-protiv-modela-nezavisim-prokuror-iskat-ostavkata-na-danail-kirilov-news_1415410.html", "text": "      Предложените от правителството промени в Наказателно-процесуалния кодекс за \"независим прокурор\" са имитация с политически ефект и няма да доведат до работещ мехаизъм за независимо и ефективно разследване на главния прокурор. Затова настояваме за оставката на автора на предложените промени,  правосъдния министър Данаил Кирилов . Предложеният от него  законопроект е \"не само за правно неиздържан, но и откровено несъответен  на отрицателното становище на Венецианската комисия относно  първоначално представения й друг законопроект\".      Това се казва в отворено писмо до министър-председателя Бойко Борисов на шест специализирани организации в областта на върховенството на закона. То е внесено в деловодството на Министерски съвет на 12 декември  2019г. и е подписано от: Бойко Станкушев - \"Антикорупционен фонд\",  Диляна Маркова - \"Български адвокати за правата на човека\", Биляна  Гяурова-Вегертседер - \"Български институт за правни инициативи\",  Красимир Кънев- \"Български хелзинкски комитет\", Светла Костадинова -  Фондация \"Институт за пазарна икономика\" и Д-р Гергана Жулева -  \"Програма достъп до информация\".   Какво е предложението на правосъдния министър Данаил Кирилов можете да прочетете в Те припомнят, че в решението  на Европейския съд за правата на човека (ЕСПЧ) по делото \"Колеви срещу България\" се констатира липсата на конституционна и законова процедура за независимо разследване и отстраняване на главния прокурор на Република България в случай на подозрения за извършено престъпление. \"На практика това го превръща в безконтролна и безотчетна , която Венецианската комисия сравни с несменяема монархическа фигура, имунизирана срещу наказателно преследване\", заявяват организациите.  Освен, че законопроектът \"не е обсъждан на национално равнище и пренебрегва както националните правила на законотворческия процес\", според организациите от мотивите му става ясно, че \"той не цели съобразяване с препоръките на Венецианската комисия, а по-скоро ги пренебрегва и, така и резолюцията на Комитета на министрите и препоръки на Венецианската комисия.\"\r\nСпоред организациите с текстовете се \" търси политически ефект пред страните членки от ЕС, доколкото в момента те обсъждат изпълнението на препоръките от последния доклад на Механизма за сътрудничество и проверка за .\"   Както ЕСПЧ, така и Венецианската комисия , че независимото разследване на главния прокурор трябва да се извършва от лица или органи, които са не са йерархично и институционално зависими от разследваното лице . Предложеният на извънредното заседание на Министерски съвет от 07.12.2019 г. законопроект не отговаря на тези стандарти.    \"Венецианската комисия нееднократно е препоръчвала на България и да намали влиянието на главния прокурор над прокурорската колегия на Висшия съдебен съвет (ВСС), както и на влиянието на членовете на ВСС с професионален произход от прокуратурата чрез блокиращ глас при разследванията и подаване на предложение до президента за освобождаване от длъжност на главния прокурор. По повод представения й законопроект, тя изрази безпокойство от рисковете за независимостта на съда, произтичащи от структурата на Висшия съдебен съвет и формирането на неговите решения под силното влияние на главния прокурор. По-рано тази година със 17-те гласа на прокурорите и членовете на ВСС, избрани от парламентарно представените партии, демонстрира ясно това влияние.\"\r\n\"Дългогодишното неизпълнение на препоръките на Венецианската комисия относно статута на самата прокуратура и структурата на Висшия съдебен съвет, както и предложенията за конкретни мерки за тяхната промяна са подробно представени и в Становище на ВК от Независимо от припомнянето им в новото Становище от декември 2019г., публично да участва в дебат за промените, необходими за осигуряването на независимост на съда и отчетност на прокуратурата. Предвид видимите опити за осуетяване на законово разрешение на тези проблеми, не сме убедени, че препоръките от последните доклади на ЕК по механизма за сътрудничество и проверка, становище на ВК от 09.12.2019 г. и резолюция на Комитета на министрите са намерили своето решение.\"\r\nЩестте експертни организации настояват за съдебна реформа , която да осигури независимостта на съда, както и отчетност, включително и  наказателната отговорност на българския главен прокурор в съответствие с препоръките на Комитета на министрите на Съвета на Европа и Венецианската комисия за осигуряване на върховенство на закона.    припомня обясненията на вицепремиера Томислав Дончев от тази сутрин, от които става ясно, че не е много ясно до какво ще доведе законовото предложение за механизма \"независим прокурор\". Какво каза той вижте  ", "date": "2019.12.13", "title": "Шест експертни организации \"против\" модела \"независим прокурор\", искат оставката на Данаил Кирилов"}
{"url": "https://www.actualno.com/analysis/tass-za-otnoshenijata-sofija-moskva-po-golemijat-vinagi-otstypva-news_1415453.html", "text": "       Това пише в свой анализ руското издание ТАСС, предоставен в превод от агенция Фокус без редакторска намеса.       Българската бариера Ключовият проект за руските интереси в България е тръбопроводът , по който през 2021 година трябва да започнат доставки на газ за Южна Европа. Особеността на магистралата е, че тя ще бъде положена в обход на Украйна, което ще позволи да се избегнат транзитните преговори с Киев. Русия се интересува от бързото завършване на проекта и се оплаква от закъснения: имаше надежда „Потокът“ да започне работа от края на 2019 г., но датите за откриване бяха отложени за края на 2020 г.\r\nПолагането на тръбите в България в срок бе възпрепятствано от съдебния спор около италианско-саудитския консорциум Arcad. През април компанията бе обявена за победител в търга за строителството им, но скоро това решение бе отменено по бюрократични причини: Arcad не представи навреме документацията пред местния газотранспортен оператор. Изгодният договор автоматично отиде при конкурентите от фирмата GDEB, което предизвика претенции от страна на Arcad. Спорът бе разрешен едва през септември и правата на първоначалния победител бяха възстановени – но беше загубено време.      стана повод за студената размяна на мнения между София и Москва, принудена да продължи трудния пазарлък с украинците. „Очевидно под натиск отстрани (в България) работят толкова бавно. Да видим как ще се реализира в бъдеще този проект на българска територия. Ако българите не искат... е, не българите, а българското ръководство – ще намерим други пътища за реализация на нашите възможности в Европа“, заяви през декември Владимир Путин. От България отговориха студено: „Всеки има право да търси алтернативни маршрути – ние търсим алтернативна диверсификация“, отбеляза премиерът Бойко Борисов, като се позова на трудностите, свързани с необходимостта да се спазват „процедурите на Европейския съюз“. „Чисто политически на Русия не й харесва, че България е толкова лоялен и силен член на НАТО и ЕС“, смята Борисов, който реши да пренесе разговора на съвсем друго ниво.\r\nСофия обаче не иска да се скара окончателно с Москва. Владимир Путин получи покана от Борисов да инспектира работата лично и уверения, че тя вече е набрала скорост.\r\nОт гледна точка на Русия, забавянията изглеждат подозрителни, но не е задължително да става въпрос за недружелюбното отношение на българите, смята Екатерина Шумицкая, изследовател в отдела за европейски политически изследвания на ИМЕМО РАН, а по-скоро за тяхната политическа слабост. В много отношения България е заложник на обстоятелствата.    „Москва трябва да вземе предвид сложните отношения на България с ЕС и НАТО. София не винаги има пълнотата на политическите възможности. България се опитва да развие своите интереси в рамките на Европейския съюз. Но това е трудно. Най-типичният пример е сривът на плановете за строителство на газопровода „Южен поток“. „България не успя да го отстои, а Германия, напротив, успешно осъществява своя през всички необходими инстанции, тъй като политическата тежест на Берлин е несравнимо по-голяма“, отбелязва експертът.\r\nЗа България това означава: тя е готова да бъде приятел с Русия, но само ако не е нужно да жертва нещо за това.    Повече няма да... През пролетта на 2018 година изглеждаше, че София е готова да гради отношения с Москва и на други принципи.\r\n„Когато правителството на Бойко Борисов се отказваше от „Южен поток“ то разчиташе на отстъпки от страна на Брюксел, на някаква значителна компенсация, но получи много малко. Допълнително изиграха своята роля проруските настроения в България. Силно недружелюбната позиция към Русия започна да се отразява на Борисов и партията му – ГЕРБ. На президентските избори нейният представител претърпя поражение. Премиерът Борисов, който така или иначе има повече пълномощия от държавния глава, не можеше да не отчете промените и беше принуден да направи отстъпки“, заяви пред ТАСС завеждащият сектора по етнополитически и към Европейския институт на РАН Павел Кандел.   Последваха молби от България да се преиграе всичко: да се прокара през територията й нов газопровод вместо нереализирания „Южен поток“. Москва отговори със съгласие и за да скрепи сближаването, България предприе най-приятелския от много години ход: отказа да изгони руски дипломати заради „случая Скрипал“. В името на отношенията с Москва София жертва трансатлантическа солидарност.\r\nОфициалното помирение се състоя в Москва, където премиерът Борисов се извини за провала на „Южен поток“, който струва на Газпром 800 милиона долара през 2014 г. „Аз нося вина за създаването на известно напрежение. Благодаря в, че не ни се сърдите. Големият брат, винаги е голям и винаги прощават“, каза тогава Борисов. На разговорите в Кремъл те се върнаха към друг изоставен в средата на десетилетието проект: изграждането на атомна електроцентрала в Белене, от който София се отказа, въпреки че атомните блокове за нея вече бяха произведени и доставени на получателя.    Но ситуацията отново се влоши „Но ситуацията отново се влоши. Към днешна дата перспективите за са много далечни. ЕС е против атомната енергетика; нужни са връзки, за да се отстояват интересите в Брюксел, а София няма такива“, коментира пред ТАСС Шумицкая, споменавайки европейските фондове, които България черпи средно по 2% от своя БВП. В тази ситуация кавгите с Европейската комисия не са в интерес на премиера Борисов и неговия екип. Освен това остава задната мисъл: загубите, които възникват при скъсване на връзките с Русия, с късмет, могат да бъдат компенсирани от Брюксел.\r\nПрез 2019 г. България се върна към политическа линия, която може само да предизвика раздразнение в Москва. От края на лятото неприятните инциденти следват един след друг с главозамайваща честота. През септември София докосна чувствителна струна: тя призова руското посолство да не провежда , посветена на освобождението на България през Втората световна война, поставяйки под съмнение причината за провеждането й. „Съветската армия донесе на народите от Централна и Източна Европа половин век репресии, задушаване на гражданското съзнание, деформира икономическото развитие и ги изолира от динамиката и процесите на развитите в европейски страни“, се казва в съобщението на . Само няколко дни по-късно последва арестът на обществения деятел , който ръководи движението „Русофили“ - той беше обвинен в шпионаж, след това пуснат под гаранция, но с ограничение на правата: процесът все още продължава.\r\nПрез октомври София обяви залавянето на друг руски шпионин: той беше служител на дипломатическата мисия, за когото се твърди, че се опитва да получава държавни тайни. Дипломатът беше изгонен от страната. Откриха и „руски хакер“: оказа се, че е 20-годишен местен жител . Властите установиха, че той е използвал електронна поща, регистрирана на руски ресурс, и е извършил кибератака в навечерието на закупуването от София на партида военна техника от американска компания. „Политическите мотиви в този случай са напълно възможни. Така че можете да се досетите“, коментира случая на Бойков българският вътрешен министър Младен Маринов. „Повечето българи обичат Русия“    Но настоящите разногласия все още не са най-ниската точка в руско-българските отношения. „Преговорите за съвместни проекти в енергийния сектор между Москва и София са скърцащи, но фактът, че те продължават, е положителен сигнал“, заяви пред ТАСС Юрий Квашнин, завеждащ сектора за изследвания на ЕС към ИМЕМО РАН. „Преди няколко години липсваше и това. Българската страна все пак демонстрира интерес, обективно за нея е изгодно да получава ресурси по удобна схема в обход на Украйна“. Квашнин счита, че трудностите, които възникват между Русия и България са проявление на по-обща тенденция. „Европейската комисия оказва натиск върху България, както и върху други страни. И това се касае не само за отношенията с Русия, но и с Китай. Това е въпрос на разпределяне на пълномощията. Брюксел настоява, че взаимодействието с големи трети страни трябва да се координира на общоевропейско ниво. Някои страни се опитват да заобиколят това изискване и се договарят отделно, но това не се получава при всички“.\r\nВсички събеседници на ТАСС са съгласни, че България има запас от доброжелателно отношение към Русия, дори и това да не намира отражение в настоящата политика. „Що се отнася до Русия, общественото мнение се разделя на около 50 до 50“, казва Шумицкая.\r\n„Въпреки това също са очевидни: страната ни е много по-симпатична на възрастните хора, а мислите на младите хора са насочени към Европа“.\r\nОт Българската социалистическа партия (БСП) предложиха на ТАСС да не поставя знак за равенство между курса на властите и общественото мнение, за което казват, че е „позитивно“ спрямо Русия. „Повечето граждани на България смятат Русия за приятелска страна, свързана с нас не само исторически, културно и икономически, но и политически. Ние не сме променяли своето отношение: гледаме на вас, като на надежден партньор, а не враг или опонент и се обявяваме против изкривяването на миналото“, заяви пред руската агенция евродепутатът от БСП Петър Витанов.\r\nВъпреки позицията на действащите власти, българските социалисти продължават да отбелязват деня на освобождението на България от съветските власти на 9 септември 1944 година. ", "date": "2019.12.13", "title": "ТАСС за отношенията София-Москва: По-големият винаги отстъпва"}
{"url": "https://www.actualno.com/society/reshavat-s-evroproekt-desetiletni-problemi-v-etyra-news_1415436.html", "text": "      Община Габрово ще разреши проблеми, натрупани през последните десетилетие при функционирането на Регионалния етнографски музей на открито „Етър“, със средства по Оперативна програма „Региони в растеж“. Това съобщиха от пресцентъра на Етъра. Много от дейностите на проекта са насочени и към подобряване на ефективността и намаляване на оперативните разходи за съоръженията, както и към подобряване на атрактивността на експозициите и осигуряване на допълнителни експозиционни площи.      Пълно обновяване се предвижда за хотел „Странноприемница” на РЕМО „Етър“, който е създаден през 1981 година. Днес покривът му е напълно компрометиран, а стаите не отговарят на очакванията на съвременните потребители, поради което туристите предпочитат други места за настаняване. Напълно ще се обнови отоплителната система с по-ефективна и екологично чиста. Предвидено е и създаването на конферентен център, който ще осигурява допълнителни приходи. Благодарение на проекта, ще бъдат реставрирани и консервирани 10 обекти и съоръжения, задвижвани с вода.   С предвидените дейности ще бъдат разрешени и проблемите с паркирането в района на музея, като е предвидено и изграждане на паркинги, които да улеснят достъпа на посетителите до културната институция. Ще бъдат монтирани и много указателни табели в района на музея, в град Габрово и на ключови места по пътищата на страната.\r\nПроектът адресира и дългогодишния проблем с фондохранилищата на музея. В бившето училище на кв. Етъра, което е предоставено за стопанисване на музея, ще бъдат позиционирани фондовете. Съхраняването на културните ценности става в помещения със специален температурен режим и определена влажност. Сградата ще бъде изцяло реновирана, за да се постигнат необходимите параметри. В нея ще се разположат ателие за реставрация и консервация, художествени работилници, а дворът ще стане място изяви на творци от страната и чужбина.  Предвижда се обновяване и оборудване на неизползваните с години керамични пещи, в които някога майсторите на музей „Етър” са създавали своя продукция. Проектът ще разреши и десетилетния проблем със замърсяването на реката с отпадни води, като ще се монтират малки пречиствателни съоръжения. С проекта ще се осигури най-накрая и достатъчен брой тоалетни на територията на музея, включително и специализирани за хора със специални нужди и за деца. Музейният детски център ще бъде изграден наново и съобразен с цялата архитектура на музей „Етър”. Центърът ще се разшири и ще се разнообразят възможностите за работа с деца, за да може днешните малчугани да имат памет за родните традиции.\r\nПроектът ще даде възможност хората с увреждания най-накрая да получат достъп до експозициите в музея. Ще бъдат закупени две електрически колички и ще се монтират съоръжения облекчаващи достъпа. Проектът предвижда подобряване на осветлението, като се заменят амортизираните луминисцентни лампи, за които липсват консумативи. Предвиденото в проекта художествено осветление е наложително, за да станат видими невидими сега, но интересни и важни обекти от музея. Това от години е практика във водещите музеи на открито в Европа.   Чрез съвременни средства, които няма да нарушат автентичната атмосфера на „Етър”-а, ще бъде представен изчезнал вече занаят. По този начин посетителите на Табаханата ще могат да видят как са обработвани животинските кожи в миналото. И сега в музея се използва добавена реалност, за да се представи един забравен занаят. Обновената, след сериозно проучване Шарланджийска работилница е чудесен пример за това. Няма нито един посетител, който да е дал негативен отзвук за нея, както е истина и повишения интерес към обекта.    Най-голямата сграда в музея – Кръстник Колчовия хан, която днес се използва за административни нужди, ще стане многофункционално пространство с изложбени зали и места за активности на посетителите. Промяната, която се предвижда там, ще позволи в „Етър”-а да бъдат приемани международни изложби, към които има специални изисквания за сигурност и площ. В Кръстник Колчов хан ще се осигури достъп за хора с увреждания, ще бъде създадена и липсващата сега вътрешна връзка между етажите.\r\nИ сега сцената на поляната в музея събира многобройна публика по време на организирани от екипа събития. Тя обаче е изработена от вече амортизирани палети и не позволява музей „Етър” да изпълнява пълноценно една от важните си функции – съхраняване на нематериалното културно наследство, каквото е родния фолклор. Затова този проект предвижда създаване на разглобяема сцена, при възможност с места за съблекални на певците и танцьорите, които се изявяват. Предвидени са и редица дейности, които са насочени към подобряване уменията на персонала и на майсторите-занаятчии.\r\nРеализацията на проекта е от особен интерес за обществеността. Екипът на музей „Етър” за втори път отправя покана към всички заинтересовани – да посетят музея, за да бъдат запознати на място с предвиденото за реализацията чрез този проект. Телефонът, на който може да се направи записване от страна на заинтересованите е +359 88 840 1198. Предвидените посещения са две – в събота /14 декември/ от 13.00 часа и в неделя  /15 декември/ от 13.00 часа. Желаещите да се включат ще бъдат очаквани пред входа на хотел „Странноприемница”.    ", "date": "2019.12.13", "title": "Решават с европроект десетилетни проблеми в \"Етъра\""}
{"url": "https://www.actualno.com/asia/bivshijat-premier-tebun-specheli-prezidentskite-izbori-v-aljir-news_1415407.html", "text": "      Бившият алжирски премиер Абделмаджид Тебун спечели президентските избори в северноафриканската страна, съобщи АФП, цитирана от БГНЕС. Той спечели над 58% от гласовете на провелите се на 12 декември избори. Избирателната активност надхвърля малко над 39%.      За поста имаше петима кандидати, включително двама бивши премиери. Победителят трябва да заеме поста на сваления алжирски президент Абделазиз Бутефлика.   Алжир беше обхванат от политическа нестабилност от февруари тази година. В резултат на мощни народни протести Абделазиз Бутефлика, на власт от почти 20 години, беше принуден да подаде оставка на 2 април предсрочно. Съгласно Конституцията, временно изпълняващ длъжността държавен ръководител на Алжир в продължение на 90 дни стана говорителя на горната камара на парламента Абделкадер Бенсалах. ", "date": "2019.12.13", "title": "Бившият премиер Тебун спечели президентските избори в Алжир"}
{"url": "https://www.actualno.com/curious/ilyn-mysk-izprashta-kanabis-na-astronavtite-v-kosmosa-news_1415492.html", "text": "      SpaceX на Илън Мъск ще отнесе канабис при астронавтите на Международната космическа станция (МКС), съобщи БГНЕС.      Реещите се в Космоса земни хора могат да очакват доставката да бъде в капсулата Space X Dragon, която е планирана да направи следващото си пътуване през март 2020 г.   Самият Мъск може да е човекът зад Space X, но той не е мозъкът зад тази доставка. Всъщност става дума за агротехнологичната компания Front Range Biosciences.\r\nНаскоро фирмата обяви намеренията си да изпрати в космоса растителни култури коноп, законният вид канабиса с ниски нива на съединението THC. Веднъж отишли там, културите ще останат в инкубатор за 30 дни. През периода от 30 дни конопът ще бъде наблюдаван дистанционно от Университета на Колорадо. След това културите с канабис ще бъдат върнати на Земята.  След като кацнат на земята специалисти ще проучат какъв ефект, ако има такъв, е оказало космическото излъчване и микрогравитацията върху генната експресия на конопа. Шеф на научната институция Джонатан Воут заяви: „Има наука, която да подкрепя теорията, че растенията в космоса изпитват мутации. Това е възможност да се види дали тези мутации се задържат след връщането на растенията на Земята и дали има нови търговски приложения.\"\r\nКонопът е вид канабис, който се отглежда за промишлени цели. Той може да бъде усъвършенстван и превърнат в редица предмети, включително хартия, дрехи, биоразградима пластмаса и дори храна за животни. Ниските концентрации на THC и по-високите концентрации на канабидиол (CBD) означават, че той може да има малко или никакъв психоактивен ефект.   Мъск е бил свързван с канабис и преди. Ексцентричният милиардер е бил заловен да пуши марихуана в Лос Анджелис, тъй като наркотикът е легален в щата Калифорния.     ", "date": "2019.12.13", "title": "Илън Мъск изпраща канабис на астронавтите в Космоса"}
{"url": "https://www.actualno.com/balkani/zaev-bylgarija-e-prijatel-i-zaedno-shte-namerim-reshenie-na-konflikta-za-identichnostta-news_1415490.html", "text": "      Северна Македония не е изпратила протестна нота до България заради реакцията на Българската академия на науките (БАН), която отрича македонския език, съобщава МИА.      „Реакциите не винаги се изразяват в протестна нота. Някои реакции са чрез протестна нота, друг вид  реакции са привикване на посланика в Министерството на външните работи, трети тип реакции са политически разговори. Вече установих контакт с премиера Борис в края на годината или в началото на следващата година, за да се видим, ще говорим“, добави той.   „Възнамеряваме да бъдем европейци, искаме да влезем в ЕС. България е приятел и такива дисонантни тонове наистина не бива да нарушават приятелството. Недопустимо е през 21 век да отваряме въпроси за идентичността“ , каза Заев.\r\nТой добави, че македонският език е признат по целия свят, той е вписан в ООН, идентичността е проверена, предаде БГНЕС.  „България е европейска страна, тя е голям приятел на Северна Македония и на македонския народ и вярвам, че чрез диалог ще намерим решение на подобни въпроси, защото те са чувствителни“, каза Заев.\r\nПремиерът подчерта, че идентичността е чувство, което никой не може да промени.   „Доказахме в преговорите с Гърция, че сме македонци от Република Северна Македония, които говорят македонски. Това го знае и България, подписахме Договор“, каза Заев и изрази убеждението си, че през призмата на приятелството ще бъде намерено решение.    По-рано Международният семинар по македонски език, литература и култура при университета „Св. Кирил и Методий”  също излезе с реакция за изявлението на Българската академия на науките.\r\n„В Охрид са проведени 52 летни училища с над 4 000 участници от над 60 държави, сред които редица изявени македонци и сериозни учени от България. Български преподаватели, учени и изследователи са участвали и в 46 международни научни конференции, проведени в Лятната школа\".\r\n„Какво ще кажат представителите на висшата академична и научна общност на Европейския съюз по тези факти? Как ще заличат съществуването на македонския език? Умножавайки тези факти по нула?, е реакцията на Международния семинар за македонски език, литература и култура.    ", "date": "2019.12.13", "title": "Заев: България е приятел и заедно ще намерим решение на конфликта за идентичността  "}
{"url": "https://www.actualno.com/society/razrabotvat-zakon-za-vik-zaradi-vodnata-kriza-bsp-s-kritiki-i-predlojenija-news_1415413.html", "text": "       Парламентът възложи на МРРБ да изготви Закон за ВиК до 15 май 2020 г.       Идеята е до тази дата законът да бъде обявен за обществено обсъждане. Проект на решение беше приет от народните представители в края на разискванията за предотвратяване на опасността от воден режим.    Разискванията бяха и в тях участва министърът на регионалното развитие Петя Аврамова. Заедно с искането за разисквания от БСП внесоха и проект на решение. От опозицията предлагаха законът да бъде внесен в Народното събрание в срок до 31 април 2020 г., както и в срок до 30 септември 2020 г. министърът да предложи на Министерски съвет и актуализация на Стратегията за развитие на ВиК сектора.   По предложение на ГЕРБ проектът на решение на социалистите обаче претърпя редакция . От ГЕРБ предложиха вместо докрая на април 2020 г. до 15 май 2020 г. министърът да подготви и да обяви за обществено обсъждане проекта на Закон за ВиК.\r\nСпоред друго предложение на управляващите министърът на регионалното развитие ще трябва да информира два пъти годишно през юни и декември Народното събрание за напредъка по изпълнението на плана за действие по изпълнение на мерките по стратегията за развитието на ВиК за периода 2014 и 2023 г. и при необходимост да предложи на МС актуализация на стратегията. Разисквания        Близо 7 млн. българи плащат за некомпетентно управление на ВиК сектора, административен хаос и корупция, режим, високи цени за лошо качество и отровна вода. по време на разискванията, като посочи, че сме олицетворение на поговорката: \"Вода гази, жаден ходи\".\r\n\"Поводът за този дебат е конкретно кризата в Перник, но проблемът е комплексен и национален. Обяснението на управляващите обикновено е с климата. Ако вали дъжд - чакайте някой язовир да ви наводни като в Мизия. Ако има суша, правете молебен за дъжд. Това е удобно, но не вярно обяснение. Нека да видим какви са причините днес 320 хил. българи да бедстват на режим в страната с риск те да се увеличат\", коментира Нинова. \"Първо, безконтролно се раздаваха язовири за правене на бизнес. 500 млн. по постановление на Министерски съвет извън бюджета, извън нормалната процедура на парламента бяха гласувани за аварийни ремонти на язовори. По-голямата част вече са разпределени - 1 млн. през 2017 г., 442 през 218 г. Оттам нататък пълна мъгла. Къде са отишли, колко язовири се ремонтират, по какви процедури, кои фирми и т.н. Нищо не се знае за тези пари и за тяхната резултатност. През 2018 г. министърът Караникалов заяви тук пред нас, че държавата все още не знае кой е собственика на 153 язовира. 10 години управление на Борисов не стигнаха да се установи собствеността на язовирите в България и 153 са безстопанствени и безконтролни. Втора причина, криминално се унищожи Напоителни системи. Разпродадоха се, нарязаха се тръбите. До какво доведе това - до наводнения и липса на поливно замеделие. Третата причина е остарялата инфраструктура \", заяви още Нинова и поясни, че 60 % се губи вода по изчисления на КЕВР. \"В същото време сте направили ремонт само на 0, 5 % от мрежата в страната. Пак по официални данни. Следваща причина за състоянието на сектора: съмнение за корупция. Сигурно знаете, че в Перник витаят от седмици всякакви версии за онези 32 млн. отпуснати за ремонт на язовира и недовели до резултат. Надяваме се прокуратурата да си свърши работата там. Следваща причина пета - лошото качество на водата в Стрелча, Хасково, цялата Плевен област, Шумен хората пият мръсна и опасна за здравето вода\", подчерта още Нинова. Според нея шестата причина е пълен административен хаос и управленско безхаберие. \"МРРБ прехвърля отговорността на Министерството на околната среда и водите . Министерството на околната среда и водите на областните управители. Областните упавители на ВиК дружествата. При язовирите на държавната консолидационна компания, на кметовете и общинскикте съвети. Никой не знае какво прави в този сектор\"ы заяви Нинова. Тя посочи, че седмото е, че на фона на всичко това се увеличава цената на водата . \"На 20 ноември 2019 в свое изказване от трибуната допуснах, че ще увеличите отново цената на водата за следващата година. Само го допуснах, но днес един месец по-късно това вече е факт. Вчера КЕВР обяви нови пределни цени на водата и е направо парадокс и е подигравка, че това увеличение започва от Шумен, където водата е с една от най-високите цени, където съдът се произнесе, че е негодна за пиене и където се очаква режим на водата до седмици и месеци. Там точно решихте да увеличавате цената на водата\", подчерта още лидерът на БСП. , а отговорните институции често заекват по нея , посочи от своя страна депутатът от БСП Манол Генов. „Само искам да маркирам драстичния случай – Перник. Тежък непростим рецидив на безхаберие, безотговорност и малко управленска наивност . Мислехме си, че няма да ни разберат, че всичко това ще мине, ще ни се размине, само че в този конкретен казус имаме накуп събрани всичките абсурди на отказ на институциите да контролират този сектор, да санкционират достъпа до питейна вода. По този начин лишиха цял град от достъпа до нея . Лъсна хаосът с използване на водите от язовир с национално значение и в крайна сметка безпомощност от контролните институции да се справят. Получи се така, че премиерът буквално напъха в джобовете на един областен управител оставките. Всички въздъхнахме, че нещата са се оправили, ама не“, каза Манол Генов. Народният представител от БСП обърна внимание, че продължава да се чака кой ще понесе отговорността как уж никой не е видял, чул и видял, че се отклоняват в пъти повече води от допустимите по закон в аварийни казуси .„И това в продължение на месеци. Същите онези месеци, за които лично министърът на околната среда и водите се заричаше и при това в писмена форма, че отклоняването на води е в рамките на нормалното. Даже в края на годината обемът на язовир „Студена“ ще бъде напълно възстановен. Ама не стана така и Дядо Коледа няма да спаси нито потърпевшите перничани, нито покрилите се от отговорност експерти. Получи се снишаване, подобно на призива на един далечен наш държавен ръководител в очакване всичко да се размине.  До днес нямаме отговор на въпроса къде беше държавата и кой държи ангажиментите да упражнява перманентен и предварителен контрол и да санкционира подобни ситуации. Да ви кажа алибито, че се отклонявали води единствено в авариен режим е оправдание като в детската градина“, каза още Генов. „Не само нищо не се случва, но и едва ли не се върви с уверени крачки към провал. Истината, който я познае, е доста страшничка. Водната реформа едва ли не се осуетява и се имитира такава . Хората не са виновни, че не приемат тази реформа като нещо, което пряко ги засяга. Вече 20 години страната ни изпълняваше уж ангажименти по водна реформа. Повече от десетилетия имаме ангажименти и пред ЕС за същото. Пак от Световната банка изчислиха, че с тези темпове България реално може да стигне до реформиран ВиК сектор след 30-тина години . Много сериозни са проблемите с този отказ от реформа. През 2017 г. поехме ангажимент пред ЕК да намалим загубите на вода под 50 %. След 20 години те да са 30 %“, каза още Манол Генов.      Според него се затварят очите, че е нужно удвояване на средните комбинирани цени за водоподаване и пречистване на води . Народният представител от \"БСП за България\" обърна внимание, че ВиК дружествата след време може да не са в състояние да поемат дори и текущите си разходи. Само преди дни бодро бе обявен първият анализ, че активите на ВиК в целия сектор в страната е 11 млрд. лв. Какво следва? Защо е нужен този опис? Най-вероятният отговор е, че това ще бъде основата, на която водните оператори ще търсят своето съфинансиране, а асоциациите към тях ще получават банкови кредити. Обаче после тези кредити, за да се изплащат десетилетия трябва да се калкулират инвестиционните разходи, а това простичко значи – цената на водата. Това е неизбежно“, допълни още Манол Генов. Той отбеляза още, че щетите в общественото водоснабдяване са над 55 % , а половината население на Европейска България битува без пречиствателни станции и обществена канализация. „Колко години повтаряме, че за реална реформа са необходими 12 млрд. Следим и чакаме да се сулчи реалното окрупняване на ВиК дружествата, както сме поели ангажиментите и са похарчени стотина милиона, записани на стратегии и проекти, а наяве има много малко“, коментира още Генов. \"Ще ви съобщим, че приемаме вашето предложение и ще го подкрепим. Разбира се, няма как да не предложим някакви минимални корекции в предложението. Ще има редакционна поправка, която ще бъде предложена от нашите колеги, но в никакъв случай няма да замълчим по темата и ще представим нашата позиция. С това изказване се обърна към левицата депутатът на ГЕРБ Младен Шишков. Според него на административно ниво този закон ще допринесе няколко неща . „На първо място ще изведе специфичната фрагментирана материя, която в момента е разпределена в няколко законодателни и подзаконови акта. Ще въведе в един специален закон, ще обедини цялата нормативна уредба по отношение на собствеността, по отношение на управлението, на стопанисването и предоставянето и регулирането на ВиК услугите, по отношение на планирането и финансирането на ВиК дружествата. Разбира се, ще доведе до намаляване на административната тежест и опростяване на нормативната уредба. По-сериозните очаквания към този закон са консолидираното управление на ВиК сектора, където целта е да имаме една услуга и една цена. Няколко пъти беше споменато от трибуната, че има области, в които все още това не е постигнато с идеята, че виждате ли някои от общините ще плащат по-ниски цени заради своите естествени ресурси. Това е един парадокс, който трябва да се работи много сериозно в бъдеще “, допълни още Шишков. Законът за ВиК ще бъде разработен, а дебатът за водните помощи предстои. Това заяви министърът на регионалното развитие Петя Аврамова по време на дебатите.\r\nТя обърна внимание, че основните насоки и постановки са запазване на публичния характер на ВиК инфраструктурата, прилагане на регионалното предлагане на услуги, като една административна област да има една асоциация на ВиК, един ВиК оператор, регулиране в отрасъла и запазване на социалната поносимост. По отношение на Перник, министърът посочи, че нивото в язовир „Студена“ е ниско. „ Факт е, че Перник има нужда от воден режим, за да запазим този ресурс за по-дълго време“, обясни още Аврамова. Според нея въпросът е как ще се планират водните ресурси във времето, които ВиК операторите да ползват. „В момента се изграждат язовири. Изграждаме язовир „Луда Яна“, вече е пуснат в експлоатация язовир „Пловдивци“. Със заем от Световната банка ремонтираме и язовир „Студена“, включително и язовирната стена“, допълни още министърът. Министърът призова да не се сатанизира ВиК дружеството в Перник.   „Темите наистина са взаимно свързани и реформата в един сектор трябва да бъде разгледана като част от една обща реформа. Ако ВиК сектора черпи води от водоизточниците, то трябва голямата тема за водните ресурси и тяхното управление да бъде в дневния ред както на правителството, така и на Народното събрание.\r\nТова което казахте всички вие и обсъдихте почти цялата гама от стратегически документи, стратегия, Закон за ВиК, само няколко думи за стратегията. Смятаме, че тя е добре разработен документ, в който са участвали много политически сили в годините. Смятаме, че на този етап не е необходимо нейното променяне“, заяви още министърът. Тя обърна внимание, че тази стратегия има висока оценка от ЕК.  ", "date": "2019.12.13", "title": "Разработват Закон за ВиК заради водната криза, БСП с критики и предложения"}
{"url": "https://www.actualno.com/europe/puchdemon-ako-kosovo-albanija-i-severna-makedonija-mogat-zashto-nie-ne-news_1415441.html", "text": "      Бившият премиер на Каталуния Карлес Пучдемон попита, защо ЕС не би приел независими Шотландия и Каталуния за свои членове, при положение, че вече „преговаря с Косово, Северна Македония и Албания”.       Именно Прищина подписа Споразумение за стабилизиране и асоцииране с ЕС, а Албания и Северна Македония не получиха „зелена светлина” от Евросъюза за начало на преговорите по присъединяване.   „Казаха ни, че приемането на Шотландия, Каталуния и Фландрия би било много трудно. Бихме могли да приемем това, но в същото време ЕС е с тенденция да увеличи броя на държавите-членки от 28 на 30 или дори 32”, подчерта Пучдемон в интервю за телевизия РТ.\r\nБившият председател на Европейската комисия Жан-Клод Юнкер заяви по-рано, че не би било възможно да се ръководи Евросъюз, в който влизат 98 държави, което ще се случи, ако на Каталуния ѝ бъде позволено да прави, каквото поиска.  Пучдемон твърди, че ЕС може да бъде функционираща общност с богато и щастливо население, дори ако е съставена от малки държави.\r\nСпоред него, области, които искат да се отделят, какъвто е случаят с Каталуния, не трябва да бъдат третирани различно, „само защото в някакъв момент в миналото са били поставени граници”.   „Тези, които създават картите, ще трябва да ги променят многократно, тъй като, за щастие, границите се променят. Желанието ни е тези промени да не се извършват вследствие на война, сключване на бракове между кралски семейства и колонизиране, а съгласно волята на народа”, заяви Пучдемон.    Той смята, че мирната борба за независимост, водена от неговите привърженици, трябва да бъде приветствана.\r\nВ противен случай, хората с едни и същи желания ще видят, че „единственият начин за постигане на независимост са войните и въоръжените сблъсъци, последвани от намеса на международната общност, какъвто беше случаят с Югославия”. ", "date": "2019.12.13", "title": "Пучдемон: Ако Косово, Албания и Северна Македония могат, защо ние не? "}
{"url": "https://www.actualno.com/politics/borisov-zdraveto-i-chistotata-na-vyzduha-sa-pyrvi-v-programite-ni-video-news_1415395.html", "text": "       Успех е това, че в Зеления пакт за въглероден неутралитет, който означава нулеви емисии до 2050 година, всяка държава сама определя енергийния си микс. Това заяви където на Европейския съвет лидерите обсъждат изменението на климата.      \"Промените в климата са факт, случват се с такава скорост, че рискът и опасността за човечеството са големи“, заяви Борисов и подчерта, че Европа е твърдо решена да бъде водеща в справянето с този проблем. „Ние винаги сме поставяли здравето и чистотата на въздуха на първо място в своите програми, трябва да кажем какво е бъдещето на въглищата и какво ще се случи след 30 години“, добави министър-председателят.   Премиерът изтъкна, че е важно да бъде дадено необходимото време, така че процесите да протекат плавно и да не пострада нито енергийния микс, нито миньорите и другите работещи в сектора. Борисов обърна внимание, че е необходимо Европа да помогне на държавите да отрегулират тези процеси.   Бойко Борисов каза и, че е запознал председателя на ЕК Урсула Фон дер Лайен с енергийното производство в България и с плановете за следващите години. Министър-председателят отбеляза мястото на ядрената енергия в енергийния ни микс, както и предприетите мерки за гарантиране сигурността на доставките на природен газ. Той акцентира върху изграждането на интерконектора с Гърция и реализацията на проекта „Балкански поток“.\r\nПопитан от медиите за пакета \"Мобилност\", Борисов заяви, че се водят разговори и се работи по завеждането на дело. Той беше категоричен, че дискусията по темата не е приключила. Министър-председателят обърна внимание, че пътуването на тежкотоварни машини нагоре-надолу в Европа не само ще натовари транспортните артерии допълнително, но и ще повлияе върху емисиите. „Тук също има много още детайли, много още компоненти, които трябва да се имат предвид. Защото се оказва, че много от държавите, които най-много натискат и това са богатите държави за зелените сделки, са аутсорсвали своите вредни производства в Китай, Виетнам или други места. Тук идеята да се сложи данък на тези емисии, на вноса на подобни стоки, също не е без смисъл. Защото всъщност, ако произвеждаш нещо, което замърсява въздуха в Китай, Индия или която и да е държава, и след това си внасяш продукта, ти ни се преборил с проблемите в климата“, заяви още министър-председателят.   На въпрос как оценява шансовете ни за успех при заведено заради пакет  \"Мобилност\" дело в Съда на ЕС, Борисов отговори, че е разговарял с доста  свои колеги, които са се изказали в негова подкрепа и министрите на  транспорта работят за завеждане на колективно дело.    „Опитаха се ,  лайниви сайтове – да кажа, без да се извинявам – да кажат, че \"гавазите  на Борисов\" са предизвикали катастрофата.“Така премиерът коментира  катастрофата с кола на НСО вчера на бул.\"Драган Цанков\", при която тежко  пострада дете. „Това е въпрос към президентската институция, защото НСО  е на пряко подчинение на нея. Така че дори не бих искал да коментирам  този факт. Не обичам да се меся в работата на другите хора. Всеки от нас  кара кола и знае какво може да се случи. Пази Боже, да има такъв  инцидент! Адски неприятно е, но трябва коректно да се каже колата на коя  институция е, имало ли е в нея пътник или не.“ Премиерът сравни  катастрофата от снощи с катастрофата на колата, в която пътуваше  председателката на парламента Цвета Караянчева. И сравни публикациите за  този и за вчерашния инцидент.\r\nПремиерът още веднъж отправи за изборната победа в Обединеното кралство. „Провели сме преговори, знаем како трябва да се случи до 31 януари и следващата година ще бъде времето, през което ще се отрегулират  взаимоотношенията с Великобритания. Това е добра новина“, коментира министър-председателят. ", "date": "2019.12.13", "title": "Борисов: Здравето и чистотата на въздуха са първи в програмите ни (ВИДЕО)"}
{"url": "https://www.actualno.com/smartguide/razrabotvat-prilojenie-za-zapoznanstvo-s-izpolzvaneto-na-dnk-news_1415445.html", "text": "      Световно известният харвардски генетик Джордж Чърч разработва приложение за запознанства с използването на ДНК. Това предава TACC, като се позовава на MIT Technology Review.      Приложението ще сравнява ДНК-то на ползвателя с това на евентуалния му партньор, за да се избягват нежелани генетични заболявания у техните възможни бъдещи деца. Разработката обаче веднага срещнала много противници, които я нарекли \"евгеника\" и я сравнили с работата върху селекция на човека по времето на нацистка Германия.   Чърч е известен като един от „бащите“ на синтетичната биология и защитник на експериментите за редактиране на генома, а неговата лаборатория работи над „възкресението“ на мамута, възможността за реверсия на процесите на стареене и премахването от човешката ДНК на ретровирусите, „закачили“ се за нея, например този на СПИН-а.\r\nНаучната общност обаче остро разкритикувала разработката на учения и призовала да не се предоставя ДНК за целите на проекта, отбелязва още агенция \"Фокус\".  Ученият отговорил, че приложението няма да осигурява открит достъп до събраната генетична информация и ще анализира информация само за онези мутации, които водят до много сериозни вродени генетични заболявания.\r\nПо-рано същият учен е критикуван за това, че негови изследвания са били финансирани от скандално известния филантроп Джефри Епщайн, който беше обвиняван в трафик на хора, включително непълнолетни. ", "date": "2019.12.13", "title": "Разработват приложение за запознанство с използването на ДНК"}
{"url": "https://www.actualno.com/burgas/eko-avtobusni-spirki-sa-poslednata-novost-v-burgas-news_1415459.html", "text": "      Три автобусни спирки в Бургас вече имат зеленина и цветя на покривите си. Едната от \"зелените шапки\" е до Индустриален и логистичен парк, а другите две в близост до Дома на културата на нефтохимика.      Подобни зелени решения обикновено се правят на места, където има мръсен автомобилен въздух, но няма достатъчно дървета, които да го неотрализират. Зеленината решава и проблема с липсата на сянка през лятото. Не всяка растителност може да бъде поставена върху автобусни спирки. Използват се специални видове, които намират приложение при изграждането на градини върху покриви на сгради и тераси. Те са устойчиви и на топлина и на ниски температури. Така се осигуряват повече зелени пространства в градската среда. Освен, че пречистват въздуха растенията правят местата по-красиви.   Община Бургас възнамерява да озелени и други автобусни спирки, което е крачка към опазване на природата и изграждане на екологично мислене в обществото. ", "date": "2019.12.13", "title": "Еко автобусни спирки са последната новост в Бургас"}
{"url": "https://www.actualno.com/music/lara-fabian-pristiga-v-bylgarija-tazi-nedelja-za-koncerta-si-v-sofija-na-16-dekemvri-news_1415402.html", "text": "      Броени дни ни делят от невероятния концерт на Lara Fabian на 16 декември в Арена Армеец! Събитието е част от световното турне , което започна тази година ще продължи и през 2020. По време на обиколката, Lara Fabian ще подари на своите фенове незабравими емоции с най-обичаните си хитове като , както и песни от новия четеринадесети албум на певицата –        Lara Fabian ще пристигне в София тази неделя, заедно със своя голям екип, който наброява повече от 30 човека. Най-успешната белгийска певица ще възможност да си почине и да се подготви за концерта на 16 декември.\r\nОгромният интерес към събитието беше очакван. Все още има ограничено количество билети в продажба. Те могат да бъдат закупени от касите на Арена Армеец и Ивентим, както и онлайн на www.eventim.bg\r\nВходовете на Арена Армеец в деня на концерта ще бъдат отворени в 18:30 ч. Булевард “Асен Йорданов“ няма да бъде затворен. Приканваме всички фенове да се насочат към залата по-рано, за да може да се извършат рутинните проверки по безопасността навреме. Няма да има съпорт изпълнител, и Lara Fabian ще излезе на сцената в 20:00 ч.   ", "date": "2019.12.13", "title": "Lara Fabian пристига в България тази неделя за концерта си в София на 16 декември"}
{"url": "https://www.actualno.com/healthy/njama-da-ima-ogranichenija-v-izpisvaneto-na-terapii-za-hronichno-bolnite-pacienti-news_1415352.html", "text": "      Няма да има ограничения в изписването на терапии за хронично болните пациенти, това стана ясно след заседание на Надзорния съвет на Здравната каса.      Председателят Жени Начева съобщи, че е направена отстъпка и текстовете, които предизвикаха недоволство сред лекарите, ще бъдат коригирани, предаде БНТ.   По този начин ще се запази процедурата по изписване на рецепти по Здравна каса. Така няма да се налага хората да ходят по няколко пъти до личния си лекар. ", "date": "2019.12.13", "title": "Няма да има ограничения в изписването на терапии за хронично болните пациенти "}
{"url": "https://www.actualno.com/politics/kornelija-ninova-posochi-prichinite-za-vodnata-kriza-v-nacionalen-mashtab-news_1415392.html", "text": "       Близо 7 млн. българи плащат за некомпетентно управление на ВиК сектора, административен хаос и корупция, режим, високи цени за лошо качество и отровна вода.       Това посочи лидерът на БСП Корнелия Нинова по време на разискванията по време на разискванията за предотвратяване на опасността от воден режим. Тя посочи, че сме олицетворение на поговорката: \"Вода гази, жаден ходи\".    \"Поводът за този дебат е конкретно кризата в Перник, но проблемът е комплексен и национален . Обяснението на управляващите обикновено е с климата. Ако вали дъжд - чакайте някой язовир да ви наводни като в Мизия. Ако има суша, правете молебен за дъжд. Това е удобно, но не вярно обяснение. Нека да видим какви са причините днес 320 хил. българи да бедстват на режим в страната с риск те да се увеличат\", коментира Нинова. \"Първо, безконтролно се раздаваха язовири за правене на бизнес.  500 млн. по постановление на Министерски съвет извън бюджета, извън нормалната процедура на парламента бяха гласувани за аварийни ремонти на язовори . По-голямата част вече са разпределени - 1 млн. през 2017 г., 442 през 218 г. Оттам нататък пълна мъгла. Къде са отишли, колко язовири се ремонтират, по какви процедури, кои фирми и т.н . Нищо не се знае за тези пари и за тяхната резултатност. През 2018 г. министърът Караникалов заяви тук пред нас, че държавата все още не знае кой е собственика на 153 язовира.    Втора причина, криминално се унищожи Напоителни системи . Разпродадоха се, нарязаха се тръбите. До какво доведе това - до наводнения и липса на поливно замеделие. Третата причина е остарялата инфраструктура\", заяви още Нинова и поясни, че 60 % се губи вода по изчисления на КЕВР. \"В същото време сте направили ремонт само на 0, 5 % от мрежата в страната. Пак по официални данни.    Следваща причина за състоянието на сектора: съмнение за корупция . Сигурно знаете, че в Перник витаят от седмици всякакви версии за онези 32 млн. отпуснати за ремонт на язовира и недовели до резултат. Надяваме се прокуратурата да си свърши работата там. Следваща причина пета - лошото качество на водата в Стрелча, Хасково, цялата Плевен област, Шумен хората пият мръсна и опасна за здравето вода\", подчерта още Нинова.     Според нея шестата причина е пълен административен хаос и управленско безхаберие. \"МРРБ прехвърля отговорността на Министерството на околната среда и водите. Министерството на околната среда и водите на областните управители. Областните упавители на ВиК дружествата. При язовирите на държавната консолидационна компания, на кметовете и общинскикте съвети. Никой не знае какво прави в този сектор\"ы заяви Нинова. Тя посочи, че седмото е, че на фона на всичко това се увеличава цената на водата. \"На 20 ноември 2019 в свое изказване от трибуната допуснах, че ще увеличите отново цената на водата за следващата година. Само го допуснах, но днес един месец по-късно това вече е факт. Вчера КЕВР обяви нови пределни цени на водата и е направо парадокс и е подигравка, че това увеличение започва от Шумен, където водата е с една от най-високите цени , където съдът се произнесе, че е негодна за пиене и където се очаква режим на водата до седмици и месеци. Там точно решихте да увеличавате цената на водата\", подчерта още лидерът на БСП.   Лидерът на БСП обърна внимание, че е забранено да се прекъсват доставките на вода в Белгия, Дания, Франция, Германия, Ирландия, Люксембург, Норвегия, Швеция, Швейцария и Англия. \"Финансова помощ на лица с ниски доходи, които не могат да си плащат водата се осигурява в 22 европейски държави. Ето това искаме и за българските граждани като в Европа, защото са европейски граждани. докато правите стратегия, докато си решавате проблемите с корупцията, докато възстановявате 95 % от мрежата, която се разпада и докато продавате легени на хората, които нямат вода, въведете водни помощи. Ако не искате да чуете предложението на БСП - вижте какво правят европейците. Ако ще бъдем европейска държава приемете това предложение\", допълни лидерът на БСП. ", "date": "2019.12.13", "title": "Корнелия Нинова посочи причините за водната криза в национален мащаб"}
{"url": "https://www.actualno.com/pleven/plevenskata-policija-razbi-nelegalen-ceh-za-alkohol-news_1415345.html", "text": "      Полицаи от Плевен и Червен бряг и митничари от ТМУ – Свищов разбиха нелегален цех за производство на етилов алкохол в село Девенци при съвместна акция вчера, 12 декември. Ментетата се правели и разфасовали в имоти на 55-годишен мъж, съобщи днес Областната дирекция на вътрешните работи в Плевен.      При претърсване на адреси в селото униформените открили съоръжение за производство и изваряване на етилов алкохол. Намерили и бъркалки, различни по марка и вид капачки, етикети, стикери от търговските марки, дозатори и гумени уплътнители, пластмасови туби и стъклени бутилки с различна вместимост. Нелегалната продукция, естествено, нямала акцизни бандероли.\r\nОткрити са и 300 литра от течност, която наподобявала етилов алкохол. Част от течността имала мирис на ракия, друга част – на водка, а трета част – на уиски. Иззети са още 254 кашона със стъклени бутилки от различна вместимост.\r\nПри претърсването полицаите попаднали и на газов пистолет с отстранена предпазна муфа и поставен пълнител с патрон с гумена сачма, както и 9 боеприпаса. Акцията е проведена под наблюдението на Районната прокуратура в Червен бряг. Образувано е досъдебно производство.   ", "date": "2019.12.13", "title": "Плевенската полиция разби нелегален цех за алкохол"}
{"url": "https://www.actualno.com/europe/otlojiha-deloto-za-ekstradiraneto-na-asanj-news_1415404.html", "text": "      Заседанието по делото за екстрадирането на Джулиан Асанж е отложено за 19-ти декември. Това се е наложило поради невъзможността на подсъдимия да се запознае с материалите по делото, съобщи РИА Новости.      Днес Асанж участва на поредното заседание за екстрадицията му чрез видеовръзка от затвора Белмарш.   Защитата му поиска съдът да предостави допълнително време за проучване на материалите по делото, тъй като подсъдимият не е успял да го направи поради технически проблеми и неудобното време за посещение в затвора.\r\nСъдът прие аргументите и насрочи ново заседание за 19-ти декември.  БГНЕС припомня, че Асанж бе отведен в , след като беше изведен от посолството на Еквадор в Лондон, където живееше години наред. Оттогава основателят на WikiLeaks е държан в ареста, докато чака изслушвания относно екстрадицията му в САЩ, на която той се противопостави.\r\nСъединените щати са повдигнали обвинение срещу Асанж за шпионаж и разкриване на секретна информация, заради което може да бъде осъден на до 175 години затвор.    ", "date": "2019.12.13", "title": "Отложиха делото за екстрадирането на Асанж "}
{"url": "https://www.actualno.com/europe/evropejskite-lideri-ne-se-otkazaha-ot-atomnata-energija-video-news_1415412.html", "text": "      Председателят на Европейския съвет Шарл Мишел обяви, че евролидерите са . \"Споразумение за климатична неутралност до 2050 г. Европейският съвет се договори за тази важна цел\", написа той в Twitter.           Държавните глави и правителствените ръководители от Европейския съюз обаче не се споразумяха на срещата си в Брюксел за отказ от атомната енергия. В  публикувано на сайта на Европейския съвет изявление се казва:  \"Европейският съвет признава необходимостта от гарантирането на енергийна сигурност и уважава правото на държавите членки да определят енергийния си микс и да изберат най-подходящите технологии. Някои държави членки посочиха, че използват ядрена енергия като част от енергийния си микс\", се казва в текста. са сред страните, които са изразили намерение да продължат да използват атомна енергия. Полша обаче успя да постигне специален статут и не беше включена в Споразумението за климата, постигнато на Европейския съвет в нощта срещу 13 декември.  Председателката на Европейската комисия (ЕК) каза, че сделката, договорена тази нощ от държавните глави и правителствените ръководители на 27 държави от ЕС, е достатъчна за ЕК да започне да изготвя конкретни законодателни мерки за блока за следващата година.\r\n\"Признаваме, че преходът е голям за Полша\", каза Фон дер Лайен, но добави, че ЕК няма да променя графика си.\r\nПолският премиер Матеуш Моравецки, чиято страна разчита на силно замърсяващите въглища за около 80 процента от енергията, от която се нуждае, каза, че преговорите са били много трудни. \"Полша ще постигне \"климатична неутралност\", следвайки свое собствено темпо\", съобщи той пред журналисти след маратонните преговори.       Полша поиска по-конкретни гаранции за финансирането на енергийния преход, включващ отказване от изкопаемите горива, в бюджетната рамка за 2021-2027 г., което е още една трудна тема за дебат в ЕС.\r\nНетни платци като Холандия обаче бяха категорични, че няма да предоставят повече средства, ако Варшава не поеме твърд ангажимент към амбициозната цел в сферата на климата.\r\nГерманският канцлер Ангела Меркел заяви, че е доволна от резултатите.\r\n\"Няма разцепление в Европа на отделни части, но една държава членка се нуждае от повече време да види как ще приложи\" споразумението, каза тя.\r\nАвстрия, Люксембург и Германия се обявиха против използването на ядрена енергия.      \"Всяка страна може да реши какъв да бъде националният й енергиен микс. За Австрия ядрената енергия не е безопасен и устойчив източник на енергия\", каза канцлерката Бригите Бирлайн.\r\nЛидерите на 27 държави членки на ЕС са подкрепили единодушно идеята , които не спазват същите екостандарти като европейските.\r\nЕвропейската комисия ще разработи през идните месеци нормативен акт за прилагане на този финансов механизъм, който е част от програмата \"Зелен пакт\" на новата ЕК.\r\nВ изявлението, публикувано на сайта на Европейския съвет, не се споменава директно подобна мярка. В него се казва, че Съветът \"отбелязва намерението на Комисията да предложи механизъм за гранична регулация за секторите с интензивно отделяне на въглеродни емисии\". В текста пише още, че мерките за елиминиране на въглеродните емисии трябва да се осъществят по начин, който запазва конкурентоспособността на ЕС. ", "date": "2019.12.13", "title": "Европейските лидери не се отказаха от атомната енергия (ВИДЕО)"}
{"url": "https://www.actualno.com/crime/postradaloto-dete-ot-katastrofata-s-kola-na-nso-bilo-stabilizirano-news_1415376.html", "text": "      Пострадалото дете от катастрофата с кола на НСО е стабилизирано, съобщи вътрешният министър Младен Маринов пред журналисти.      \" е с черепномозъчна травма, гръдна травма и счупена ключица. Докторите го водят с опасност за живота. Последната информация е, че е настъпило определено стабилизиране на неговото състояние\", съобщи министър Младенов. Той отказа да уточни дали колата на НСО е била част от кортеж и как се е случил инцидентът, само уточни, че в колата не е имало охранявано лице.   Младенов отбеляза, че в медиите е изтекла различна информация и специално уточни: \"Имаме две катастрофи с пострадали непълнолетни, които са от различни извършители\". Общото било само, че пострадалите деца са в една болница.\r\nЗа случая с ПТП с кола на НСО Маринов подчерта, че разследването се води от военна прокуратура, защото те са компетентни по отношение на служителите от НСО. министърът отказа да даде повече информация, заради течащото разследване от военна прокуратура.  Запитан къде е направена кръвната проба по случая \"Джамбазки\", вътрешният министър заяви, че е спазена процедурата от служителите на МВР \"Дадена е възможност на водача да даде кръв за извършване на кръвна проба. Мисля, че кръвта е дадена в болнично заведение в Самоков и би трябвало да е изследвана в Окръжна болница\".\r\nПо случая със заловеното огромно количество боклуци в Италия, за които се смята, че били предназначени за  България, Маринов съобщи, че сме получили писмен отговор, че към момента италианските власти не могат да ни дадат повече информация, тъй като тече разследване и че при необходимост ще се свържат с българските служби за съдействие. \"Използваме специални канали за информация, при наличие на информация, която тях ги интересува, ще се обърнат и съответно ще им окажем пълно съдействие, включително, ако трябва да се проведат някакви действия и на наша територия\", заяви министърът. \"На този етап не ни казват категорично има ли някаква българска следа\", добави той.    ", "date": "2019.12.13", "title": "Пострадалото дете от катастрофата с кола на НСО било стабилизирано"}
{"url": "https://www.actualno.com/europe/170-000-domakinstva-vyv-francija-ostanaha-bez-tok-news_1415411.html", "text": "      Силна буря остави 170 000 домакинства във Франция без електричество, съобщи електрическата компания „Enedis”.      Бурята и връхлетяла Франция в четвъртък вечерта и се очаква сложната метеорологична обстановка да се задържи до края на петъчния ден.   В разгара на бурята през нощта без ток са останали 400 000 потребители на компания Enedis. Мобилизирани са били аварийните служби, които са помогнали на специалистите да възстановят електричеството на 220 000 домакинства.\r\nКъм момента 170 000 семейства са все още без ток.  Френската метеорологична служба Meteo France е въвела „оранжев” код за опасност в 12 департамента на страната. За осем от тях той е въведен заради силните ветрове, които на места достигнаха 143 км/ч. ", "date": "2019.12.13", "title": "170 000 домакинства във Франция останаха без ток "}
{"url": "https://www.actualno.com/balkani/makedonskata-diaspora-reagira-ostro-na-tvyrdenijata-na-ban-za-ezika-news_1415421.html", "text": "      Обединената македонска диаспора (ОМД) реагира остро на позицията на Българската академия на науките (БАН), че македонският език не съществува. Това предава скопското електронно издание ММС, цитирано от агенция \"Фокус\".      „Това е последната от поредицата антидемократични нападки. Позицията на БАН отразява настоящата българска политика за отричане на съществуването на уникален македонски език. Крайната цел на тази политика е да се попречи на Македония да има официален език, признат в рамките на ЕС, щом страната се присъедини към Съюза“.   „Предвид лекотата, с която македонското ръководство се предаде на малтретирането от страна на нашите съседи, няма да е изненадващо, ако официалните лица в Скопие пренебрегнат този скандал“.\r\n„ОМД обаче призовава македонските власти да осъдят този неподходящ акт на България и да заемат ясна и единодушна позиция в защита на Северна Македония и нашия език. Освен това ОМД призовава ЕС да протестира срещу изявлението на българите, тъй като отричането на език нарушава дългогодишната му езикова политика“, се казва още в изявлението на ОМД.   ", "date": "2019.12.13", "title": "Македонската диаспора реагира остро на твърденията на БАН за езика"}
{"url": "https://www.actualno.com/europe/moskva-zadyrja-isljamisti-podgotvjali-teroristichni-aktove-news_1415425.html", "text": "      В Москва са арестували , планирали терористични актове, съобщава Федералната служба за сигурност.      Задържани са двама руски граждани и трима от страни от Централна Азия. Те са имали , съобщава  полицията.   По време на обиска за иззети средства за комуникация с инструкции от емисари на Ислямска държава. Открито е и скривалище, в което е имало автомат „Калашников”, пистолет „Макаров”, боеприпаси и самоделно взривно устройство.\r\nРъководителят на Федералната служба за сигурност Александър Бортников съобщи, че от началото на годината специалните служби в Русия са разкрили 78 огнища на международни терористи и са успели да предотвратят всички опити за терористични атаки. По данни на Националния комитет по борба с тероризма са предотвратени 50 престъпления от терористичен характер.   ", "date": "2019.12.13", "title": "Москва задържа ислямисти, подготвяли терористични актове "}
{"url": "https://www.actualno.com/europe/policai-zastreljaha-napadatel-v-parij-news_1415428.html", "text": "      Френски полицаи застреляха и убиха мъж, който заплашваше служители на реда в оживен бизнес район на Париж.      Мъжът е прострелян в гърдите и крака, казаха полицейски източници, предаде БГНЕС.   Той не успял да нарани никого. Не се уточнява с какво оръжие е разполагал, освен това, че не е било огнестрелно оръжие.\r\nМъжът се приближи до офицерите около 10:20 часа сутринта, които в резултат на поведението му открили огън по него.  След стрелбата районът е отцепен, а самоличността на мъжа не е разкрита.\r\nФранция стана свидетел на няколко нападения срещу служители на  силите на реда през последните години, и беше под тревога след вълна от джихадистки атаки, при които загинаха 255 души от 2015 г. насам.   През октомври администраторът Микаел Харпон намушка и уби четирима колеги в полицейския щаб в Париж, преди да бъде застрелян. Твърди се, че е последовател на радикален ислям.     ", "date": "2019.12.13", "title": "Полицаи застреляха нападател в Париж "}
{"url": "https://www.actualno.com/europe/es-e-gotov-za-finalizirane-na-brexit-sled-pobedata-na-djonsyn-news_1415406.html", "text": "      Европейските лидери обявиха, че са готови за следващата фаза на Brexit само няколко часа след оглушителната победа на Консервативната партия, която подпечатва излизането на Великобритания от Европейския съюз.      Преди това лидерите изразиха надежда за убедителна победа на някоя от партиите във Великобритания, която да помогне за излизане от кризата, разтърсила Брюксел след британския референдум през юни 2016 година за излизане от Съюза. \r\nФакторите в ЕС обаче са притеснени от бързата скорост, с която Джонсън иска да постигне търговска сделка с Европа и опитите на Лондон да разбие единството на останалите 27 страни членки, отбелязва AFP, цитирана от агенция \"Фокус\".\r\n„Моята гледна точка е много ясна: готови сме. Решихме какви са нашите приоритети“, заяви председателят на Европейския съвет Шарл Мишел, когато пристигна на срещата на върха на ЕС, където лидерите ще обсъдят ситуацията след гласуването във Великобритания и планираното напускане на Обединеното кралство на 31 януари. „Надяваме се, че ще имаме лоялни и добри преговори“, добави Мишел, който координира срещите на високо равнище на Съюза, които все още включват Великобритания.  Бившият белгийски премиер се надява на „ранна ратификация от британския парламент“ на споразумението за излизане, договорено между Лондон и Брюксел, „за да можем да започнем преговорите по следващата фаза спокойно, тихо, но с голяма решителност“.\r\nЕвропейските лидери са готови да приемат текста на Brexit в петък след края на двудневната среща, която в четвъртък бе доминирана от дискусии за климата.   Според последния проект, видян от AFP, 27-те на ЕС ще призовават за „възможно най-близки бъдещи отношения с Обединеното кралство“, като същевременно предупреждават, че „ще трябва те да се основават на баланс между права и задължения“.    Освен това те ще поискат от Европейската комисия да представи „проект за цялостен мандат за бъдещите отношения с Великобритания веднага след оттеглянето ѝ“.\r\nГлавният преговарящ на ЕС Мишел Барние ще ръководи търговските преговори, които лидерите ще следят отблизо, „и при необходимост ще предоставят допълнителни насоки, напълно съобразени с най-добрия интерес на ЕС“, се добавя в заключенията.\r\nДжонсън има срок до 1 юли да поиска удължаване на търговските преговори. Ако той откаже да удължи преговорния период, може да се стигне до Brexit без сделка в края на 2020 година, като тогава има опасност от рязко прекъсване на търговските връзки с Европа. ", "date": "2019.12.13", "title": "ЕС е готов за финализиране на Brexit след победата на Джонсън"}
{"url": "https://www.actualno.com/politics/ot-gerb-priemali-predlojenieto-za-vodata-s-popravka-obeshtaha-strategija-news_1415401.html", "text": "      \"Ще ви съобщим, че приемаме вашето предложение и ще го подкрепим. Разбира се, няма как да не предложим някакви минимални корекции в предложението. Ще има редакционна поправка, която ще бъде предложена от нашите колеги, но в никакъв случай няма да замълчим по темата и ще представим нашата позиция.      С това изказване се обърна към левицата депутатът на ГЕРБ Младен Шишков по време на разискванията за предотвратяване на опасността от воден режим и с необходимостта от инвестиции в инфраструктурата на ВиК сектора с цел подобряване на качеството на услугата.   Той посочи, че не може да се съгласи с позицията на БСП и изтъкна, че изказванията им са били в сферата на популизма. „Има неща, с които съм съгласен и сега ще се аргументирам защо. Бих искал да припомня, че стратегията за развитие и управление на водоснабдяването и канализацията е вследствие на една дългогодишна работа на различни политически сили, като тя започва през 2009 г. с приемането на промените в Закона за водите по предложение на тогавашната тройна коалиция.\r\nВпоследствие в правителството на ГЕРБ тя се разработва в детайли и през 2014 г. е приета от правителството на Орешарски. В този смисъл тази стратегия може да се каже, че нейният правилник за прилагане и плана за действие е надпартиен документ, който допълнително затвърждава тезата, че проблемът с ВиК е надпартиен и трябва да бъде разгледан от всички нас с еднаква острота. Ние подкрепяме изцяло идеята за създаване на нов закон за ВиК, тъй като този закон ще бъде в отговор не само на изискванията на стратегията, той ще бъде и в отговор на това, че е необходима по-голяма ефективност при разходването на водните ресурси на страната“, посочи Шишков.   Според него на административно ниво този закон ще допринесе няколко неща. „На първо място ще изведе специфичната фрагментирана материя, която в момента е разпределена в няколко законодателни и подзаконови акта. Ще въведе в един специален закон, ще обедини цялата нормативна уредба по отношение на собствеността, по отношение на управлението, на стопанисването и предоставянето и регулирането на ВиК услугите, по отношение на планирането и финансирането на ВиК дружествата. Разбира се, ще доведе до намаляване на административната тежест и опростяване на нормативната уредба.\r\nПо-сериозните очаквания към този закон са консолидираното управление на ВиК сектора, където целта е да имаме една услуга и една цена. Няколко пъти беше споменато от трибуната, че има области, в които все още това не е постигнато с идеята, че виждате ли някои от общините ще плащат по-ниски цени заради своите естествени ресурси. Това е един парадокс, който трябва да се работи много сериозно в бъдеще“, допълни още Шишков.       Според него важно е запазването на социалната поносимост на услугата. „Тази задача трябва да си постави новият закон, така че да не прескачаме границите“, допълни още Шишков. Той обърна внимание и на дългосрочните договори между ВиК дружеството и ВиК асоциациите. „Законът би следвало да отразява историческите, географските, демографските и климатичните условия на нашата страна. Припомняме, че в България са изградени над 90 хил. км ВиК мрежа. Тези 90 км са построени преди 50-60 години“, допълни още Шишков.\r\nТой обърна внимание, че сме свидетели на климатични аномалии, които допринасят до голяма степен за настоящите проблеми. \"В момента сме свидетели на дълги периоди на суша и същевременно кратковременно и интензивно натоварване от дъжд. Това до голяма степен изправя цялата хидромилиоративна мрежа пред голямо изпитание. Те не са оразмерени за такъв тип натоварване. Знаете, че преди 40-50 години климатичните условия в държавата бяха съвсем различни . За това е необходим нов експертен подход към реконструкцията и изграждането на нови съоръжения\", допълни депутатът от ГЕРБ. Според него те трябва да осигуряват необходимите големи обеми, които се генерират за кратко време и да ги преразпределят успешно в мрежата без това да води до наводнения. По думите му от друга страна трябва да ги съхраняват за дълго време при периоди на суша.\r\n\"Един такъв язовир примерно е язовир \"Студена\", който е с едногодишен изравнител. Той осигурява водата само за една година. Необходима е цялостна стратегия за изграждането на язовирите и те да бъдат вече с по-голяма перспектива , да бъдат многогодишни изравнители, които да генерират по-големи водни обеми, така че да не са зависими от един продължителен сух сезон. Стратегията предвижда инвестиции за 10-годишен период в рамките на приблизително на 11 млрд. лв. Към днешна дата обаче се оказва, че тези средства няма да бъдат достатъчни. В тази насока държавата прави немалко\", отчете още народният представител Младен Шишков. Той посочи, че държавата е разработила допълнителни мерки за финансиране към МОСВ и МРРБ , за да може този дефицит да бъде достигнат. \"За справяне на кризата са необходими не само действия на МРРБ, каквато е атаката в момента, необходими са действия на много ведомства\", подчерта още Младен Шишков. Според него трябва координация между отделните ведомства.\r\n\"Няколко думи за Перник, тъй като това е основната тема на днешния дебат. Като управляващи ние категорично разбираме гнева на хората. В никакъв случай не можем да се дистанцираме, да си заровим главата в пясъка. Виждате, че се предприемат редица мерки за това до голяма степен всички тези проблеми да бъдат решени . Напълно естествено е, когато едно човешко благо бъде отнето да бъде генерирано и недоволство сред населението. Мога да дам пример с моята община. Преди 5 години изпълнявахме воден цикъл в Община Раковски и отлично си спомням колко тежко беше за това хората да бъдат лишени от редовно водоснабдяване. За това ние подхождаме с разбиране към проблема и предприемаме абсолютно всички адекватни мерки в ситуацията. Разбира се, няма как да обвиняваме и само природата за това, което се случи в момента. Да, най-вероятно има виновни и да, те трябва да понесат цялата тежест на закона\", допълни още Шишков.       ", "date": "2019.12.13", "title": "От ГЕРБ \"приемали предложението за водата с поправка\", обещаха стратегия"}
{"url": "https://www.actualno.com/smolyan/marijan-beljakov-shte-predlojim-mnogo-po-goljamo-raznoobrazie-na-gostite-si-v-pamporovo-news_1415387.html", "text": "      Откриваме сезона с прекрасно подготвени писти, но се очертава нестабилно време в следващите дни, с много високи температури. Съветвам  всички да следят внимателно сайта на Пампорово, за да са наясно с условията за каране на ски. През следващите седмици се надяваме времето да е по-благоприятно, за да запазим нивото и да го надградим, заяви пред журналисти изпълнителният директор на „Пампорово“ АД Мариян Беляков.      Новостите в курорта са няколко - различни видове лифт карти, богат културен календар, нов конгресен център, изцяло нов СПА-център с площ от 2000 квадрата, на три нива.    „Всяка събота ще има концерт, представление, театър. Това е нещо ново, с което искаме да изненадаме всеки гост в курорта. СПА-центърът ни в хотел „Перелик“ е изцяло ново поколение, изключително модерен и голям, с много нови услуги. В комбинация с конгресния блок, с новостите като пакети и ски услуги считаме, че тази година ще предложим много по-голямо разнообразие от продукти и начин на забавление“, подчерта Беляков.  По думите му посещаемостта в комплекса е доста висока, а и ръстът на ранните записвания е осезаем.    „Сезонът върви много добре, но водещо в един ски-курорт са ски-условията. Лятото беше много силно с 30-те нови продукта, които успяхме да интегрираме. Успяхме да приключим с изграждането на чисто новия конгресен блок, през който вече минаха едни от най-големите фирми в България. Всичко това в комбинация дава предпоставки Пампорово да се превърне в един наистина целогодишен курортен център“, допълни изпълнителният директор.    Пазарите са основно български и балкански. Констатацията на база предварителни записвания е, че има лек ръст във всеки от тях. Традиционно силни са ирландският и британският пазар, който запазва едни и същи нива доста години.\r\nНа откриването на ски сезона днес лифтовете са безплатни. От утре до следващия петък цената на лифт картата ще е 43 лева.   \r\n„Причината, поради която започваме скромно, е, че не сме сигурни във времето през следващите няколко дни, очертава се нестабилно и не искаме да създаваме излишни очаквания у хората“, уточни Мариян Беляков. ", "date": "2019.12.13", "title": "Мариян Беляков: Ще предложим много по-голямо разнообразие на гостите си в Пампорово"}
{"url": "https://www.actualno.com/europe/zelenski-se-podigra-na-ruska-televizija-news_1415373.html", "text": "      Президентът на Украйна Владимир Зеленски се подигра на руски телевизионен канал, който внезапно прекрати излъчването на популярния комедиен сериал, в който Зеленски участва като актьор. По думите на президента шоуто има своето влияние върху \"някой с ядрено оръжие\".      \"Слуга на народа\" със Зеленски в главната роля премиерно се появи в Русия в сряда вечер след срещата на високо равнище на Зеленски и руския президент Владимир Путин.   Но телевизия ТНТ, собственост на руския газов гигант “Газпром“, в четвъртък заяви, че вече няма да излъчва поредицата.\r\n\"Много съжалявам\", шоуто бе бракувано, заяви Зеленски по време на късно токшоу в четвъртък вечерта.  \"Знаеш ли, някой има ядрено оръжие, а някой има „Слуга на народа\",“ каза бившият комик, намеквайки за продължителния конфликт между Украйна и нейния бивш господар през съветската епоха Русия.\r\n\"Показаха два епизода. Сега всички хора, които имаха възможността да гледат тези два епизода, определено ще гледат (останалите) в YouTube\", каза той.   „Слуга на народа“ се появи на малкия екран в Украйна през 2015 г. с участието на Зеленски в ролята на Васил Голобородко, учител по история, който внезапно става президент, изкоренява корупцията и се захваща с битка срещу мощни олигарси.    41-годишният Зеленски стана президент на страната си през май, след като спечели изборите срещу  тогава  действащия Петро Порошенко, извличайки печалбата от отчаянието на украинците от общоприетата политика, продължаващата война с подкрепяните от Кремъл сепаратисти и корупцията. ", "date": "2019.12.13", "title": "Зеленски се подигра на руска телевизия "}
{"url": "https://www.actualno.com/crime/prezidentstvoto-tvyrdi-che-ne-e-imalo-negov-slujitel-v-kolata-na-nso-blysnala-mladej-news_1415430.html", "text": "      Не е имало служител на президентската институция при катастрофата на бул. \"Драган Цанков\" в столицата, при която 14-годишно момче пострада и е с опасност за живота. Това заявиха в официално съобщение от Президентството.      \"Точна информация за причините за катастрофата следва да бъде  предоставена от компетентните органи. Споделяме болката на семейството  на пострадалото дете и се надяваме за неговото бързо и пълно  възстановяване\", добавят от там.   Припомняме, че досега е известно, че служител на НСО се връщал сам, след като закарал човек, който е охранявал. Информацията е, че въпросният човек е служител на Президентството. ", "date": "2019.12.13", "title": "Президентството твърди, че не е имало негов служител в колата на НСО, блъснала младеж"}
{"url": "https://www.actualno.com/business/deputatite-prieha-promeni-v-zakona-za-klimata-s-opasenija-za-poskypvane-na-toka-news_1415331.html", "text": "      Парламентът прие промени в Закона за ограничаване изменението на климата на първо четене.      Текстовете на законопроекта предвиждат министърът на икономиката да издава наредба, с която се определят условията и редът за предоставяне на помощ за предприятия, за които е преценено, че са изложени на значителен риск от „изтичане на въглерод\".    Причината е в прехвърлянето на разходите за квоти емисии на парникови газове, свързани със схемата за търговия с емисии на Европейския съюз, в цената на електрическата енергия.\r\nГодишната помощ е осигурена от приходите, генерирани от продажбата чрез търг на квоти за емисии на парникови газове за инсталации.  Размерът й се определя с наредбата в рамките на регулаторната процедура за ценообразуване в електроенергетиката при спазване на изискването за минимално въздействие върху останалите сектори, които не са изложени на риск от „изтичане на въглерод”.\r\nТя трябва да се съгласува с министъра на околната среда и водите, министъра на финансите и министъра на енергетиката.   . \"За\" законопроекта гласуваха 93 народни представители, \"против\" -3 и \"въздържали се\" - 48     Спорове в парламента Най-остри  в критиката към законопроекта бяха от \"Атака\". \"Този  обяви Павел Шопов от патриотичната формация.  Според него този закон ще има последици за десетилетия в българската енергетика.Фризирани доклади на комисията. Въздържали се от опозицията. Тъжна работа“, посочи Павел Шопов. Той прогнозира, че с обяснението, че се пази околната среда, ще се вдигне цената на тока.  . Според зам.-председателят на ПГ на „БСП за България“ Христо Проданов законът касае 5 % от фонда за вредните емисии да се разпределя във вид на помощ към производства основно свързани с преработката на метали в България . „Тази държавна помощ се прави така, защото тези български производители биха могли да бъдат конкурентоспособни на своите европейски конкуренти, а и световните. От тази страна БСП подкрепя това предложение“, каза Проданов. Той поясни, че това, което смущава парламентарната група на опозицията е начинът, по който се определят тези предприятия.     . Със закона ще се въведе механизъм за отпускане на помощи за предприятия в риск от изтичане на въглерод и ще се подобрят условията за бизнес, обяви депутатът от ГЕРБ Васил Цветков. Той обърна внимание, че в част от държавите извън ЕС не се прилагат строги правила за ограничаване измененията от климата, в резултат на което предприятията там са в по-изгодно икономическо положение. „Това може да доведе до изместване на определените производства извън ЕС“, коментира депутатът от ГЕРБ. „С цел защита на интересите и запазване на конкурентоспособността на предприятията директивата въвежда механизъм за тяхното подпомагане под формата на държавна помощ. ", "date": "2019.12.13", "title": "Депутатите приеха промени в закона за климата, с опасения за поскъпване на тока"}
{"url": "https://www.actualno.com/education/krasimir-vylchev-dnes-vse-oshte-e-trudno-da-se-vodjat-debati-na-tema-koi-sa-osnovnite-cennosti-news_1415414.html", "text": "      \"Много е трудно да говорим за ценности. Преди 30 години нямахме увереност на какво трябва да възпитаме децата. Днес основните въпроси пред образователната система са два - знаем ли днешните деца, които ще бъдат активни на пазара на труда през следващите 50 години, на какво трябва да ги възпитаме и какви са тези общи ценности, които ще ни обединяват\", подчерта министър Вълчев. Той допълни, че днес все още е трудно да се водят дебати на тема кои са основните ценности, на които трябва да научим младите хора. Това каза министърът на образованието и науката Красимир Вълчев по време на форум за гражданското образование и изграждането на ценностната система у младите хора, предаде репортер на Агенция \"Фокус\".      По думите му \"трябва да възпитаме децата преди всичко в национална принадлежност. От друга страна човешките предизвикателства, пред които сме изправени, са глобални. Ние, като членове на Европейския съюз, който също има свои ценности, трябва да се съобразяваме и с тези от тях, които не противоречат на националните ни ценности.\"   \"Видяхме, че имаме безспорния базов списък от ценности, за които сме уверени, че трябва да възпитаваме децата. Приели сме базовите ценности на либералната демокрация. Оттам нататък говорим как да ги съчетаем с колективния интерес\", заяви министърът на образованието и науката. По думите му образователната система е призвана да бъде основната институция, която да формира ценностите у децата. Той бе категоричен, че трябва да възпитаме децата така, че да бъдат добри хора, да ги възпитаме в уважение и толерантност.\r\n\"Днес живеем във време, в което имаме много фактори на средата, които работят в обратна посока. Децата придобиват много повече информация от екраните, отколкото от училището. Затова трябва да възпитаме децата на граждански ценности\", посочи министър Вълчев.   ", "date": "2019.12.13", "title": "Красимир Вълчев: Днес все още е трудно да се водят дебати на тема кои са основните ценности"}
{"url": "https://www.actualno.com/balkani/pendarovski-opasjavame-se-che-shte-stanem-vtora-turcija-news_1415336.html", "text": "      Евентуално за целите Западни Балкани, заяви президентът на Северна Македония Стево Пендаровски в интервю за германското издание Der Spiegel.      Македония е кандидат за членство в ЕС вече от 14 години – нито една държава, освен Турция не е чакала толкова дълго, пише изданието. Спорът за името с Гърция блокира началото на преговорите за членство в ЕС. Успоредно с това вина носи и създадената вътрешната политическа ситуация по времето на бившия премиер Никола Груевски, при чието управление Македония затъна в корупция и държавно организирана престъпност.\r\nУправляващото от май 2017 г. коалиционно правителство предприе необходимите стъпки, за да даде тласък на страната по отношение на евроатлантическата интеграция. Беше разрешен дългогодишният спор за името с Гърция.\r\nПриемането на Северна Македония в НАТО вече се смята за формалност.  Обещаното начало на преговорите за присъединяване към ЕС обаче не се случи.  Президентът Стево Пендаровски споделя, че отказът от предоставяне на дата за начало на преговорите е бил „голям шок” за страната, тъй като е дошъл напълно изненадващо.\r\nФренският президент Еманюел Макрон беше заявил, че , но всички се надяваха, че няма да блокира началото на преговорите с Албания и Северна Македония.\r\n„ , за правителството ни и лично за мен. В крайна сметка ние подписахме всички важни закони и споразумения. Преди всичко направихме нещо уникално в съвременната световна история: за да разрешим спора за името с Гърция, сменихме държавното си име от Македония на Северна Македония”, подчертава Пендаровски.    Според него, решението на Макрон е „стратегическа грешка”. Много водещи политици в държавите-членки на ЕС искат Евросъюз, който е равнопоставен геополитически играч. Това не е възможно без интегрирането на региона на Западните Балкани.\r\n„Ние не сме съседен на ЕС регион. Без нашите държави като пълноправни членки ЕС не може да стана геополитически играч”, категоричен е президентът.\r\nФренският държавен глава е аргументирал пред него позицията си с необходимостта от реформиране на процеса на присъединяване.   „Практически никой у нас не вярва на тези обяснения. Опасенията ни са, че ще се превърнем във втора Турция – държава, която е вечен кандидат за членство”, споделя Пендаровски.\r\nТой опровергава твърденията, че една от причините, изтъквани от различни държави, е дефицитът на правов ред в страната.   „Да, няма съмнение, че се нуждаем от дълбоки реформи в областта на правосъдието. Въпреки това ситуацията не може да се сравнява с онова, което имахме преди три-четири години по време на ерата Груевски”, казва държавният глава.\r\nПендаровски заявява, че не е против реформиране на процеса на присъединяване. В интерес на всяка една от страните-кандидатки е да прилага мащабни и качествени реформи в областта на правосъдието. Няма проблем и ако една държава е изключена от процеса на присъединяване поради регрес.\r\n„Но ние се нуждаем от тази реформа много спешно и много бързо”, смята той.   На територията на Западните Балкани се появяват други „играчи”. Затова не е препоръчително ЕС да допусне грешката да възприема този регион като съседен.\r\nОсвен това съществува рискът други държави да кажат: „Македонците изпълниха всички изисквания, смениха си държавното име и въпреки това не получиха нищо. Защо трябва ние да полагаме усилия?”.\r\nТози проблем стои най-сериозно пред Сърбия и Косово по отношение на въпроса с признаването независимостта на Косово.\r\nПендаровски смята, че в света има различни центрове на власт, които не са доволни от . Поради това държавите от Балканите са превърнати в цел на фалшиви новини, дезинформации или кампании по дестабилизиране.\r\nПо отношение на алтернативни модели на интеграционния процес – участие в структурните фондове на ЕС, участие в срещите на ЕС без право на глас и др., Пендаровски заявява, че няма нищо против подобен модел, стига перспективата да е свързана с пълноправно членство в Евросъюза.   На въпрос наDer Spiegel, че Западните Балкани са своеобразно интегрирани в ЕС посредством отправянето на работна ръка в Западна Европа и свободната търговия на фирми от ЕС в региона, македонският президент уточнява, че изтичането на мозъци в действителност е реален проблем за страната.\r\n„Добре образовани хора се махат от тук. . Ние не само трябва да реформираме държавата си, но и да оправим икономиката си. В момента средната работна заплата в страната е 400 евро, подобно на повечето държави в региона. Колкото по-дълго се забави интеграцията ни, толкова по-голяма ще е разликата спрямо ЕС, съответно, толкова повече хора ще напуснат (страната – бел.ред.) и изравняването ни с ЕС ще бъде по-трудно”, подчертава Пендаровски.\r\nПо отношение на инициативата за създаването на т.нар. „Мини Шенген” президентът смята, че е важно, че инициативата произлиза от самите държави, а не е оказван натиск отвън за нея.\r\nОт голямо значение за гражданите на балканските държави, обаче, е да не бъде изгубен евро-ентусиазмът, което ще се случи, ако преговорите бъдат отложени отново.\r\n„ Ако сегашната стратегическа грешка бъде повторена още веднъж, резултатът ще бъде дълбок разрив с непредвидими, а вероятно и необратими последици”, предупреждава Пендаровски. ", "date": "2019.12.13", "title": "Пендаровски: Опасяваме се, че ще станем втора Турция "}
{"url": "https://www.actualno.com/crime/katastrofata-s-kola-na-nso-shte-se-razsledva-ot-prokuraturata-news_1415339.html", "text": "      Води се разследване във връзка с възникнало пътно-транспортно произшествие на 12.12.2019 г. в гр. София на бул. „Драган Цанков“ около 20 ч, при което лек автомобил на Националната служба за охрана (НСО) е ударил 14-годишно дете, съобщиха от пресцентъра на прокуратурата. Извършен е оглед на местопроизшествието, разпитват се свидетели, изземват се записи от камери. Предстои да бъдат назначени автотехнически и съдебномедицински експертизи.      Разследването се води от прокурор от Военно-окръжна прокуратура, тъй като водачът на лекия автомобил е служител на НСО с чин младши сержант.   Интензивните действия по разследването продължават.\r\nТази сутрин от болница \"Св. Анна\" съобщиха, че състоянието на детето остава тежко. Повече може да научите в    ", "date": "2019.12.13", "title": "Катастрофата с кола на НСО ще се разследва от прокуратурата"}
{"url": "https://www.actualno.com/interview/veselina-mihajlova-direktor-na-bankov-klon-v-ekspresbank-fotografijata-e-mojata-strast-news_1414964.html", "text": "              Всъщност фотографията е любимото ми хоби. В нея виждам синтез между техника и изкуство. Обичах да рисувам, но с времето страстта ми към фотографията нарасна, тъй като открих, че за нея е важен  подходът и погледът към нещата. Във фотографията е важно наблюдението – да откриеш нещо интересно в обикновеното– това е играта на въображението, която може да направи една снимка неповторима и уникална. Фотографията е начин на усещане, на докосване, на любов.\r\nСнимах още в ученическите си години с популярните руски лентови фотоапарати Смяна 8 и Фед 5. Имах фотографска лаборатория и проявявах снимките, които правех. В тъмната стаичка, където ги проявявах, бях запленена от магията на плавното изплуване на образите. С годините цифровите фотоапарати изместиха старите руски машини, но и тук открих много възможности и факта, че лентата ми никога не свършва. С напредването на технологиите вече нямам лаборатория, но имам цветен принтер за снимки, който получих като награда от участието ми в конкурс по фотография за служители в групата Сосиете Женерал.  През 2013 година се сдобих и с колело. По това време съпругът ми също започна активно да се занимава с колоездене. Така започнах да ходя по събития на колоездачи, като се включвах като съдия или за подкрепа. Сега пътувам с тях из цялата страна и в чужбина, докосвам се до прекрасни места  и имам голямо поле за изява и във фотографията. Усещането за движение, тонус и зареждане при придвижването с колело ме пристрасти и сега се движа навсякъде из града с колело. Колоездачите имат  мото: „Ако вятърът ти е в гърба и си по надолнище – сбъркал си пътя!“ Това мото изключително точно приляга и на голяма част от кариерата ми. Нещата не винаги ми се случват лесно, но с труд, упоритост и малка доза късмет – винаги имат положителен резултат.      Завършила съм Икономически университет във Варна, специалност „Маркетинг и мениджмънт“. Маркетингът и мениджмънтът винаги са ме интересували, но започвайки работа в Експресбанк през 1998 г. маркетингът остана някъде встрани до 2014 г., когато започнах да работя и за Локалния маркетинг за Група Варна.\r\nЗапочнах работа в Банката случайно. Периодът беше труден – след Виденовата зима и хиперинфлацията, дъщеря ми вече беше на две години и  търсех възможност за реализация. За мой късмет имах щастието да вляза в Банката, да покажа и развия възможностите си. Минах през различни офиси и позиции, като винаги търсех положителната страна в промяната. Работният ми ден е динамичен и активен. Придвижвам се с колело или тротинетка до офиса. Там денят ми стартира с планиране на дневните задачи, които са във фокус от предните дни, посещавам офисите, срещам се с клиенти, брокери, провеждам безброй телефонни разговори,  решавам казуси с клиенти, структурирам нови сделки, одобрявам вече договорени сделки, обучавам екипа ми, отмятам административни задачи…    Работата в Експресбанк, винаги е била интересна и предизвикателна за мен. Срещите с хора /клиенти и колеги/, планирането, проследяването и реализирането на различни задачи и проекти ме е амбицирало и мотивирало да покажа най-доброто от себе си,  да покажа и докажа, че мога да се справя с различни ситуации и проекти и то успешно.  В търсене на верния подход, за да стигна до успешен финал на задачите, по които работя – винаги се чувствам предизвикана да търся перспективите и възможностите за решение на определена ситуация. Успехът е да се чувстваш и щастлив, и удовлетворен от постигнатото всеки един ден. Успех е да не отлагаш за бъдещето удоволствието от очакван резултат, а да можеш пълноценно да изживееш настоящето с най-близките си хора, с приятелите си, с колегите и да се чувстваш удовлетворен от резултата на действията си, намирайки баланса между работа и семейство. ", "date": "2019.12.13", "title": "Веселина Михайлова, директор на банков клон в Експресбанк: Фотографията е моята страст"}
{"url": "https://www.actualno.com/sofia/za-po-chist-vyzduh-mijat-bulevardite-v-stolicata-news_1415323.html", "text": "      Във връзка с повишението на температурите кметът на София Йорданка Фандъкова възложи да започне миене на булеварди, съобщиха от пресцентъра на Столична община. Миенето на пътната инфраструктура се изпълнява при подходящо време и е част от мерките за подобряване качеството на въздуха. Дейностите ще се изпълняват с автоцистерна. Ще бъде създадена временна организация на движението с цел минимални затруднения на трафика.      Екипи на столичен инспекторат извършват контрол и създават организация за изпълнение на дейностите в града и през следващите дни.   Кметът Йорданка Фандъкова ще предложи на Столичен общински съвет спестените ‎2 210 000 лв. от решението на МОСВ да намали размера на отчисленията за депониране, които се заплащат от общините, да бъдат пренасочени за допълнително миене и метене в план-сметката за почистване на София през 2020 г. ", "date": "2019.12.13", "title": "За по-чист въздух: Мият булевардите в столицата "}
{"url": "https://www.actualno.com/goodnews/deca-sybraha-pari-za-svoj-kyt-v-burgas-news_1415338.html", "text": "      В Морската градина на Бургас беше открит тематичен детски кът. Той е изграден със средства от благотворителна изложба на детски рисунки, отличени в Конкурса \"Земята, пчелите и хората за едно по-добро бъдеще\". Събраната от продажбата на творбите сума е 2005 лева. Организатор на проявата е Областна служба по земеделие Бургас и Пчеларско дружество Бургас.       За директорът на Областна служба по земеделие Лидия Станкова заяви: „Този специализиран детски кът е изграден със средства от Конкурса за детска рисунка на тема „Земята, пчелите и хората“. Дирекция земеделие го организира за трети път. Тази година участваха 219 деца от 26 училища в Бургаски регион. Решихме картините да бъдат експонирани в Бургаската художествена галерия,за да се почувстват децата като големите творци. Всеки, който пожела си купи рисунка и така стана възможно изграждането на площадката“.   Според организаторите, с тази кауза трябва да бъде отгледано и възпитано новото поколение. Пейки във формата на пчели, дъска за рисуване сред природата, кошери и други съоръжения оформят къта, където ще може да се извършва творческа дейност и да се играе. „Когато опознаят природата, децата ще бъдат толерантни към нея“, добавя Лидия Станкова.\r\nТематичният кът е създаден и с помощта на дърводелски цех, който е изработил предметите. Мотото на конкурса „Заедно – земята, челите и хората“ ще продължи да се развива с нови инициативи, които да продължат започнатото. Съоръженията се намират в района на параклиса \"Св.Георги Победоносец\" в Морската градина.     На отриването на специализирания детски кът присъстваха граждани, организаторите на събитието, областният управител Вълчо Чолаков, представители на Община Бургас. ", "date": "2019.12.13", "title": "Деца събраха пари за свой кът в Бургас"}
{"url": "https://www.actualno.com/politics/suverennija-maltijski-orden-dari-aparatura-na-bylgarski-bolnici-news_1415354.html", "text": "      България високо цени приноса на в подкрепа на най-нуждаещите се и уязвими групи не само в страната ни, но и в световен мащаб. Отстояването на хуманните ценности и солидарността е наша обща кауза. Това заяви държавният глава Румен Радев на среща днес с Великия магистър на Суверенния Малтийски орден Негово Височество фра Джакомо Дала Торе дел Темпио ди Сангуинето.  Той е на държавно посещение у нас по покана на българския президент. С визитата се отбелязват 25 години от установяване на дипломатически отношения между България и Суверенния Малтийски орден.      Днес държавният глава и Великият магистър откриха първия по рода си в България високотехнологичен апарат за рехабилитация на деца с церебрална парализа. Суверенният Малтийски орден ще дари и ехограф в столична болница за лечение по белодробни болести, както и линейка за болницата в Дупница, за което президентът изрази признателността на страната ни.    осъществява благотворителна, социална и хуманитарна дейност по цял свят, а у нас е организирал над 350 различни инициативи в над 107 населени места от 2005 година досега. \r\nБългария високо цени подкрепата за лечебни заведения, както и дейността на Суверенния Малтийски орден у нас в помощ на социално слаби, на деца, на хора с увреждания, подчерта президентът Румен Радев. Държавният глава и Великият магистър заявиха, че сътрудничеството и диалогът на най-високо равнище ще продължат да се задълбочават и развиват. Те  бяха единодушни, че трябва да се насърчава диалогът между религиозните общности, за да не се допускат конфликти и да се предотвратяват и  разрешават кризисни ситуации. Гостът изрази увереност, че предстоящите му срещи с представители на гражданското общество и на традиционните вероизповедания у нас ще укрепят приятелските отношения и сътрудничество между Суверенния Малтийски орден и България.  В делегацията, водена от фра Джакомо Дала Торе дел Темпио ди Сангуинето, са Великият канцлер Албрехт Фрайхер фон Бьозелагер, както и Великият хоспиталиер Доминик Принц дьо Ла Рошфуко-Монбел. Държавното посещение започна с церемония по официално посрещане на площад „Св. Александър Невски“ и с полагане на венец пред паметника на Незнайния войн. След пленарните разговори на двете официални делегации беше валидирана илюстрована пощенска карта по повод 25 години от установяването на дипломатически отношения.\r\nВеликият магистър се срещна с председателя на Народното събрание Цвета Караянчева, предвиждат се и срещи със Светия синод на Българската православна църква и с Главното мюфтийство. ", "date": "2019.12.13", "title": "Суверенния Малтийски орден дари апаратура на български болници   "}
{"url": "https://www.actualno.com/politics/borisov-razocharovan-sym-ot-djambazki-news_1415341.html", "text": "      Всеки кара кола и на всеки може да се служи. Трябва да се каже на кой е колата и кой я е карал. Обществеността не бе информирана навреме и коректно. Така премиерът Бойко Борисов коментира от Брюксел , при която пострада 14- годишен ученик. \"Сравнете съобщението с това за катастрофата с председателя на парламента Цвета Караянчева. Тогава жълти, фалшиви медии казваха, че гавазите на Борисов са виновни\", припомни премиерът, предаде БГНЕС.      Борисов каза още, че е много разочарован от евродепутата Ангел Джамбазки, който беше . \"Джамбазки ще понесе всичките си последствия. Всички, които ме познават знаят, че не пия капка алкохол. Разочарован съм много. Разочарование е малко, защото винаги съм го харесвал като политик. МВР не е прикрило никой\", категоричен бе той.    ", "date": "2019.12.13", "title": "Борисов: Разочарован съм от Джамбазки "}
{"url": "https://www.actualno.com/society/vse-poveche-hora-polzvat-pomoshti-za-otoplenie-news_1415359.html", "text": "      Агенцията за социално подпомагане (АСП) приключи окончателното обработване и на последните постъпили декларации за отпускане на целева помощ за отопление за настоящия сезон 2019/2020 година. Това съобщиха от пресцентъра на АСП. Отпуснатите целеви помощи за отопление ще се изплащат по банковите сметки или чрез пощенските станции на \"Български пощи\" ЕАД, в зависимост от предпочитанията на  нуждаещите се , преди настъпването на празниците. Срокът за получаване на помощта от хората, избрали изплащането да става чрез \"Български пощи\",       Кандидатстването за целево енергийно подпомагане за отоплителен сезон 2019/2020 г. се осъществи в периода от 1 юли до 31 октомври 2019 г., като за този отоплителен сезон 303 195 лица и семейства са депозирали  заявления-декларации за отпускане на целевата помощ. На 252 615 от тях вече са издадени заповеди за отпускане, а целевата помощ е отказана в 50 580 случая.   За отоплителен сезон 2018/2019 г. са подадени 250 160 заявления-декларации, като помощта са получили 209 647 лица и семейства, а в 40 513 от случаите отпускането на целева помощ за отопление е отказано.\r\nПри съпоставка на данните за отпуснатите целеви помощи за отоплителен сезон 2018/2019 г. и настоящия отоплителен сезон 2019/2020 г. се отчита дължащо се на настъпилите през юни 2019 г. промени в наредбата за условията и реда за отпускане на целева помощ за отопление. Въведе се нов базов доход за отопление, равен на двойния размер на определения месечен гарантиран минимален доход (150,00 лв.), който служеше за основа при определянето на диференцирания доход за отопление; чрез увеличаване на индивидуалните коефициенти за достъп до целевата помощ.  Коригирането на коефициента, намаляващ размера на получените пенсии и даващ възможност увеличението им от 1 юли 2019 г. с 5,7 на сто да не се отрази на правото на достъп до помощта също оказва влияние за повечето  отпуснати помощи. Увеличи се и базата за определяне размера на целевата помощ за отопление от 385 кВтч на 500 кВтч. ", "date": "2019.12.13", "title": "Все повече хора ползват помощи за отопление "}
{"url": "https://www.actualno.com/europe/oon-prie-rezolucija-na-rusija-za-kontrola-nad-vyoryjenijata-news_1415348.html", "text": "      Генералната асамблея на ООН прие внесената от Русия резолюция за укрепване на системата от договори, свързани с контрола над въоръженията, съобщава РИА Новости.      Резолюцията е озаглавена „Укрепване и развитие на системите от договори и споразумения по контрола над въоръженията, разоръжаването и неразпространението”. В нея се призовават всички държави-участнички в съответните документи да изпълнят в пълен обем вписаните в тях условия.   Подчертава се, че това ще подпомогне глобалната стабилност и международната сигурност.\r\nАвторите на резолюцията настояват генералният секретар на ООН да продължи да съдейства за запазването целостта на такива договори и да поощрява разработването на допълнителни мерки от страна на държавите, които ще доведат до подписването на нови споразумения от подобен характер.  Внасянето на резолюцията от страна на Русия стана на фона на излизането на САЩ от руско-американския Договор за ликвидиране на ракетите със среден и по-малък обсег и проведените изпитания със забранени от същия документ ракети. ", "date": "2019.12.13", "title": "ООН прие резолюция на Русия за контрола над въоръженията "}
{"url": "https://www.actualno.com/help/mladijat-pisatel-ivo-hristov-otnovo-se-nujdae-ot-nashata-pomosht-news_1415358.html", "text": "       Младият автор Иво Христов, за който многократно е разказвал, отново има нужда от нашата помощ.      Иво страда от неврофиброматоза тип 2. \"От последния контролен преглед стана ясно, че туморите с които се боря, са пораснали. Единият от тях може да доведе до пълна загуба на слуха ми. Преди броени дни получихме оферта от \"Аджибадем\" (Истанбул) за лъчетерапия, стойността на която е 6000 евро. Сумата е непосилна за семейството ми\", споделя Иво в своята Facebook страница и пише за благотворителните инициативи, които неговите близки са започнали, за да съберат парите за новото лечение.\r\nИво е автор на множество романи и разкази и мечтае да се развива като писател. С продажбата от книгите си, той събира средства за да се лекува и за да издава нови произведения.     ", "date": "2019.12.13", "title": "Младият писател Иво Христов отново се нуждае от нашата помощ"}
{"url": "https://www.actualno.com/europe/sled-izborite-shotlandija-po-kategorichno-ot-vsjakoga-iska-nezavisimost-news_1415361.html", "text": "      Шотландия остава твърд опонент на политиката, водена от Даунинг стрийт 10, и резулатите от вота на 12 декември го доказват.      Шотландската национална партия печели 55 места от 59-местния парламент. Резултатите от изборите все още не са окончателни, но изгледи картината да се промени няма.\r\nОсновната разлика с разпределението на мандатите в Камарата на общините във Великобритания идва от факта, че дори и да го нямаше в бюлетината, въпросът за независимостта на Шотландия беше в главите на гласуващите, подчертава АФП.   Лидерът на шотландските националисти Никола Стърджън веднага заяви, че настоява за нов референдум за независимост на Шотландия.  \"Борис Джонсън може да има мандат да изведе Англия от Европейския  съюз. Той категорично няма мандат да изведе Шотландия от Европейския  съюз. Шотландия трябва да има избор по отношение на собственото си  бъдеще\", подчерта Стърджън.\r\nШотландия трябва да получи разрешение да проведе нов референдум за членството си в Обединеното кралство, каза тя. \"Сега имаме мандат да предложим на народа на Шотландия избора за нашето собствено бъдеще\", изтъкна Стърджън.\r\n\"Съществува ясно желание и одобрение за схващането, че Шотландия не трябва да бъде ангажирана с правителството на Борис Джонсън и да бъде изтръгната от Европа против собствената ни воля.\", подчерта още тя.       Преди два дни Рут Дейвидсън, бившият лидер на шотландските консерватори, коментира, че е малко вероятно Шотландската национална партия да спечели 50 места. Тя обеща да плува гола в езерото Лох Нес, ако се случи. \"Гардиън\" отбелязва, че разликата е само 2 места и тя трябва да реши дали ще изпълни обещанието си.\r\nИзключително висока активност на изборите във Великобритания отчитат властите - 67.3% . Какви са резултатите във Великобритания вижте в . ", "date": "2019.12.13", "title": "След изборите: Шотландия по-категорично от всякога иска независимост"}
{"url": "https://www.actualno.com/viewpoint/azbuchnik-na-bylgarskija-haos-glutnici-news_1415144.html", "text": "      В годините на така наречения Преход зачестиха масовите нашествия на глутници. Животински и човешки. Навсякъде. По планини, гори, долини, равнини, по села и градчета, улици и площади.      Новините за нападения на глутници от кучета и разкъсани хора станаха ежедневие в медиите. На много места положението стана непоносимо и гражданите се разбунтуваха. От своя страна общинските власти гласуваха закони за борба с бездомните кучета, някъде направиха приюти, другаде ги избиваха и хвърляха в камионетки. Бездомните кучета обаче останаха. Което е доказателство за безпомощността или нежеланието на властта да се погрижи както трябва за сигурността на населението.\r\nСвоите жертви сред домашните животни вземат и вълчите глутници.. Приятел ловец ми сподели, че в тяхната ловна дружинка формално отчитат отстрел на вълци, но тайно ходят на лов за сърни/!/. Което пък е доказателство за безхаберието на населението.\r\nЧовешките глутници излязоха на мода в началото на 90-те. Помним мутрите с техните фамозни тунинговани джипове с тъмни стъкла и еднакви номера. С кичозните им анцузи и златни ланци по вратовете. С бухалките, пистолетите и ножовете тип „Рамбо”. Дребните и средни търговци и производители трепереха от тях, от наложения им безпощаден рекет. Мутрите преминаваха като унищожителен ураган през цехове, работилници, сервизи, магазини, аптеки, кафенета и ресторанти, за да приберат спечеленото от хората с честен труд. По-късно една част от тях се изпозастреляха помежду си, друга станаха „почтени” бизнесмени и днес дърпат конците в икономиката на нещастна България. Което е доказателство, че институциите не могат или не искат да се справят с мутрите, а онази история с „отрязване опашката на гущера” е част от идиотската метаморфоза на едно болно общество.  Подир мутрите пролайваше глутницата на ченгетата от най-различните явни и тайни полицейски служби. Тази глутница не толкова бе загрижена за сигурността на хората, колкото гледаше как да се включи в безнаказания рекет. Част от тези хора днес също са „почтени” бизнесмени, друга са политици и тайни кукловоди. Което е доказателство за превръщането на държавата ни в криминална.\r\nПолитиците и представителите на администрацията на всички нива днес представляват най-страшната глутница. Те на едри късове ръфат от плътта на бедния и прецакан народ парите от еврофондовете и фалиралите банки, средствата за здравеопазване, пенсионните фондове. Което пък е доказателство, че държавата ни е безвъзвратно мафиотизирана.\r\nНяма как да пропусна глутницата от битовата престъпност. Участниците в хиляди битови престъпления като кражби, телефонни измами, убийства, грабежи. Особено сред най-безпомощните хора, възрастните. Безнаказаността по отношение на тази битова престъпност е доказателство за безпомощността да държавата. Което пък означава, че обикновените хора са оставени на произвола. И още – че няма държава.    Има глутници.\r\n…………………. Автор:       ", "date": "2019.12.13", "title": "Азбучник на българския хаос: ГЛУТНИЦИ   "}
{"url": "https://www.actualno.com/plovdiv/protest-v-asenovgrad-zaradi-neraboteshta-prechistvatelna-stancija-za-32-000-000-lv-news_1415343.html", "text": "      Около 50 асеновгардчани се събраха на мирен протест пред сградата на община Асеновград днес. Повод за недоволството на гражданите бе неработещата пречиствателна станция за отпадни води в града.      Хората заявиха, че и защо сега, след като го има, все още канализационната вода продължава да се излива в реката. Попитаха и кмета доктор Христо Грудев „сега кой ще плаща тези 32 000 000 лева”.   Природозащитници изразиха притесненията си, че заради замърсяване . Асеновградчани изразиха недоволството си и чрез плакати с надписи „Милиони за станция, която не може да функционира”, „Кой е отговорен пречиствателната станция да не работи, кой се е подписал, че всичко е наред”, „Режем ленти на пречиствателна станция, която не може да работи” и други. Хората се опасяват да не бъдат завишени и местните данъци, ако се окаже, че сумата от . Гражданите са категорични, че ако не се предприемат протестите ще продължат. В отговор кметът на града Христо Грудев обясни, че вече е извършил оглед на съоръжението и е провел консултации със специалисти.   „ ”, увери градоначалникът. Той посочи, че са открити на съоръжението, които трябва да бъдат коригирани, за да заработи, а в протокола, с който община Асеновград е приела обекта от строителя, са се подписали 40 души. Хората протестираха също и заради качеството на сметопочистването в Асеновград и селата в общината, недовършените строителни дейности в квартал „Запад” и дупките, които са възникнали по уличната мрежа след последните дъждове. ", "date": "2019.12.13", "title": "Протест в Асеновград заради неработеща пречиствателна станция за 32 000 000 лв"}
{"url": "https://www.actualno.com/cite/za-dobro-ili-losho-borisov-e-bezalternativen-za-bylgarija-news_1415290.html", "text": "      \"За добро или лошо Борисов е безалтернативен за България. Ако не дай си боже се случи нещо с Борисов следва хаос. Виждате ли някакъв подготвен човек, който има качествата, свободата силата да се изявиш и желанието да дадеш 100% от живота си,  да станеш роб? Кой е готов да си съсипе живота, за да се отдаде на България?\" Това заяви лидерът на партия \"ВОЛЯ\" Веселин Марешки за bTV.      Във връзка с инцидента с Ангел Джамбазки, който бе хванат да шофира пил Марешки допълни, че не пуши и не пие:   \"Когато издигнахме нашата кандидатура за шеф на КПКОНПИ, други кандидати нямаше. Имам съмнения за задкулисни договорки за избора на шеф на Антикорупционната комисия\", допълни Марешки.\r\n\"На практика президентската институция и мандатът на Радев са провал, защото не е независим. Нищо не е се е променило за българите откакто Радев е президент. Нинова заяви, че президентът няма власт. Той има огромна власт\", каза още той.  \"До последно от \"Воля\" гласувахме за 1 лев партийна субсидия. Управляващите и БСП си гласуваха 8 лв. субсидия, за да обслужват личните си и партийни интереси\", допълни още лидерът на \"Воля\". ", "date": "2019.12.13", "title": "За добро или лошо Борисов е безалтернативен за България"}
{"url": "https://www.actualno.com/healthy/8-meseca-bez-zaplati-za-slujitelite-v-belodrobnata-bolnica-vyv-varna-news_1415291.html", "text": "      От 8 месеца работещите в Специализираната болница за лечение на белодробни забoлявания във Варна не са получавали пълните си заплати. Условията, в които работят, също не са добри. Заради финансовите проблеми служителите в лечебното заведение обмислят да подадат колективна оставка, съобщава БНТ.      Освен това специалистите не са получавали пари и за транспорт, и за  облекло. Това тежко финансово състояние за болницата е от доста години.  До момента тя съществува, след като многократно беше субсидирана от  общината във Варна.   \"Слушам ги като говорят не можели да изплатят заплатите на сестрите.   Ами, логично е, като имаш задължения към някого и те ти запорират...   миналата година бяхме със запорирани сметки от Енергото\", коментира доц. д-р Христо Ганчев, управител на Специализирана болница за  активно лечение на пневно-физиатрични заболявания\r\n\"Писал съм писмо до  министъра. Разбрахме се с министерството да ни даде субсидия, но няма да  получим за януари и февруари нищо. Дефектът е, че болниците са  търговско дружество, особено тези, които се занимаваме с туберкулоза.  Влизането в състава на друга болница, което е решение, на практика  означава 500 000 лв. годишно задължение автоматично на тази болница,  която ще ни поеме.\", обясни той.  Преди няколко дни медицинските специалисти се срещнаха с омбудсмана Диана Ковачева и представиха своите проблеми. Тя обеща да сезира здравния министър Кирил Ананиев за този проблем. ", "date": "2019.12.13", "title": "8 месеца без заплати за служителите в белодробната болница във Варна"}
{"url": "https://www.actualno.com/healthy/bls-reshava-dali-da-podpishe-nacionalnija-ramkov-dogovor-news_1415288.html", "text": "       решава днес дали да даде мандат на избрани представители да подпишат Националния рамков договор за 2020-а.      С 4 млрд. и 700 хил. лева ще разполага Националната здравно-осигурителна каса догодина, което е с 400 млн. лева повече от тази година. Предвидени са над 2 млрд. лева за болнична помощ, над 1 млрд. лева за лекарства, 180 000 000 за дентална помощ, предава БНР.   Сред най-важните одобрени промени е , което беше искане и на БЛС, с още 12 000 000 лева.\r\nЗа да се стигне до повишаване на заплатите, от БЛС предлагат средно с 18 на сто , които са били досега най-недофинансирани.  Така могат да се повишат цените на около 220 пътеки, които обхващат всички специалности, включително и педиатрията, където през годината имаше недоволство.\r\nСъсловната организацията настоява от догодина да се намалят с 10 на сто обемите от дейност, заложени в болничната помощ, за да се намалят хоспитализациите.   Да отпадне 24-часовото разположение на личните лекари, като това бъде регламентирано чрез нормативни текстове, настоява още съсловието.     ", "date": "2019.12.13", "title": "БЛС решава дали да подпише Националния рамков договор "}
{"url": "https://www.actualno.com/politics/ot-vyzrajdane-iskat-ostavkata-na-djambazki-news_1415360.html", "text": "      Оставката на Ангел Джамбазки поискаха от Движение Възраждане. Причината е официално излязлата в медиите информация, че е .      На 7 декември при проверка от КАТ направена на Ангел Джамбазки става ясно, че той има 1,5 промила алкохол в кръвта. Джамбазки изисква кръвна проба, от която количеството на алкохол в кръвта му е 1,08 промила.   \"Всеизвестен факт е, че кръвната проба винаги дава по-ниски резултати тъй като човешкият организъм абсорбира алкохола в продължение на времето. Ето защо от Възраждане изискват да бъде оповестено публично в колко часа е взета първата проба от КАТ, в колко часа е взета кръвната проба и защо не му е направен тест за наркотици\", пишат от \"Възраждане\".\r\n\"Още по-скандално е защо официалните власти пет дни мълчат за случилото се и то не е обявено в общественото пространство\", посочват от партията.  Стана ясно, че на Ангел Джамбазки вече е отнета . Според българското законодателство, шофьор с над 1,2 промила алкохол в кръвта седнал зад волана и управляващ МПС подлежи на наказание от 1 до 3 години лишаване от свобода. , публично, е показвал страстта си към алкохола, с поведение демонстрирано под неговото влияние. Това го  превръща в неподходящ представител на българския народ в Европейския парламент.   \"Човек, който нарушава утвърдените в страната ни закони и с това застрашава не само собствения си живот, но и този на всички останали участници в движението по пътищата, не може да представлява България в Европейския парламент. Употребата на алкохол и след това шофиране е поведение на изключителна безотговорност и демонстрация на усещане за ненаказуемост. Ето защо ние настояваме за оставката на Ангел Джамбазки.    Тя трябва да бъде подадена още днес. Ако той не я подаде  то тя да му бъде поискана от властимащите, които незнайно защо пет дни не съобщават за провинението  му. С това за пореден път  разпъват политически чадър над приближени до тях личности\", обоснова се Костадин Костадинов, председател на Възраждане. ", "date": "2019.12.13", "title": "От \"Възраждане\" искат оставката на Джамбазки"}
{"url": "https://www.actualno.com/faces/georgi-toshev-vseki-iska-da-e-shef-i-mentor-no-nikoj-delikaten-posrednik-news_1414732.html", "text": "              Отдавна съм спрял да ги броя, но са някъде около 193 или 197 държави. За мен днес по-важното е да се завръщам на места, на които съм бил преди години и да откривам как са се променили, да срещам нови хора, да се зареждам с нови познания и емоции. Смятам свободното пътуване за едно от най-големите достижения днес.   Заминавам за Полша, Италия, Русия, Америка… Динамиката на моя ден е голяма. Не се оплаквам. Благодаря на шанса да случвам мечти, да реализирам проекти, да сбъдвам срещи. Разбира се, външната страна на тази динамика е доста привлекателна, но зад нея се крие много работа, безсънни нощи и огромно търпение. Няма място, което не бих посетил. С годините се научих да нямам очаквания, за да не се разочаровам. Пътуването е страст и познание.     Живеем в свят, който бързо се променя. Прибързано е да се каже къде и за кого е по-добре в една или друга държава. Разбира се, има държави като Япония или Швеция, в които законите се спазват по-добре от България. Има развити демокрации като Норвегия и Германия за разлика от Бангладеш или Унгария например, но това е част от динамиката на времето. Мога да говоря само от мои лични наблюдения, без да обобщавам, но според мен сме станали мрънкащи, мързеливи и занимаващите с всичко друго (и други!), но не и с нас самите. Вярвам, че енергията, която хабим, за да коментираме другите, да казваме “няма да стане”, ако я съхраним за себе си, ще сме много по-щастливи.    С работа, с добра информираност, с учене, с личностно развитие, с търпение и малко повече толерантност спрямо другите, които не винаги разбираме и не е задължително да харесваме. Вярвам, че единственият шанс да продължим напред е да се научим да живеем заедно. Трудна статистика, която не водя. Различно е. Ето сега си мислех, че няма да мръдна до края на януари 2020 г. от София, но пък се появиха различни възможности за работа. Аз съм ненаситен за срещи.     Липсват близките, колегите от “Преди обед”, които са ми скъпи. Но аз се уча да не се привързвам към места, вещи. Единствено към хора. Може би Чърчил. Респектиран съм от неговата интуиция и размах. Имал съм трудни интервюта, но не и неприятни. Всеки, който ме е допуснал в неговия свят , е важен за мен. Професията ме научи да слушам другите. И да ги разбирам. Не е личност, която съм интервюирал, а един човек, който мина границата на добрия тон. Опита се да ме сплаши. Не му се получи! Със спорт, дълги разходки в планината, изкуство, музика, дъщеря ми, близките. Да пристъпя някакви морални принципи, в които вярвам. Един път бях на ръба в името на осъществяването на един проект. Не се случи и благодаря на близките ми, че ми дадоха цялата си подкрепа да не изпадна в зависимост, от която щях да се срамувам след време. Аз съм свободен човек. И това ме прави неуязвим!    Сложен въпрос. Един ден е Стокхолм, друг – Форьо, трети – Токио, четвърти – Зермат… но най-често си мисля за София. Да, случвало се е да съжалявам, че съм бил посредник. Но това е мой проблем. Взел съм си поуките. Що се отнася до ролята на посредник в журналистиката, смятам, че е важна и необходима. Защото аман от ментори – от политици до общественици, които ни учат как да живеем. Да си посредник между твоя герой и аудиторията е деликатна и сложна работа. Трудно е да мотивираш един образован, любопитен и буден млад човек да се занимава с журналистика днес. Свободните медии у нас се броят на едната ми ръка. Щастлив съм, че работя със екип от свободни и търсещи колеги и в свободна медия, без зависимости. bTV успява да удържа журналистически стандарти. Засега! Но пък човек трябва да вярва. Светският живот не ме блазни, но у дома без работа няма как да стоя. Аз съм любопитен човек, действащ. И затова предпочитам да бъда в ролята на “случващ нещата”, а не на “страничен наблюдател”. Имам силна интуиция за хора и ситуации. Все по-трудно се лъжа. Научих се да напускам ситуации, които не харесвам, за да не се омерзя. За щастие съм си изработил имунитет срещу лъжата, завистта, глупостта и клюката. Работя от малък. Знам две и двеста, видял съм много. Мога да се справя с всяко предизвикателство. Водил съм битки. Повечето съм спечелил. Не се отказвам, но не се връщам назад. И се научих да прощавам. Дори на враговете си. А животът безпогрешно подрежда… Наглостта и претенцията на случайни хора, без нужния опит и професионален стандарт, които се правят на важни. Много им се иска да формират обществено мнение, а често са със скромни възможности и големи амбиции, винаги искат да са “шефове”. Калинки, които са около нас. За кратко, но вредят.    Глупостта. В София, за първи път от години. Със семейството и приятели. Обичам моя град. Да съм здрав и по-търпелив. Другото се случва. Единственият белег на цивилизованост днес е толерантността. Да бъдем малко по-разбиращи другите!  ", "date": "2019.12.13", "title": "Георги Тошев: Всеки иска да е шеф и ментор, но никой - деликатен посредник"}
{"url": "https://www.actualno.com/curious/13-zloveshti-neshta-koito-sa-se-sluchili-na-petyk-13-i-news_1415299.html", "text": "      Свързваме с лошия късмет, макар да има доста противоречия около това откъде тръгва това суеверие. То обаче е толкова силно, че дори е установена специална фобия от датата - параскевидекатриафобия.      Много хора са убедени, че целият зловещ ореол на петък 13-и е пълна глупост, но има и много, които вярват в него. Според проучване в САЩ например на всяка такава дата се губят 700 - 800 млн. долара, защото суеверните хора отказват да пазаруват, пътуват или да правят бизнес, пише Insider.\r\nФакт е обаче, че на петък 13-и са се случили немалко ужасяващи неща. Даваме ви 13 (разбира се) примера.                           Разбира се, на много други дни също се случват трагедии и инциденти, така че едва ли можем да обвързваме тези само с датата. Но те определено допринасят за зловещата слава на петък 13-и. ", "date": "2019.12.13", "title": "13 зловещи неща, които са се случили на петък 13-и  "}
{"url": "https://www.actualno.com/crime/zashto-e-izgodno-da-se-izgarjat-otpadyci-vmesto-vyglishta-news_1415283.html", "text": "      Ако боклукът е предназначен за изгаряне, може да се направи, има уредба,  но МОСВ съобщиха, че не са подавани искове към страната ни. Ако е само  за депониране нашето законодателство не позволява подобни дейности на  територията на страната ни. Информацията беше, че може би ще бъдат  изхвърлени някъде в България. Това засега е твърдение, но ако се случи -  това е абсолютно незаконно. Това каза за БНТ Рашид Рашид, специалист по екология и опазване на околната среда по повод информацията, че италианските власти разследват композиия с 815 тона отпадъци, предназначени за България.      До момента е известно, че при акция на 11 декември на гара в Милано  са задържани 582 бали отпадъци. Според разследващите те  са били предназначени за България.  Тръговската им стойност е за 130  000 евро. Проверката била по сигнал, а  несъответсвие в документите  накарало карабинерите да спрат влаковата композиция от  17 вагона, за да разнищят  случая. По първоначални данни става въпрос за  крайните продукти от  дейността по  третирането на пластмасата, а не,   както било посочено в  документите, за  пластмасови отпадъци, които   тепърва трябва да бъдат  обработени. Още за случая можете да прочетете в Два проблема в информацията за разследването до момента експертът: Все още не знаем дали отпадъкът е предназначен за България и за къде в  България. Дори отпадъка - казаха, че е смесен, битов. Информацията е  прекалено оскъдна на този етап от разследването. Предполагам, че първо  италианските власти ще се убедят, че отпадъците са за България и тогава  ще ни дадат подробности, коментира той.\r\nКазусът отвори дебатът за това как се движат отпадъците в Европа, защото очевидно това е доходоносен бизнес.  \"В случая най-вероятно е изгодно за тази инсталация, която ще ги  изгаря,   защото самата инсталация получава средства за дейността. От  друга  страна  те не плащат за вредни емисии. Ако се изгарят в  ТЕЦ-овете,  причината е  за въглищата, които се използват там, се плащат   допълнителни пари за  квоти, които са емисии парникови газове . За   отпадъците те получават пари  от една страна, от друга страна за частта,   която е биологична  компонента, не плащат. И това мисля, че ще става   практика все повече,  понеже цените за квоти се увеличават и някои   нерентабилни ТЕЦ-ове не  могат да финкционират на въглища, но могат да   изгарят отпадъци.\", обясни експетът.\r\n\"Аз не съм сигурен дали този отпадък има връзка с протестите, които  имаше в Италия. Понеже казаха, че отпадъците са смесени. Те трябва да  отговарят на определени изисквания, за да могат да се изгарят. Не само  от гледна точка на намаляване на замърсяването, но и от технологична  гледна точка - калорийност и т.н. Ако са били предназначени за  депониране, те не са подходящи за изгаряне. Но, ако могат да се изгарят,  изискванията са свързани единствено с калорийно съдържание. Така че в  случая просто трябва да се проверят какви са тези отпадъци\", обясни  Рашид.   Още в началото на годината се  появиха съмненията за нелегално унищожаване на отпадъци в България.  През 2017 г. в България е имало внос на отпадъци за горене, но не повече  от 50% от капацитета на съответната инсталация, подчертават от МОСВ.  Специално от Италия – дестинация, за която , че е източник на отпадъци за горене за , има внос на киселина от батерии, на RDF и третирани смесени отпадъци.    \"Италия е известна с бизнеса си с отпадъците. Интересно са избрали   България. Може би са имали някакъв канал, който е било лесно да се   стигне до България...Не трябва да говорим, че не трябва италиански   отпадъци да идват у нас. Наши отпадъци отиват в Германия, в Австрия. Не е   толкова фрапантно това. Въпросът е да отговарят на Закона. Не можем да   депопнираме, но имаме цинментови заводи, които имат такива инсталации,   които могат да изгарят отпадъци\", коментира още Рашид. припомня, че до края на годината България трябва да докладва съгласно  Базелската конвенция за контрол на трансграничното движение на опасни  отпадъци какви отпадъци и откъде са внасяни в страната през 2018 г. Още  за това може да прочетете в .\r\n\"Ние изнасяме, а колко внасяме нямам информация, МОСВ трябва да каже. Всъщност проблемът е основно в документите - по тях композицията е трябвало да съдържа един вид отпадъци, а реално не е.\", заяви той. Контролните органи, които отговарят за внасяните и изнасяните боклуци в страната са МОСВ и Митниците, добави Рашид. ", "date": "2019.12.13", "title": "Защо е изгодно да се изгарят отпадъци вместо въглища?"}
{"url": "https://www.actualno.com/europe/es-vyzstanovjava-vryzkite-si-s-london-sled-pobedata-na-djonsyn-news_1415293.html", "text": "      ЕС ще трябва да възстанови връзките си с Лондон след победата на изборите на Борис Джонсън, която вероятно ще доведе до Brexit през януари, заяви еврокомисарят по вътрешния пазар Тиери Бретон.      \"Сега трябва да възстановим отношенията с Великобритания, която е важен партньор\", каза той пред френското радио RTL, като допълни, че блокът иска \"балансирани\" търговски отношения с Великобритания.   С почти всички резултати, обявени  за британския парламент с 650 места, Консервативната партия на Джонсън си осигури помитаща победа и сега се очаква да изпълни обещанието си  „Brexit  да бъде направен“.\r\nНеговото мнозинство трябва да позволи на Джонсън да приложи споразумението за развод, което той постигна с Брюксел чрез парламента навреме, за да спази следващия срок за Brexit - 31 януари.  След това и двете страни трябва да изработят ново споразумение за търговия и сигурност.\r\nБретон заяви, че очаква заседанието на Европейския съвет в петък в Брюксел, за да даде нов мандат на главния преговарящ за Brexit Мишел Барние за преговори с Лондон.   Той каза, че Великобритания е много важен търговски партньор за ЕС, \"но ние сме най-големият търговски партньор за Великобритания\".    Всяка бъдеща търговска сделка трябваше да гарантира, че социалните и екологичните норми на ЕС се прилагат и за търговията с Великобритания. ", "date": "2019.12.13", "title": "ЕС възстановява връзките си с Лондон след победата на Джонсън "}
{"url": "https://www.actualno.com/politics/ataka-zakonoproektyt-za-klimata-prevryshta-v-zakon-voljata-na-chujdi-interesi-news_1415306.html", "text": "       Със законопроекта за ограничаване на климата превръщаме в закон волята на чужди интереси.       Това каза народният представител от \"Атака\" Павел Шопов по време на дебатите по Закона за ограничаване на климата на първо четене.    Според него този закон ще има последици за десетилетия в българската енергетика. По думите му дебатът протича спокойно, без да се кажат нещата с истинските им имена. „Без поне тук да има поне три ма министри, защото темата ги касае пряко.  Фризирани доклади на комисията. Въздържали се от опозицията. Тъжна работа“, посочи още Павел Шопов. Той прогнозира, че с обяснението, че се пази околната среда, ще се вдигне тока. ", "date": "2019.12.13", "title": "\"Атака\": Законопроектът за климата превръща в закон волята на чужди интереси"}
{"url": "https://www.actualno.com/politics/borisov-do-djonsyn-vjarvam-che-shte-prodyljim-da-rabotim-dobre-news_1415307.html", "text": "       \"Честитих . Вярвам, че ще продължим да работим добре заедно и ще поддържаме сътрудничество  между България и Великобритания на високо ниво\".       Това написа в личния си профил във facebook профил премиерът Бойко Борисов във връзка с победата на на Борис Джонсън на изборите във Великобритания, в които Консервативната партия спечели абсолютно мнозинство в парламента, а опозиционната Лейбъристка партия получиха най-лошия си резултат от Втората световна война насам. ", "date": "2019.12.13", "title": "Борисов до Джонсън: Вярвам, че ще продължим да работим добре "}
{"url": "https://www.actualno.com/interview/bydeshteto-na-es-migranti-krehka-sigurnost-i-geopoliticheski-igri-ii-chast-news_1415158.html", "text": "              Виждате, че това е въпрос, който дори на европейско ниво, няма еднозначни решения. Да, мина сериозната бежанска вълна преди няколко години, но не трябва да има успокоение.   Ние имаме специален комитет, който отговаря за страните от Африка и Карибския регион. Сега до февруари 2020 г. изтича т.н. Споразумение от Котону ( ).  По това споразумение специално имаме органи, които се занимават и от двете страни, осъществяват се регулярни срещи, общи проекти за създаване на работни места и желание за мониторинг на европейските средства. Вижте, нека да е ясно - Европа е най-големият донор в света. Специално за Африка, специално за климатичните промени, специално за устойчивото развитие. Отделно имаме държави членки като Германия и Австрия, които дофинансират и развиват самостоятелни проекти и донорска дейност. Тоест става дума за едно огромно количество финансови ресурси. Африка буквално през Средиземноморието е наш съсед и ние затова трябва да положим усилия в тази посока. Ние затова и винаги повдигаме въпроса да има строг мониторинг на тези всички финансови средства.     Точно така. Това не са само бежанци. Понякога бягат и хора по чисто икономически причини. Ето защо с тези проекти, които имаме на европейско ниво, се опитваме да създаваме работни места. Но още веднъж подчертавам - трябва да има ефективен контрол на тези средства, които отделяме. Второ, става дума за т.нар. \"трети страни\" - дали хъбовете, които там се създават, за бежанци, са ефективни. Там трябва да сме по-активни.  Поради всички тези предизвикателства, които изброихте, аз наистина смятам, че Европа трябва да играе по-основна роля. Европа трябва наистина да бъде достоен глобален играч, най-малкото защото тя е най-големият донор. Дойде времето, в което трябва да заемем много важна позиция по отношение на Световната търговска организация (СТО). Ние трябва да изясним в кои точно положения подкрепяме предложения от Щатите или от Китай. Но и ние трябва да отстояваме нашите предложения, които са за балансирана и основана на правила търговска политика.    Нека не забравяме нещо много важно - ЕС има най-високите изисквания по отношение на околната среда, климатични промени и храни. Ние повече от всичко искаме нашите граждани да бъдат защитени. Ние имаме пълното основание да бъдем активен партньор. От друга страна,  аз смятам, че Комисията на Урсула фон дер Лайен си постави изключително амбициозни цели. Но същевременно това, което не видяхме в портфолиото на комисарите, е активният диалог с гражданското общество. Трябва да се ходи по места, да се слушат предложенията на хората. Предложенията трябва да тръгват отдолу-нагоре. Иначе става несъответствие между високите амбиции и това, което хората очакват.     ", "date": "2019.12.13", "title": "Бъдещето на ЕС: Мигранти, крехка сигурност и геополитически игри (II част)"}
{"url": "https://www.actualno.com/africa/halifa-haftar-objavi-nova-ataka-sreshtu-tripoli-news_1415218.html", "text": "      Либийският военачалник маршал Халифа Хафтар обяви \"решителна битка\" за столицата Триполи, осем месеца след като започна офанзива срещу правителството на националното единство, предаде БГНЕС.      \"Настъпи часът за разгърнато и тотално нападение, очаквано от всеки свободен и честен либиец\", каза той в реч, излъчена от канала \"Ал-Хадат\".\r\nОблечен във военна униформа, той обяви \"решителната битка в сърцето на Триполи\", съобщи АФП. \"Сега се придвижете напред, всеки към собствената си цел\", нареди Хафтар на войските си.\r\nСлед свалянето и убийството на дългогодишния диктатор Муамар Кадафи през 2011 година при въстанието, подкрепяно от НАТО, Либия беше разкъсана от насилие между множество въоръжени групировки, много от които подкрепени от чужди сили.  Либийската национална армия на Хафтар, която контролира голяма част от Източна Либия, започна атака на 4 април за завземане на Триполи от признатото от ООН правителство за национално споразумение (GNA). Хафтар, който е подкрепен от Обединените арабски емирства, казва, че GNA е подкрепена от \"терористични\" групи.\r\nНай-малко 200 цивилни и повече от 2000 бойци са убити от началото на нападението на Хафтар срещу Триполи, според ООН. Боевете също са довели до изселването на около 146 000 души. ", "date": "2019.12.13", "title": "Халифа Хафтар обяви нова атака срещу Триполи "}
{"url": "https://www.actualno.com/europe/zadavashtijat-se-skoro-brexit-razvylnuva-zvezdite-na-ostrova-news_1415300.html", "text": "      Хю Грант обикаля от врата на врата, за да агитира за оставането на Великобритания в ЕС. На другия полюс са Майкъл Кейн или Джон Клийз от легендарните Монти Пайтън.           В кампанията преди изборите някои лондончани останаха приятно изненадани да установят, че на вратата им звъни лично Хю Грант. Актьорът е яростен защитник на Европейския съюз (ЕС) и агитира в полза на либералдемократите - с надеждата, че Брекзит все още може да бъде предотвратен. Мотото му: \"Срещу Джонсън преди всичко\".   Елизабет Хърли: Голата истина \"за\" Brexit Бившата годеница на Грант, Елизабет Хърли, също има ясна позиция по въпроса за Брекзит. Актрисата, известна с ролята си в шпионската комедия \"Остин Пауърс\", се снима гола през 2016 година само с възглавница в цветовете на британския флаг. Негативното си отношение към привържениците на ЕС тя изразява на страниците на седмичника \"Спектейтър\". Джоан Роулинг громи в Twitter привържениците на Brexit     Авторката на сагата за Хари Потър не се притеснява да изразява открито мнението си по темата за Brexit. Нейната проевропейска позиция и постигните ѝ в Туитър, в които остро критикува напускането на ЕС, вече ѝ костваха някои фенове и последователи. Но това не ѝ пречи да продължава да громи привържениците на предстоящия Brexit.    Джон Клийз: Когато комикът е сериозен Той също е за Brexit - Джон Клийз от легендарните \"Монти Пайтън\". Наскоро той се оплака, че Лондон вече не бил английски град - очевидно намек за многото чужденци, живеещи в него. Бившият му колега от \"Монти Пайтън\" Тери Гилиъм коментира тази позиция на Клийз така: \"Много обичам Джон, но не мога да се съглася с начина, по който той възприема света\". Майкъл Кейн: Brexit до дупка! Известният актьор, който наскоро изигра брилянтно ролята си във филма \"Кралят на крадците\", не спира да повтаря, че подкрепя Брекзит още от референдума през 2016 година. \"Предпочитам да съм беден, но господар на собствената си съдба, отколкото богат, но нечий слуга\", казва той пред телевизонното шоу \"Тудей\".   Даниел Крейг: Бонд е против Brexit    Който години наред е олицетворявал тайните агенти на нейно Величество и като такъв е разпознаваем по целия свят, не вярва много в границите. Даниел Крейг не крие анти-Брекзит отношението си. В Instagram той публикува снимка, на която носи тениска с надпис \"Никой човек не е остров\". Снимката е направена от германския му приятел Волфганг Тилманс. Волфганг Тилманс: снимки и плакати за оставането в ЕС Награждаваният фотограф не е британец, но прекарва немалка част от времето си на Острова. Тилманс е активен поддръжник на оставането в ЕС. По време на кампанията преди европейските избори през май 2019 година, Волфганг Тилманс разпространи снимки и плакати на 24 езика. Тази инсталация с негови работи бе показана в рамките на \"Фото Лондон\" 2016. Семейство Бекъм: Заедно сме по-силни Бившата футболна звезда Дейвид Бекъм също е против Brexit. Още през 2016 година той подчерта, че именно интернационалността на Манчестър Юнайтед го е превърнала във водещ клуб. През същата година съпругата му, певицата Виктория, написа в Туитър, че ЕС е бъдещето на децата ѝ, защото \"заедно сме по-силни\". ", "date": "2019.12.13", "title": "Задаващият се скоро Brexit развълнува звездите на Острова"}
{"url": "https://www.actualno.com/curious/eto-kyde-se-otglejdat-naj-lutite-chushki-v-sveta-news_1415199.html", "text": "      Декемврийските снежни бури в Сърбия не пречат на Александър Танич да култивира най-лютите чушки в света, предава AFP.      В подножието на планините в южната част на Сърбия, Танич отглежда различни видове изгарящи чушки – червени, жълти и оранжеви, които той къса от саксиите в своя парник, покрит с пелена от сняг. Сред тях е и сбръчканата чушка “Carolina Reaper”, която според „Световните рекорди на Гинес“ е най-лютата в света.   Тя е за първи път култивирана в Южна Каролина, САЩ, откъдето идва и името й. Нейната лютивост стига до 1,6 млн. по скалата на Сковил – мярка за измерване на съдържанието на химикала капсицин, който прави чушките люти.\r\nВъпреки студените температури на региона, Танич твърди, че няма проблеми да отглежда чушките под почвите на южните сръбски планини в град Нишка Баня.  „Имаме хубав климат тук“, казва 36-годишният електротехник, предава агенция Фокус.\r\n„Не знам защо, но тук чушките растат по-хубави и по-големи, може би дори по-люти“, добавя той.   Той твърди, че е започнал да отглежда чушките преди няколко години от „любов към лютата храна“.    Опитал е множество чушки от САЩ, Карибите и Южна Америка и Азия, които са били значително по-люти от местните видове на Балканите, с които се прави и любимия в Сърбия айвар.\r\nТой, заедно със свои приятели използва реколтата си, за да прави изключително люти сосове за собствено ползване. ", "date": "2019.12.13", "title": "Ето къде се отглеждат най-лютите чушки в света"}
{"url": "https://www.actualno.com/america/sasht-s-nov-test-na-balistichna-raketa-news_1415232.html", "text": "      Вторият тест на американска балистична ракета, по-рано забранен от Договора за ракети със среден и малък обсег (ДРСМО) между Русия и САЩ, беше успешен, заяви ръководителят на Пентагона Марк Еспер.      По-рано представител на калифорнийската авиобаза \"Ванденберг\", откъдето изстреляха ракетата с наземно базиране, заяви пред РИА Новости, че САЩ в момента оценяват резултатите от теста. До 2 август ракетите със среден и по-малък обсег бяха забранени от руско-американския договор ДРСМО, но САЩ се оттеглиха от него.   \"Днес ВВС на САЩ, заедно със Службата за стратегически възможности (ШОС), успешно тестваха прототипа на неядрена балистична ракета с наземно базиране\", заяви Еспер в Twitter.\r\nТой добави, че работата по прототип на такава ракета, готова за изстрелване, вече отнема по-малко от девет месеца, вместо две години, както беше преди.  През август САЩ успешно изпробваха първата такава ракета. Москва предупреди, че разработването на такива ракети ще получи огледален отговор от руска страна. ", "date": "2019.12.13", "title": "САЩ с нов тест на балистична ракета"}
{"url": "https://www.actualno.com/curious/zashto-petyk-13-i-e-den-na-bedite-news_1415242.html", "text": "      От незапомнени времена досега, фаталната дата петък 13-и продължава да предизвиква у много хора неясното усещане на първичен страх.      В световен мащаб, изследователи все още търсят корените на суеверията за \"черния петък\". Съществуват няколко хипотези: На тайната вечеря присъстват общо 13 души — Исус и 12-те апостоли. И до днес у много народи съществува поверието 13 души да не сядат заедно на маса. Предателят Юда идва последен, тринайсети. Други припомнят, че Спасителят е разпънат именно в петък. Суеверието вероятно има връзка и с лунно-слънчевия календар, който трябва да има по 13 месеца в някои години, докато Григорианският и лунният ислямски календар винаги имат по 12 месеца в годината. Според други лошата си слава числото 13 дължи на древен скандинавски мит. 12 богове празнували във Валхала, домът на бог Один. Пакостливият бог на злото и огъня Локи нахълтал неканен на празненството като 13-и гост и коварно убил със стрела от имел бога на радостта Балдер. Земята потънала в мрак и траур, предаде БГНЕС.   В по-ново време ясно се откроява датата 13 октомври 1307 година, когато по нареждане на френския крал Филип IV и папа Климент V биват арестувани Жак дьо Моле, Великият Магистър на Ордена на тамплиерите, и хиляди рицари от ордена. Подложени на ужасни изтезания, те направили самопризнания по обвиненията в ерес, содомия и всякакви други престъпления. Стотици били изгорени на клада, други били екзекутирани по-късно. От този ден нататък петък, 13-и е смятан за лош и нещастен ден от последователите на тамплиерите. В древен Рим магьосниците се събирали на групи от 12. Вярвали, че 13-ят в групата е самият дявол. Според нумеролозите числото 13 \"страда\" заради неговата позиция след 12. Има 12 месеца в година, 12 зодиакални знаци, 12 богове на Олимп, 12 племена на Израел, 12 апостоли на Исус. В картите Таро 13-ата е картата на смъртта.\r\nСтрахът от числото 13 е силен и днес.  Повече от 80 процента от небостъргачите нямат 13-и етаж. Много летища пропускат 13-ата писта. Немалко хотели са без 13-и етаж или 13-а стая. Във Формула 1 няма болид с номер 13. Улиците във Флоренция нямат номер 13. 12 и половина или 12А звучи доста по-нестресиращо. На 13 април 1970 г. експлозия на кислороден резервоар обърква плановете на совалката Аполо 13 за кацане на Луната. Совалката е изстреляна от ракетна площадка номер 39 (13 х 3). Екипажът, оцелял по чудо, се завръща на Земята. Любителите на цифрите ясно съзират черна прокоба — сумата от цифрите в датата на излитане на ракетата, изписана по начина, възприет в САЩ (4-11-70), е 13. Часът на изстрелване на Аполо 13 е 13:13 американско време. Имената на някои от най-известните серийни убийци съдържат по 13 букви: Jack the Ripper, John Wayne Gacy, Charles Manson, Jeffrey Dahmer, Theodore (Ted) Bundy.\r\nНа 13-ти февруари 2009 г. в САЩ фалираха поредните четири банки, с което общият брой на обявилите банкрут от началото на годината финансови институции отвъд океана достигна 13. Неслучайно на тази дата мнозина са така парализирани от страх, че дори не стават от леглото. Други отказват да летят със самолет, да пътуват въобще, трети отлагат покупката на жилище. Ресторанти и увеселителни заведения остават полупразни. Изчислено е, че на този ден само в САЩ бизнесът губи между 800 и 900 милиона долара, тъй като много хора просто не отиват на работа.   Доналд Доси, основател на Центъра за управление на стреса и Института по фобиите в Ашвил, Северна Каролина, казва, че страхът от петък, 13-и измъчва между 17 и 21 милиона американци. Симптомите варират от умерена тревога до тотална паника. Психолози са установили, че хората, които се считат за нещастни, е по-вероятно да вярват в суеверия, свързани с лошия късмет. Една четвърт от анкетирани свързват числото 13 с лошия късмет. Именно тази група хора е най-вероятно да бъдат разтревожени в дни като петък, 13-и.    И една предстояща прогноза: На петък 13-ти 2029 г. астероид ще премине толкова близо, че ще можем да го видим.\r\nАстероидът ще навлезе в атмосферата на Земята над Индийския океан и ще се насочи към африканския континент. След като премине Атлантическия океан и Америка, астероидът ще напусне атмосферата над Тихия океан. Тъй като се прогнозира, че астероидът ще премине доста близо, поне 2 милиарда души ще могат да го наблюдават със собствените си очи, твърдят учени. ", "date": "2019.12.13", "title": "Защо петък 13-и е \"ден на бедите\"?"}
{"url": "https://www.actualno.com/europe/boris-djonsyn-veche-se-gotvi-da-zavyrshi-brexit-news_1415247.html", "text": "      Британският премиер Борис Джонсън заяви, че изглежда, че неговата Консервативна партия е спечелила \"мощен нов мандат за изпълнение на Брекзит (Brexit)\" на предсрочните общи избори в страната. Той казва, че работата по изпълнението на плана за Брекзит ще започне веднага щом окончателните резултати от изборите са налице, съобщи БГНЕС.       , след като бе обявен за победител в своя избирателен район Uxbridge в крайградски Лондон.   Британският премиер говори малко след като лидерът на Лейбъристката партия Джеръми Корбин нарече резултатите от изборите във Великобритания \"много разочароващи\" за неговата партия, но се противопостави на натиска да се оттегли веднага. 70-годишния Корбин обаче каза, че няма да ръководи Лейбъристката партия при следващи общи избори.\r\nСпечелването на категорично мнозинство в парламента ще направи Джонсън най-успешният лидер на консерваторите след Маргарет Тачър – друг политик, който беше обичан и ненавиждан почти в еднаква степен. Преброяването на бюлетините до момента сочи, че консерваторите са спечелили доста места в по-индустриалните градове в Северна Англия, които бяха крепости на лейбъристите.  Джонсън беше категоричен, че ако консерваторите спечелят мнозинство, той ще накара британския парламент да ратифицира сделката за Брекзит и ще изведе Великобритания от ЕС до 31 януари.\r\nПредседателят на Съвета на ЕС Шарл Мишел обеща, че лидерите на ЕС, които ще се срещнат днес отново, ще изпратят „силно послание“ до следващото британско правителство и парламент относно следващите стъпки. \"Готови сме да преговаряме\", заяви и председателят на Европейската комисия Урсула Фон дер Лайен.    ", "date": "2019.12.13", "title": "Борис Джонсън вече се готви да завърши Brexit"}
{"url": "https://www.actualno.com/books/mitove-na-stivyn-fraj-razkreposten-prochit-na-drevnogryckite-mitove-news_1414738.html", "text": "      Издателство „Еднорог“ с удоволствие представя новата книга на блестящия и харизматичен британски актьор, телевизионен водещ и режисьор актьор Стивън Фрай. Той е добре известен на българската публика с незабравимото си превъплъщение в ролята на Джийвс от комедийния сериал „Джийвс и Устър“, автор на бестселъри и автобиографични книги, а напоследък нашумява и с вдъхновения прочит на аудиоверсиите на седемте книги за Хари Потър.      Неговият оригинален и разкрепостен преразказ на древногръцката митология демонстрира впечатляваща ерудиция, заразителен  хумор, широка култура и неповторим стил.   Страсти, секс, кръв, насилие, кръвосмешения, битки, чудовища, богове и герои…\r\nНикой не може да обича и мрази, да мами и желае така страстно и безусловно като древногръцките богове и богини, герои на драматичната и неповторима интерпретация на Стивън Фрай. “Митове” пресъздава тези удивителни истории, дошли от древността, в контекста на нашето съвремие, в цялото им великолепие и дълбоко човешка значимост.   ", "date": "2019.12.13", "title": "\"Митове\" на Стивън Фрай - разкрепостен прочит на древногръцките митове"}
{"url": "https://www.actualno.com/america/vlastite-otkriha-shest-tela-na-ostrov-uait-pri-riskovana-misija-news_1415261.html", "text": "      Шест тела бяха намерени на новозеландския остров, където по-рано през седмицата имаше вулканично изригване, съобщи \"Ройтерс\", цитиран от БНР.      \"Това бе невероятно трудна операция, но бе приоритет. Просто искаме да  ги върнем у дома при техните близки\", каза в ефира на общественото радио  министър-председателката Джасинда Ардърн.    на вулканичния остров Уайт, за който остава предупреждението за нови изригвания в  близките часове.\r\nШест от осемте тела на острова бяха успешно взети, качени на   плавателен съд и откарани към материка, където чакаха опечалените им   близки. Военните знаеха местоположението им, преди да кацнат с   хеликоптер на острова, и въпреки това операцията е продължила над 4 часа, съобщава BBC.  Не е известно обаче къде са останалите две тела. Знае се, че едно от телата е във водата, затова в издирването са се включили екипи от водолази.\r\nСлед изригването на вулкана на остров Уаит 13 души загинаха, 8 бяха обявени за безследно ичезнали, а 31 бяха откарани в болница. Над 20 остават хоспитализирани с изключително тежки изгаряния. Повечето са с опасност за живота. Полицията на Нова Зеландия започна .    ", "date": "2019.12.13", "title": "Властите откриха шест тела на остров Уаит при рискована мисия"}
{"url": "https://www.actualno.com/healthy/bivsh-zdraven-ministyr-pochna-da-izbrojava-poimenno-bolnici-za-sluchai-s-finansovi-mashinacii-news_1415272.html", "text": "      Болница \"Токуда\" е включила \"обследване на риск от падане\" в свои услуги, за които се плаща извън здравни осигуровки и извън допълнително осигуряване. Това заяви бившият министър на здравеопазването Мими Виткова, председател на Асоциацията на дружествата за доброволно здравно застраховане. Тълкуването е, че си плащаш за това да те учат как да не паднеш от болничното легло.      Бившият здравен министър даде пред Нова телевизия и друг пример за \"Токуда\", но имало и държавни болници с подобни практики – плащаш 890 лева, за да резервираш операционна болница. В Александровска болница напоследък например давали на пациента да се подпише, че отказва прием по клинична пътека т.е. ще се лекува като частен пациент и ще си плаща сам.   Виткова даде и още един пример за \"финансова машинация\" в болница – със \"Софиямед\". Тя обясни, че там става въпрос за случай с плащане от пациент за медицинско изделие (троакар) – инструмент, който се ползва по лапароскопия.\r\nГубим клиенти, защото държавата не създава порядък в системата, категорична беше Виткова. Тя се оплака, че Изпълнителната агенция медицински надзор (ИАМН) , защото се оправдава, че пациентите, замесени в тях, не дали съгласие да им се обработват личните данни – от самата ИАМН. Комисията за защита на личните данни пък 1 година не казвала нужно ли е това, твърди Виткова.   ", "date": "2019.12.13", "title": "Бивш здравен министър почна да изброява поименно болници за случаи с финансови машинации"}
{"url": "https://www.actualno.com/balkani/migrantskite-lageri-v-gyrcija-mnogo-opasno-mjasto-za-jeni-news_1415238.html", "text": "      Затънала в калта, живееща под пластмасов брезент до препълнени кошчета за боклук, 18-годишната афганистанка Мерзие Ескандари знае, че я чака още един тежък ден в лагера за бежанци на гръцкия остров Хиос. Ежедневието ѝ започва със стоене на опашка пред вонящи тоалетни, получаване на две бутилки вода и порция ориз, а по-късно ще спи на студа без ток. Това разказва в свой репортаж за АФП Елени Колиопулу, предаде БГНЕС.      Лагерът Vial на Хиос разполага с места за 1000 души, но в него вече са натъпкани близо 5000. Някои от тях, като Мерзие, са на къмпинг в близката маслинова гора.   За да поддържат топла или да готвят храна, мигрантите режат клони от маслиновите дървета и палят огньове в метални кофи. Миризмата на дим, мръсна вода и отпадъци прониква навсякъде в лагера.\r\nАгенцията на ООН за бежанците (ВКБООН) и неправителствени организации казват, че липсата на хигиена не е единственият проблем в лагера. Той може да бъде опасно място - особено за жените. \"Несигурността, особено през нощта, често се споменава от жените\", казват от ВКБООН.  Импровизираният лагер е дом на мъже от различни националности, които са мигрирали тук сами.\r\nHuman Rights Watch наскоро би тревогата и призова гръцкото правителство да \"действа незабавно, за да осигури безопасни и хуманни условия за жени и момичета\" в мигрантските лагери. Правозащитната организация призова гръцките власти да \"идентифицират уязвимите хора, включително бременни жени, млади майки и момичета жертви на сексуално насилие и други насилствени действия\", както и инвалиди, и да им предложат подходящо настаняване. Страхове за безопасността        \"Простият акт да отидете до тоалетните изглежда твърде рискован за жените и момичетата\", пише Хилари Марголис от Human Rights Watch в доклад за условията на живот за жените в лагера \"Мория\" на остров Лесбос.\r\nЗубаида, афганистанка, живееща в \"Мория\", споделя пред правозащитничката как спира да пие чай в шест часа всяка вечер, за да не се налага да ходи до тоалетната през нощта. Тя се страхува да не бъде изнасилена.\r\nАмино Абдухахи Ахмат, сомалийка в лагера в Хиос, каза за АФП, че \"през нощта трябва да ходим до тоалетните три или четири жени заедно, защото се страхуваме от пияните мъже\".\r\nЛекари без граници (MSF) провеждат програма за подкрепа на мигранти, жертви на сексуално насилие, много от които са жени. Ирини Папанастасиу, гръцки представител на MSF, заяви, че някои жени са станали жертва на изнасилване, но не е ясно кога и къде са се случили нападенията.\r\nПредвид пренаселеността и тежките условия в лагерите, гръцкото правителство обеща да прехвърли около 20 000 души на континента до края на годината. Но притокът на новопристигнали \"е бил по-голям от прехвърления брой и условията в лагера остават изключително трудни\", заяви Лида Лакка от ВКБООН в Хиос пред АФП.      Все пак Мерзие казва, въпреки трудностите в лагера, \"разбира се, тук е по-добре, отколкото в Афганистан\". За да избяга от разкъсаната от войната страна, тя оставя зад гърба си съпруга си и поема на пътя с родителите си и двете си по-малки сестри. Отнема им почти една година, включително един месец в турски затвор и шест или седем опита да преминат от брега на Турция до остров Хиос.\r\n\"Не съм имала добър живот в Афганистан и не ми липсва\", каза тя. \"Искам работа и образование. Искам да бъда лекар\", споделя младата афганистанка. ", "date": "2019.12.13", "title": "Мигрантските лагери в Гърция - много опасно място за жени"}
{"url": "https://www.actualno.com/crime/katastrofa-s-uchenicheski-avtobus-news_1415262.html", "text": "      Автобус с деца, е самокатастрофирал тази сутрин край Ямбол на разклона за Тенево. Няма пострадали, съобщи Нова телевизия.      По предварителна информация причина за инцидента е скъсване на кормилната щанга, но шофьорът е успял да овладее автобуса.    ", "date": "2019.12.13", "title": "Катастрофа с ученически автобус"}
{"url": "https://www.actualno.com/crime/tejko-ostava-systojanieto-na-deteto-postradalo-v-katastrofa-s-kola-ot-nso-news_1415258.html", "text": "      Тежко остава състоянието на 14-годишното момче, което на 12 декември вечерта беше в София.      То е счупена лява ръка, тежка черепно-мозъчна травма, която е лицева, както и гръдна травма със засегнат бял дроб.   Настанено е в реанимацията на болница „Св. Анна”, където лекарите продължават да се борят за живота му.\r\nИнцидентът стана към 20 ч. на кръстовището на бул. „Драган Цанков” при столичния КАТ. Пострадалото момче е в тежко състояние, с опасност за живота.  Късно снощи от НСО изпратиха официално становище за инцидента. В него се казва, че вече е в ход досъдебно производство и че при установяване на виновно поведение на служителя на НСО ще бъдат предприети всички изискуеми от закона мерки. ", "date": "2019.12.13", "title": "Тежко остава състоянието на детето, пострадало в катастрофа с кола от НСО"}
{"url": "https://www.actualno.com/interview/angel-djambazki-s-paket-mobilnost-bjaha-bezprecedentno-narusheni-pravilata-na-ep-news_1415191.html", "text": "              Г-н Джамбазки, финализиран ли е процесът с ? Не, не е. Финализиран бе само триалогът (преговори между ЕП, ЕК и Европейския съвет – б. р.). Заседанието продължи цяла нощ, от 9 вечерта до 6 часа сутринта. Това, което се случи, е безпрецедентно нарушаване на правилата на Европейския парламент и на ЕС. Бяха изолирани членовете на комисията, между които и аз, и другите колеги. Някъде към 4,30-5 часа дойдоха Исмаил Ертуг от Германия и председателката на комисията Карима Дели от Франция и ни казаха, че това е споразумението. Дадоха ни 20 листа споразумение, което противоречи на здравия разум. То, според мен, не може да мине през Съвета на ЕС и много трудно би минало през Европейския парламент. Защо противоречи на здравия разум?   Защото едни и същи хора в продължение на 24 часа ми казват, че трябва да има „зелена сделка“, намаляване на въглеродни емисии, закриване на български ТЕЦ-ове, например \"Марица - Изток\", за да е чист въздухът. И след няколко часа казват, че трябва хиляди камиони да се движат празни по магистралите на ЕС, да харчат хиляди тонове нафта, да замърсяват въздуха, само и само да се прибират източните превозвачи. Няма логика. Никаква логика. Това или е тежка шизофрения, или е тежко лицемерие, в което съм убеден. Последно - шофьорите колко пъти трябва да се прибират в родината си? На два месеца веднъж, което смисъла си е същото. Дали ще е веднъж на месец, или два пъти, няма значение. Това е административно разстройване на работата на превозвачите, които и да са те. Това е неразумно, безсмислено. И много трудно ще мине през Европейския парламент. В момента топката отива към Съвета на ЕС. , българското правителство. След това ще се върне обратно в парламента. Нищо не е свършило, докато не свърши.     Доколко зависи тогава от Съвета, там с какво мнозинство се взимат решенията? За съжаление не е със 100%. Ние, разбирайте и българското правителство, . Не знам дали ще успеем. Нашите интереси съвпадат с интересите на кои държави? На всички периферни - Румъния, Полша, Унгария, Литва, Латвия и Естония, Испания, Португалия. На всички, които са далеч от Холандия и Белгия, Франция, Австрия и Германия. В такъв случай има достатъчно държави за блокиращо малцинство?    Да, но не забравяйте, че това може да е въпрос на политическа сделка, която може да включва и други въпроси. Тоест, държавите могат да се договарят помежду си и за други неща. Аз още от сега математически мога да ви кажа, че има такова малцинство, но не мога да ви кажа дали има политическо мнозинство. Тоест, нещо като: \"Ние ще отстъпим тук, ако вие отстъпите там\", така ли? Напълно е възможно, да. И все пак парламентът ще реши окончателно, нали? Да, и ние ще се подготвим добре за това. Кога очаквате да върнат пакета \"Мобилност\" в парламента? Напролет. Първо трябва да мине Съветът, после идва обратно. Акции, както правехте преди месеци с ТИР-аджии, предстоят ли? Задължително. Ние работим за тяхната кауза и те ни подкрепят.  ", "date": "2019.12.13", "title": "Ангел Джамбазки: С пакет \"Мобилност\" бяха безпрецедентно нарушени правилата на ЕП"}
{"url": "https://www.actualno.com/pernik/prokuraturata-v-pernik-sochi-chetirima-vinovnici-za-vodnata-kriza-vkluchitelno-liljana-pavlova-news_1415249.html", "text": "       \" \". Това пише в постановление на Районна прокуратура Перник, касаещо водния режим в града.      \" \", добавя прокурор Красимира Минчева. Чл. 219 се отнася до задълженията на длъжностните лица и неизпълнението им, а предвидените наказания там са затвор (според тежестта на нарушението може да е до 6 години, от 2 до 8 години, от 3 до 10 години и от 3 до 12 години), както и парични глоби – до 5000 лева. А преписката е пратена на Специализираната прокуратура.    С думите \"министрите на МОСВ\" прокурор Минчева визира не само сегашния Нено Димов, а Лиляна Павлова.  Другите отговорни са областният управител на Перник Ирена Соколова, която , вече бившият управител на ВиК Перник Иван Витанов, както и бившият кмет на града Вяра Церовска. В официалната преписка пише, че Витанов е казал на Церовска още през април 2019 година, че количеството на водата в язовир \"Студена\" не е достатъчно, а Церовска е издала заповед водата да се ползва само за пиене, като за спазването на заповедта отговарял секретаря на Община Перник.  Припомняме, че за вицепрезидент и член на Управителния комитет на Европейската инвестиционна банка.\r\nЩо се отнася до прословутия вече ремонт на язовирната стена на \"Студена\", той е почнал още през 2017 година и досега не е завършен. Стойността му е 32 млн. лева и е финансиран със заем от Световната банка.   Иначе все още в Перник не е въведен нов воден режим. В късния следобед вчера, 12 декември, регионалният министър Петя Аврамова представи три алтернативи за водоподаване за града пред парламентарната комисия по регионална политика. Какви са те – научете в !     ", "date": "2019.12.13", "title": "Прокуратурата в Перник сочи четирима виновници за водната криза, включително Лиляна Павлова"}
{"url": "https://www.actualno.com/politics/donchev-si-prizna-che-v-predlojenieto-za-kontrol-na-glavnija-prokuror-ima-mnogo-dupki-news_1415266.html", "text": "      Има ли яснота властта до какво ще доведе за независим прокурор, който да разследва и всъщност контролира главния? Обясненията на вицепремиера Томислав Дончев пред Нова телевизия определено навяват мисли, че все още се стеле доста мъгла.      Попитан дали е релевантно независим прокурор да следи 7 години главния прокурор дали ще направи престъпление от общ характер, а след това например пак да е подчинен на човека, бил главен прокурор, Дончев отвърна в стил практиката трябва да покаже. Той си призна и, че имало \"много въпроси, на които текстът не може да даде отговор\", визирайки законопроекта за въвеждане на независим прокурор, контролиращ главния. \"Това е конструкцията, която сме постигнали\", и продължи с: \"А вие как предлагате\"? Самият Дончев каза и, че не е наясно какво друго ще прави независимия прокурор, освен да чака главният да направи престъпление от общ характер.   Същевременно Дончев не видя като по-добро предложение , че трябва да има промяна на конституцията, а не да се променя Наказателно-процесуалния кодекс. Де факто въпросът за Конституцията е дали главният прокурор да има и според нея възможност за \"методическо ръководство\" (чл. 126, ал. 2 от Конституцията) на всички свои подчинени, когато са поели някакъв конкретен случай. Ако няма такава възможност, хипотетично всеки прокурор може да разследва държавен обвинител номер едно. Отделен е въпросът, че във Висшия съдебен съвет влизат хора, избирани от парламента, а не целият състав да бъде избиран от съсловията на съдиите и прокурорите.\r\n\"Трудно е да се опише цялата ситуация с две думи. Все едно аз да кажа, че Виктор и Ади не си разбират от работата\". Така Дончев коментира поредната остра размяна на реплики между премиера Бойко Борисов и президента Румен Радев. Според него, когато критиката е повсеместна, трудно се извличало \"рационално зърно\". И видя в думите на Борисов по адрес на Радев, че е двуличен, право да бъде емоционален.  Дончев категорично подкрепи разпореждането на премиера Бойко Борисов да не се плаща с държавни пари за коледни партита в държавната администрация. Той обясни и, че още няма как да се каже колко ще струва нов правителствен самолет, след като стана ясно, че ще бъде .\r\nЗа финал Дончев констатира, че с медиите в България има проблем, защото хем всеки си казвал каквото иска, дори ако е \"някоя щуротия\", хем имало усещане как медиите са притискани да мълчат.    ", "date": "2019.12.13", "title": "Дончев си призна, че в предложението за контрол на главния прокурор има много дупки"}
{"url": "https://www.actualno.com/chronicles/abel-tasman-otkriva-nova-zelandija-news_1415170.html", "text": "      Роден е през 1603 година в Лутегаст, малко село в провинция Гронинген, Нидерландия, в бедно семейство. Точната дата на раждането му не е известна. Най-старият достъпен източник, който го споменава е на 27 декември 1631, когато като моряк, живеещ в Амстердам, се оженва за 21-годишната Йоанна Тиеркс. През 1633 г., вече като изпитан моряк, заминава за остров Ява. Там се среща с тогавашния генерал-губернатор на Нидерландска Индия Антон Ван Димен и е приет на работа в Нидерландската източноиндийска компания.      Плавания в Северния Пасифик (1639 – 1642)   От 1629, официално от 1636 до 1645 Антон Ван Димен е генерал-губернатор на Нидерландска Индия. Неговото управление се характеризира с широка военна и търговска експанзия – отвоюва от португалците Малака и Цейлон, овладява остров Тайван, основава холандска търговска база в Нагазаки, Япония, укрепва позициите на Холандия в Индия. За осъществяване на своите планове Ван Димен изпраща в различни посоки отлично организирани експедиции, начело с най-опитните и даровити моряци. Един от тези лоцмани е и Абел Тасман.\r\nПрез 1639 г. Ван Димен организира експедиция с два кораба в северната част на Тихия океан. Начело е поставен опитния моряк Матис Кваст, а за щурман на втория кораб е назначен Тасман. Задачата не експедицията се състои в това, да се открие тайнствения остров, „открит“ от испанците на изток от Япония. Експедицията не оправдава надеждите на генерал-губернатора, но затова пък изследва японските води и достига до Курилските о-ви. По време на плаването Тасман се проявява като блестящ кормчия и превъзходен командир. След много трудности корабите достигат до Формоза (сега Тайван) като 40 от 90-членния екипаж умират от скорбут. Тасман самостоятелно открива о-вите Бонин (27°00′ с. ш. 142°10′ и. д.), а след това успява да върне единствения оцелял кораб в Ява.  След това следват други плавания до Япония през 1640 и до Палембанг в Южна Суматра през 1642 г., където сключва търговски договор със султана на града.\r\nПърво тихоокеанско плаване (1642 – 1643)\r\nПрез януари 1642 Тасман получава задачата да открие Южната Земя (Антарктида), като тогава се смятало, че се намира някъде в южния Пасифик. За изпълнението на тази задача компанията отпуска на Тасман два кораба: „Heemskerck“ – малък боен кораб и „Zeehaen“ – бързоходен товарен кораб с екипаж общо около 100 човека.       На 14 август 1642 корабите отплават от Батавия и на 5 септември пристигат на остров Мавриций. В днешни дни може да ни се вижда странно, че Тасман достига първо до Мавриций. Причината за това е, че не винаги най-добрият маршрут е най-късият. Посоката на вятъра по това време е от най-голямо значение. Тасман имал някакви познания относно преобладаващите ветрове затова избира Мавриций като отправна точка, след което се насочва на юг, после на юг-югоизток.\r\nОткриване на Тасмания\r\nНа 24 ноември 1642 холандците откриват висок бряг и стъпват на него. Името, което Тасман дава на земята е Земя Ван Димен на името на нидерландския генерал-губернатор в Индонезия, а всъщност открива остров Тасмания. На югоизточното и източното крайбрежие на острова са открити залива Щорм (29 ноември, 43°10′ ю. ш. 147°40′ и. д.), полуостров Тасман (2 декември), остров Мария (4 декември, 42°35′ ю. ш. 148°05′ и. д.), остров Схаутен (42°18′ ю. ш. 148°20′ и. д.) и п-ов Фрейсине (42°05′ ю. ш. 148°20′ и. д.) и на 5 декември достига до 41º 34` ю.ш., на източното крайбрежие на острова, от където взема курс на изток.\r\nПърво достигане до Нова Зеландия\r\nСпоред някои проучвания, Тасман очаквал да продължи на север, но вятърът бил неблагоприятен и го отвежда на изток, като за една седмица от 5 до 13 декември пресича морето, което по-късно е кръстено на негово име – Тасманово море. На 13 декември става първият европеец, който стъпва на северозападния бряг на Южния остров на Нова Зеландия – нос Фаулуинд (41°45′ ю. ш. 171°28′ и. д.). Оттам продължава на североизток покрай брега, заобикаля нос Феръуел (най-северната точка на Южния остров), зад него на 18 декември 1642 открива залива Голдън Бей (40°40′ ю. ш. 172°52′ и. д.), на югоизток от него – залива Тасман и навлиза в протока Кук, който разделя двата острова на Нова Зеландия. Там, на южния бряг на протока, се осъществява среща с местните жители – маорите, като отначало всичко върви добре, но по-късно става спречкване между холандците и туземците, като причината за нея най-вероятно са европейците и четирима моряци са убити. След инцидента корабите достигат северния бряг на протока (Тасман го счита за залив), завиват на запад, заобикалят югозападната част на Северния остров и се насочват на север. На 4 януари 1643 холандците откриват крайната северозападна точка на Северния остров на Нова Зеландия – нос Мария ван Димен (34°29′ ю. ш. 172°39′ и. д.), а на 5 януари – о-вите Три-Кингс (34°09′ ю. ш. 172°08′ и. д., на северозапад от Нова Зеландия) и оттам флотилията продължава на североизток.       ", "date": "2019.12.13", "title": "Абел Тасман открива Нова Зеландия"}
{"url": "https://www.actualno.com/society/novini-ili-novini-kartinata-na-pechata-za-13-dekemvri-news_1415215.html", "text": "              Депутатите натовариха стаите за е-туристи с до 250 лв. данък. Общините трябва да събират налога от Нова година, но тепърва се пише наредба за регистрация на обектите, предлагани чрез Airbnb, Booking, Expedia. Апартаментите и къщите за гости, които се отдават на туристи чрез електронни платформи като Airbnb, Booking, Expedia, Facebook и др., ще бъдат облагани като хотели с една или две звезди. Всяка община ще налага патентен годишен данък от 25 до 250 лв. за стая, като размерът ще зависи от местонахождението на жилището. Така налогът за апартамент с три стаи в центъра на столицата или друг голям град може да скочи до 750 лева.\r\nГласуването за Цацаров разтресе БСП. Изборът на Сотир Цацаров за председател на антикорупционната комисия (КПКОНПИ) доведе до нова криза в БСП и разцеплението ѝ, което върви от около година, става все по-неудържимо. Поредните турбуленции в левица-та бяха предизвикани от бойкота на част от червените депутати - 27, които не спазиха повелята на лидера Корнелия Нинова и гласуваха в подкрепа на Цацаров, което я взриви.   ЦИК си раздаде тайничко бонуси за добре свършена работа. Централната избирателната комисия тихомълком си е раздала бонуси, разкри „Труд” след щателно проучване в Системата за електронни бюджетни разплащания (СЕБРА). Всяко ведомство е длъжно да публикува на сайта си информация от тази система за вида и размера на плащанията, които е направило всеки ден. Решението е гласувано на заседание на 22 ноември с пълно мнозинство от всички 16 присъстващи членове на ЦИК, без дебати. Взето е въз основа на непублични вътрешни правила за изплащане на допълнително възнаграждение, на базата на непубликувана докладна записка, съставена от неведома работна група. Отпуснатите суми също са оставени в тайна. По информация на „Труд” бонусите са в размер на около две заплати. На вчерашното си заседание комисията реши да отговори на вестника с колко се е самовъзнаградила по реда на Закона за достъп до обществена информация, тоест в 14-дневен срок, тъй като трябвало да се изготвят счетоводни справки.     Борисов спря коледните тържества на чиновниците, за да пестят. Коледни тържества в държавните администрации през тази година няма да има. Това е разпоредил лично премиерът Бойко Борисов. Заповедта му е изпратена до всички министерства и държавни учреждения. Основната причина е да не се харчат излишни пари. По-голяма част от чиновниците сами организират тържествата си. Най-често те се правят в ресторанти, но кувертите плащат от джоба си. В самите учреждения пък досега се правеха скромни тържества в края на някой от дните преди Коледа на по чаша вино. Скандал за мониторинга на IT системата на съдебната власт, пише един от вестниците на Делян Пеевски. Той обръща внимание, че председателят на ВКС Лозан Панов и съдия Атанаска Дишева са изразили несъгласие с представляващия ВСС Боян Магдалинчев да бъде упълномощен да подпише договор за извършване на одит на информационната сигурност на Централизираната система за случайно разпределение на делата с оглед ограничаване на вътрешни и външни уязвимости на системата, без да са прочели самия договор. ", "date": "2019.12.13", "title": "Новини или Novini – картината на печата за 13 декември"}
{"url": "https://www.actualno.com/curious/v-tozi-sluchaj-preumorata-moje-da-e-opasna-za-zdraveto-news_1415244.html", "text": "      Хората, които са преуморени по време на работа, са изложени на по-голям риск от развитие на заболявания на очите, ендокринната и сърдечно-съдовата системи. Това казаха пред РИА Новости експерти от Северозападния научен център по хигиена и обществено здраве.      В проучването на центъра са участвали 1,7 хиляди души. Оказа се, че около половината жени и една трета от мъжете, които се чувстват хронично уморени на работното си място за повече от 24 часа седмично, са изложени на риск от сериозни здравословни проблеми, предаде БГНЕС.   Като основна причина за тяхната умора участниците в проучването посочват най-често интензивността и динамиката на работата. Преумората се влияе от фактори като емоционален стрес, свързан с поемане на отговорности, зрително и психическо внимание. Оказа се, че служителите с индикатор за \"тежка\" умора боледуват средно 24,9 дни в годината.\r\nСред професиите с най-висок риск от професионална умора са лекари, медицински сестри, учители и офис работници.   ", "date": "2019.12.13", "title": "В този случай преумората може да е опасна за здравето"}
{"url": "https://www.actualno.com/europe/boris-djonsyn-i-konservatorite-specheliha-vpechatljavashta-pobeda-news_1415225.html", "text": "      Британските консерватори, водени от Борис Джонсън, печелят голямо мнозинство на предсрочните парламентарни избори на Острова и са на път да направят самостоятелно правителство, според социологическа анкета на база екзитпол, направена за BBC, ITV и Sky News, съобщи БГНЕС.      Проучването, проведено в избирателните секции в Обединеното кралство, сочи, че торите ще получат 368 депутатски места - с 50 повече, отколкото на изборите през 2017 година – след окончателното преброяване на гласовете.\r\nСпоред тези първи прогнози след затварянето на изборните секции преди минути, лейбъристите ще имат 191 депутатски места, либералните демократи - 13, Шотландската национална партия на Никола Стърджън има 55 места, а партията \"Брекзит\" на Найджъл Фарадж – нито едно. Резултатът на консерваторите е най-добрият от 30 години насам, докато този на лейбъристите е най-лошият от Втората световна война насам.   Очаква се крайният резултат да бъде известен днес до обяд. Според официалното преброяване към 03:00 часа местно време (05:00 часа българско време) лейбъристите вече са загубили 22 места в парламента, като тенденцията засега потвърждава данните от екзитпола, който прогнозира по-рано абсолютната победа на торите. Консерваторите вече са успели да \"отнемат\" 18 места от други партии, уточнява БГНЕС.  Досега са обработени резултатите на 200 от 650 избирателни секции. Консерваторите вече имат 97 места в парламента, а лейбъристите - 77. За абсолютно мнозинство, което дава възможност за самостоятелно формиране на правителство, трябват минимум 326 места.\r\nВъв Великобритания екзитполовете се оказаха много точни през последните години. През 2017 година те правилно предсказаха висящ парламент, без общ победител, а през 2015 година прогнозираха, че консерваторите ще бъдат най-голямата партия.\r\nТова са третите общи избори в Обединеното кралство за по-малко от пет години - и първите, които се провеждат през декември за близо 100 години - и бяха доминирани от вота на Великобритания за 2016 година за излизане от Европейския съюз.        Провалът на лейбъристите Водената от Джереми Корбин формация видя общественото недоволство от продължителния процес на Brexit като главна причина за тежкото поражение на изборите от консерваторите на премиера Борис Джонсън.\r\n\"Изглежда, че Brexit доминира. Голяма част от това (бел. ред. - ), беше умората от Brexit. Хората просто искаха това свърши веднъж завинаги\", заяви Джон Макдонъл от лейбъристката партия пред Sky News след екзитполовете, сочещи, че торите ще спечелят с мнозинство с 86 места в парламента и ще създадат самостоятелен кабинет.\r\nСамият Корбин каза, че няма да води лейбъристите в кампанията за следващите парламентарни избори. ", "date": "2019.12.13", "title": "Борис Джонсън и консерваторите спечелиха впечатляваща победа"}
{"url": "https://www.actualno.com/society/prognoza-za-vremeto-13-dekemvri-petyk-news_1415192.html", "text": "      Днес времето над страната ще се задържи облачно, в равнините и низините мъгливо. На отделни места ще има слаби превалявания от дъжд. През деня облачността, главно над планинските и източните райони, временно ще се разкъса. Ще духа слаб изток-югоизточен, в Източна България южен вятър. Минималните температури ще бъдат между 3° и 8°, по морския бряг малко по-високи, максималните предимно между 8° и 13°. В София минимална 3°, максимална около 9°. Атмосферното налягане ще бъде по-ниско от средното за декември и през деня още малко ще се понижи. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ).      Над Черноморието ще има значителна облачност, но валеж е малко вероятен. Ще духа слаб до умерен вятър от юг-югозапад. Максимални температури на въздуха 12° - 14°, близка до температурата на морската вода. Вълнението на морето ще бъде 3 бала.\r\nНад планините ще има значителна облачност, която през деня временно ще се разкъса и намалее. Преди обяд на отделни места по високите части на планините ще превали слаб сняг. Ще духа умерен до силен юг-югозападен вятър. Максимална температура на височина 1200 метра около 4°, на 2000 метра – около минус 1°.\r\nВ събота от запад на изток ще има валежи от дъжд, над около 1500 м - от сняг. Югозападният вятър ще се смени със северозападен, ще бъде умерен, в неделя постепенно ще отслабне. Облачността ще е променлива, сутринта в източните райони все още е възможно да превалява слаб дъжд, но бързо ще спре. В понеделник ще е без валежи. Вятърът в по-голямата част от страната ще стихне. Покрай Дунав, в котловините и на места в Горнотракийската низина ще бъде с мъгли, ниска облачност и намалена видимост, температурите там ще остават по-ниски. В останалата част от страната ще бъде предимно слънчево, ще се затопли чувствително, особено в планините и при планинските райони.   ", "date": "2019.12.13", "title": "Прогноза за времето - 13 декември (петък)"}
{"url": "https://www.actualno.com/europe/es-udylji-sankciite-sreshtu-rusija-s-shest-meseca-news_1415227.html", "text": "      Европейският съюз удължи наказателните икономически санкции срещу Русия заради конфликта в Украйна за още шест месеца, предаде БГНЕС.      Санкциите, насочени към цели сектори на руската икономика, включително  нейните петролни предприятия, бяха удължени до средата на 2020 година. \"Приема се удължаване на санкциите на Русия\", написа в Twitter и председателят на Съвета на ЕС Шарл Мишел.   Този ход идва дни след четиристранната среща на върха в Париж между Украйна, Русия, Франция и Германия, която не успя да донесе голям напредък в решаването на петгодишния конфликт извън обещания за спиране на огъня в Източна Украйна.\r\nСпоразуменията, одобрени и от Москва, и от Киев, имат за цел да сложат  край на боевете и да намерят политическо решение за украинските  сепаратистки региони Донецк и Луганск.  Френският президент Еманюел Макрон наскоро започна да призовава към размразяване на връзките с Москва, но засега ЕС все още настоява, че споразуменията от Минск от 2015 г. трябва да бъдат изпълнени изцяло, преди отношенията да могат да се нормализират.\r\nЛитовският президент заяви, че санкциите трябва да се запазят, \"тъй като Русия се нуждае от мотивация, за да изпълни обещанията, които е дала в първия етап на преговорите\".   Санкциите срещу Русия са различни видове - какви точно, припомнете си в !     ", "date": "2019.12.13", "title": "ЕС удължи санкциите срещу Русия с шест месеца "}
{"url": "https://www.actualno.com/europe/papata-s-ekologichno-godishno-poslanie-za-mir-news_1415181.html", "text": "      Човечеството има нужда от \"екологично преобразуване\", ще каже в годишното си послание за мир, подчертавайки, че по-голямото уважение към земята ще даде възможност за по-добри отношения между хората, съобщи AFP, цитирана от БГНЕС.      Посланието, което ще бъде прочетено във всички католически църкви на 1 януари, призовава за „слушане и съзерцание на света, който Бог ни е дал като дар, за да направим наш общ дом“.   „Изправени пред последиците от враждебността ни към другите, липсата на уважение към общия ни дом или злоупотребата с природните ресурси - разглеждани само като източник на непосредствена печалба, независимо от местните общности, общото благо и самата природа –- имаме нужда от екологично преобразуване “, ще каже Светият отец. , като отрича експлоатацията на природните ресурси и предупреждава за рисковете от глобалното затопляне.  По време на посещението си в Япония миналия месец папата също и отново ги споменава в речта си за Нова година, казвайки, че ядреното възпиране постига само „илюзията за сигурност“, тъй като недоверието и страхът увеличават риска от насилие по целия свят “.\r\n\"Войната, както знаем, често започва с невъзможността да се приеме многообразието на другите, което след това засилва нагласите за възвеличаване  и господство, породени от егоизъм и гордост, омраза и желание да окарикатурят, изключат и дори унищожат другия.\"    ", "date": "2019.12.13", "title": "Папата с екологично годишно послание за мир "}
{"url": "https://www.actualno.com/politics/obrabotva-li-se-obshtestvoto-za-da-se-opravdae-kupuvaneto-na-nov-pravitelstven-samolet-news_1415271.html", "text": "      \" може да лети още 100 години. Машината има неограничен технически ресурс, когато се поддържа, както е предписано от производителя. Кой каза, че е отказала навигационна система? Никаква навигационна система не е отказала, отказал е един дисплей. Имам чувството, че се обработва общественото мнение, за да се оправдаят тези 50-60 млн. долара, колкото ще струва един нов самолет.\" Това каза в интервю за bTV Цвятко Луканов, бивш директор на \"Авиоотряд 28\".      По думите му основният проблем със самолета е липсата на хангар, в който да се съхранява.   \"От пресцентъра на МС са много велики авиационни специалисти. Никаква система не е оказала на самолета\", допълни още Луканов. По думите му с всеки един самолет инцидент може да е фатален, не само с \"Фалкон.\"\r\nТой припомни и че настоящия ръководител на \"Авиоотряд 28\" е , а не авиационен специалист.  Припомняме, че наскоро стана ясно, че правителството смята да купи нов самолет след последните инциденти с „Фалкон”. Кабинетът възложи на \"Авиотряд 28\" да подготви договор за закупуване на новата машина.\r\nСамолетът, който се използва в момента, е на 20 г., купен е от Ръководство на въздушно движение 22 млн. долара. Скоро след това РВД го предоставя за специални полети.   Техническите проблеми започват след 2010 г. През 2014 г. пукна гума при кацане, а през 2015 г. не се прибра носовият колесник.    Последният инцидент с правителствения самолет беше в средата на ноември. След посещението на премиера Бойко Борисов в Солун при заход за кацане на софийското летище навигационната система е отказала.\r\nЦвятко Луканов обяви още, че докато е бил директор на Авиоотряд 28 не е имало проблем с „Фалкона” по вина на машината. ", "date": "2019.12.13", "title": "Обработва ли се обществото, за да се оправдае купуването на нов правителствен самолет?"}
{"url": "https://www.actualno.com/politics/deputatite-shte-pitat-ministyr-avramova-za-vodnata-kriza-news_1415202.html", "text": "      Парламентът ще проведе разисквания по питането от народните представители от БСП към относно политиката на ръководеното от нея министерство за предотвратяване на опасността от воден режим в някои населени места и , с цел подобряване на качеството на услугата, предлагана на потребителите, и финансовите инструменти, предвидени за това.      Веднага след приключване на разискванията в пленарна зала, на 13 декември ще започне редовният парламентарен контрол.   В контрола на въпроси от трибуната ще продължи да отговаря министър Аврамова. След нея отговори ще дава .\r\nВ контрола ще участва и . Той ще отговори на въпрос относно противодействие на разпространението на наркотици в училищата и на търговията с наркотици по интернет.  Екоминистърът Нено Димов ще отговаря на общо седем въпроса, зададени от депутати по различни теми.\r\nЗа пръв път в качеството си на министър на социалната политика ще участва и Деница Сачева. Тя ще даде отговор на въпрос относно работните заплати на работещите в \"социалната сфера\".   Здравният министър Кирил Ананиев ще отговаря на въпрос относно искането на министър-председателя за отстраняване на директори на три столични болници. Директорите, които бяха уволнени заради смъртта на дете в София, по-късно бяха възстановени на работа.    Данаил Кирилов, министър на правосъдието и Десислава Танева, министър на земеделието, също ще участват в парламентарния контрол. ", "date": "2019.12.13", "title": "Депутатите ще питат министър Аврамова за водната криза "}
{"url": "https://www.actualno.com/politics/ochakvame-ot-es-dostatychno-sredstva-za-kohezija-i-ossp-news_1415179.html", "text": "      Започна двудневното редовно заседание на Европейския съвет в Брюксел, в което участва . Борбата с климатичните промени и бюджетната рамка на ЕС ще бъдат сред приоритетните теми в дневния ред.      България се застъпва за целта за . Същевременно в борбата с климатичните промени, приоритетни за България продължават да бъдат отчитането на националните особености, разходо-ефективността, правото на държавите членки да определят своя енергиен микс, спазването на принципите за технологична неутралност и солидарност и осигуряването на справедлив социален и икономически преход, включително чрез финансиране на европейско ниво.   Не всички в ЕС обаче подкрепиха т.нар. \"Европейска зелена сделка\". На Съвета Полша се обяви против и поиска краен срок за отказ от въглищата 2070 година. Чехия обаче се съгласи да приеме плана, след като стана ясно, че на някои членове на  ЕС ще бъде разрешено да развиват ядрената си енергетика.\r\n\"Ние постигнахме относно борбата с изменението на климата. Много е важно, важно беше Европа да прояви силна амбиция\", заяви домакинът на срещата и председател на Съвета на ЕС Шарл Мишел. 27-те лидери на ЕС одобриха заключенията по сделката след интензивен дебат.  Припомняме, че т.нар. \" \" беше представена през последните два дни от Европейската комисия в Европейския парламент. Сегашните цели на ЕС по отношение на климата до 2030 година ще струват 260 млрд. евро годишно допълнително като инвестиции, а поне 25% от дългосрочния бюджет на ЕС ще отива за борба с климатичните промени. Затова и Европейският съвет приветства ангажимента на на Европейската инвестиционна банка (ЕИБ) да даде 1 трилион евро за климатични проекти в периода 2021 - 2030 година. Предвижда се да има транзитен механизъм за регионите, които трябва да платят най-голяма икономическа и социална цена. През март 2020 ЕК ще обяви т.нар. Климатичен пакт, за да даде глас и на европейските граждани по въпросите на зелената икономика. А в рамките на 100 дни Брюксел ще представи предложение за Европейски климатичен закон, както и Стратегия за биодиверсификация, нова Индустриална стратегия и екшън план за кръгова икономика. Хоризонтът на всички тези инструменти е 2050 година.\r\nПо отношение на бъдещия многогодишен бюджет на ЕС, за България от водещо значение в преговорите продължава да бъде осигуряването на достатъчно и тяхното справедливо разпределение, както и на адекватно финансиране за посрещане на новите предизвикателства пред ЕС.   Сред останалите теми, които бяха обсъдени на заседанието в Брюксел, са идеята за провеждане на Конференция за бъдещето на Европа, партньорството между ЕС и Африка, реформата на Световната търговска организация. На 13 декември лидерите от ЕС-27 ще обсъдят Брекзит и подготовката за преговорите по бъдещите отношения между ЕС и Обединеното кралство след оттеглянето му.     ", "date": "2019.12.13", "title": "Очакваме от ЕС достатъчно средства за кохезия и ОССП"}
{"url": "https://www.actualno.com/america/izglejda-ima-napredyk-v-tyrgovskite-pregovori-mejdu-sasht-i-kitaj-news_1415217.html", "text": "      Съединените щати постигнаха принципно споразумение с Китай за търговска сделка. Това обяви американската новинарска агенция Bloomberg, която се позова на на свои източници, предаде БГНЕС.      Сега сделката се договаря с американския президент Доналд Тръмп, съобщи агенцията, цитирана от AFP.   \"Като част от преговорите бяха постигнати ключови споразумения за първата фаза на сделката с Китай, сега се очаква Доналд Тръмп да го одобри\", съобщава Bloomberg.\r\nПо този начин въвеждането на нови мита върху продукти от Китай, насрочено за 15 декември, може да се забави. По-рано администрацията на САЩ определи постигането на споразумение с Китай за първата фаза на сделката като главно условие митата да не влязат в сила след дни.   ", "date": "2019.12.13", "title": "Изглежда има напредък в търговските преговори между САЩ и Китай "}
{"url": "https://www.actualno.com/celebrate/sv-mychenici-evstratij-avksentij-evgenij-mardarij-i-orest-news_711410.html", "text": "      Във време на страшното гонение срещу християните при Диоклетиан и Максимиан започнали смутове и вълнения в Армения и Кападокия. Царете пратили там двама сановници - Лисий и Агриколай с повеля да съдят християните колкото се може по-строго, защото в онова време всички граждански смутове се приписвали на християните. Настанало страшно гонение; безбройно множество християни били убити за вярата. Но гонението само възбуждало в тях голяма ревност. Те сами се откривали, сами се предавали на мъчителите и смятали смъртта за Името Христово най-голямо щастие.      Св. Презвитер Авксентий заедно с множество християни в гр. Саталион били заловени, докарани и затворени в тъмница, за да бъдат съдени.\r\nВ деня, определен за съд, един от най-знатните и богати градски сановници и военачалници - Евстратий, дошъл в тъмницата и казал на затворниците:\r\n- Моля ви за Бога, помолете се за мене, защото аз искам сега да бъда участник във вашия подвиг!  Всички, като застанали на колене, заедно се помолили и след това се отправили на съд при Лисий. Заповядано било разследваните християни да пристъпят един подир друг. Изведнъж Евстратий, като издигнал глас, започнал да слави подвига на християните и да изповядва вярата си в Христа. Лисий веднага заповядал да му снемат знаците на войнското звание и да го подложат на изтезания. Евстратий с радост изтърпял най-ужасните мъчения, прославяйки Бога.\r\nРазгневеният съдия заповядал още повече да го мъчат, но Господ запазил Своя служител. След ужасните изтезания той бил здрав и невредим. Виждайки това, мнозина от народа започнали да славят Бога на християните. А един от другарите на Евстратий - Евгений, извикал гръмогласно:\r\n- Лисие, и аз съм християнин, и проклинам твоите лъжливи богове!    Лисий заповядал да хванат Евгений и заедно с Евстратий да го отведат в тъмницата.\r\nНа другия ден на Лисий престоял далечен път в гр. Никопол. Той заповядал подир него да водят и затворниците. Те дошли по пътя в родния град на Евстратий и Евгений. Гражданите излезли от къщите си да видят Евстратий, когото много и уважавали, но не смеели да се приближат към него, понеже се боели от гнева на началника. Но един човек на име Мардарий показал голяма ревност към вярата. Той бил небогат човек. Строял си нова къща и сам я покривал. Когато видял затворниците и между тях Евстратий, той бързо слязъл от покрива и казал на жена си:   - Виждаш ли тоя знатен мъж? Той не е пожалил ни сан, ни своето богатство, а оставил всичко и станал жертва Богу. Блажен си ти, Евстратие! И в тоя живот бе ти славен, и в бъдещия ще се удостиш с неизказана радост.\r\n- Що ти пречи и на тебе да тръгнеш по същия път? - възразила жената на Мардарий, християнка.\r\nСъщата мисъл била на ума и на Мардарий. Като се облякъл набързо, той застанал на колене извикал:   - Владико, Боже Отче Вседържителю, Господи Иисусе Христе и Светий Душе, едно Божество и една Сила, помилуй мене грешния и опази моята вдовица и моите сираци! А аз, Владико, с голяма радост и усърдие идвам при Тебе!\r\nСлед това целунал децата и жената, помолил съпругата си да не скърби за него, простил се още с приятелите си и се присъединил към затворниците християни, като викал: \"И аз съм християнин!\" Отвели всички затворници в градската тъмница, а с тях и Мардарий, като известили за него на Лисий. Лисий страшно се разгневил и още там осъдил на смърт отначало презвитер Авксентий, който бил посечен с меч, а после Мардарий и Евгений. Мардарий на всички въпроси отговарял само: \"Аз съм християнин!\" Той бил обесен с главата надолу и опалван с огън. Във време на това ужасно изтезание повтарял само това: \"Господи, благодаря Ти, че ме удостои с тия блага. Приеми душата ми в мир!\" Евгений бил също жестоко убит.   Но постоянно се явявали нови изповедници на Името Христово. След убиването на християните Лисий отишъл да направи преглед на войските, които се намирали в града. Между тях той забелязал един войник, на име Орест, който го поразил със своята красота, стройност и ловкост във военните упражнения. Той го извикал отпред и му заповядал да хвърля с копието в цел. Войникът взел копието и се готвел да изпълни повелята на Лисий, но при движението му паднал кръстът, който висял на гърдите му.\r\n- Какво е това? - запитал Лисий, като взел с ръка кръста. - Нима и ти си от ония, които се покланят на Разпнатия?\r\n- Аз съм раб на моя Владика и Бог - отговорил младият войник. - И кръста Му нося за отклоняване на всякакво зло.\r\nЛисий заповядал веднага да хванат войника и да го турят при другите християни. В гр. Никопол пък множество войници се явили при него като обявявали себе си за християни. Свързали и тях и ги затворили в тъмница. Но Лисий бил в голямо недоумение; той се боял да не би смъртното наказание на такова множество хора да предизвика вълнение в народа. Страхувал се той още и от проявата на Христовата сила, понеже се случвали често чудеса при разследванията и убиваето на мъчениците, които увеличавали числото на християните. Най-после той решил да отправи Евстратий и Орест при Агриколай в гр. Севастия (Армения).\r\nАгриколай бил крайно жесток към християните. Но когато видял и чул Евстратий, той се предразположил към милосърдие. Тъй мъдро и убедително му говорил Евстратий за Господа, за неизказаната благост, която подбудил Сина Божий да слезе на земята и да страда за Своите люде. Жестокият съдия скърбял и не спал цяла нощ. Желаейки да спаси Евстратий, той го молел да се поклони престорено на боговете и му обещавал дарове и почести, но Евстратий останал твърд. Той присъствал на смъртното наказание на младия войник Орест, който бил умъртвен на нагорещен одър. След това в тъмницата Евстратий бил утешен чрез посещението на севастийския епископ св. Власий, от когото приел св. Причастие. При това внезапна светлина осияла тъмницата и се чул глас от небето: \"Евстратие, ти добре се подвизава. Дойди на небесата да получиш приготвения ти венец!\"   На другия ден св. мъченик радостно изслушал смъртната присъда. Колкото и да го уговарял Агриколай да спаси живота си чрез престорено отричане от вярата, Евстратий останал твърд и непоколебим, и бил осъден на изгаряне. Докато подготвяли всичко за смъртното наказание, той произнесъл молитвата, която и сега още се чете на съботната полунощница.\r\nСлед това, като се прекръстил и извикал: \"Господи Иисусе Христе, в ръцете Ти предавам моя дух\", св. мъченик влязъл в огнената пещ и тихо предал душата си. Св. епископ Власий взел тялото му, което останало неповредено в огъня, а също и тялото на св. Орест и на другите мъченици, и ги погребал благоговейно.\r\nСъщия ден се чества паметта на св. девойка Лукия (Лучия), която прославила Бога в сицилийския град Сиракуза.\r\nВ същия ден се почита паметта на новоканонизирания равноапостол преподобни Герман, роден в православна Русия, а се потрудил на Алеутските острови и Аляска, като проповядвал православието със слово и добродетелен пример. Починал блажено м 1837 година.  ", "date": "2019.12.13", "title": "Св. мъченици Евстратий, Авксентий, Евгений, Мардарий и Орест"}
{"url": "https://www.actualno.com/asenovgrad/samoletnata-pyteka-kraj-asenovgrad-oshte-napomnja-za-zaginal-pilot-snimki-news_1413767.html", "text": "      В околностите на Асеновград се крият множество тайнствени и дори призрачни места, които са малко известни дори на местните хора. Тя носи интересна и в същото време трогателна история. За нея и нейното послание ни разказва екскурзоводът Ивайло Мирчев, който ни предостави и снимките. През 1971 г. на 13-ти септември лейтенант Деньо Денев - пилот към авиобазата в Крумово, изпълнявайки служебния си дълг, загубва живота си по време на учебен нощен полет в района над Асеновград.          През нощта той е пилотирал самолета си над връх \"Безово\", който се намира в най-северозападните части на Добростанския рид. Лейтенантът попада в гъста мъгла. Излизайки от нея обаче той загубва ориентация, защото вижда огряла луна и под него буквално облаците са били като нощно море. Впоследствие, , извисяващ се на огромна височина. Той си отива от този свят много млад. Дълго време съпругата му не научава за неговата смърт.\r\nВ продължение на седмици лошата новина е скрита от нея, тъй като тя е била бременна в осмия месец и ако научи какво се е случило съществува опасност да роди преждевременно или дори да загуби бебето. А когато се ражда детето, тя го е кръстила Деница в чест на таткото. Преди около 25 години, преминавайки през пътеката, туристи забелязват метални части, които впоследствие се оказва, че са от самолет. Проучват и научават, че на това място е имало подобен инцидент. Решават и на доброволни начала започват постепенно да изнасят частите от стръмния склон.   Въпреки всичко, с общи усилия започват да извеждат тежките самолетни части. Доброволците ги събират до една скала, която се намира вляво от самата пътека. Минават години и хората все повече научават нови неща, свързани с колеги на лейтенант Денев и с историята му. По инициатива на асеновградски туристи, дори дъщерята на загиналия пилот е заведена до лобното място на нейния баща. Те са открили негов колега, който живее в Садово, а той, от своя страна, ги е свързал с Деница. Предполага се, че периметърът, в който самият самолет се е разпилял на части е много голям.    Но въпреки всичко, негови колеги - планинари от Асеновград - издигат купчина от намерените части от самолета, като възпоменание за този трагичен инцидент. Идеята е да експонират по автентичен начин споменът за събитието. Голяма част от отломките липсват. Допуска се, че е преминаващи туристи да са си взимали малки частици за спомен. Поставени са и три паметни мраморни плочи на самото място, които разказват за тъжната история. На тях са описани и интересни факти от биографията на трагично загиналия лейтенант.     Междувременно, през последните години , тъй като районът наистина е магнетичен и сякаш придава особено вълнение у преминаващите. До преди няколко месеца пътеката не беше подходяща за посещения, тъй като е имало много паднали големи дървета, които на места са препречвали изцяло пътя по нея. По инициатива на Регионална инспекция по околната среда и водите (РИОСВ) и доброволци от гражданското сдружение \"Устремени\" районът е бил разчистен. Независимо от това, че тя се намира на почти непристъпно място, теренът по маршрута е живописен, почти равен и лек за преминаване. Трасето е в рамките на около 8 километра в двете посоки.\r\nДобре маркирана е, а сърцевинната й зона попада в биосферен парк \"Червената стена\". Маршрутът й започва от хижа \"Марциганица\" и продължава към \"Червената стена\" - местност \"Бунара\" - \"Самолетната\" пътека и от там има възможност през връх \"Безово\" да се направи кръгов маршрут или да се стигне до хижа \"Безово\" и да се върнете отново в кръгов вариант по маркирана в червено друга пътека.    \"Преминаването през пътеката със сигурност те кара да си представяш зловещия инцидент и в същото време усещаш героизма на лейтенант Деньо Денев. Сякаш се поставяш на неговото положение, високо над облаците, сам в мъглата. Никой не е знаел той къде се намира в онзи момент и какво ще се случи с него. И наистина, когато човек вижда останките от самолета и още повече, знаейки историята, че той е имал жена, от която чака дете, наистина усещането е много трогателно\", разказа Ивайло Мирчев. ", "date": "2019.12.13", "title": "\"Самолетната\" пътека край Асеновград още напомня за загинал пилот (СНИМКИ)"}
{"url": "https://www.actualno.com/health/8-polzi-ot-hapvaneto-na-chesyn-news_1414759.html", "text": "       е може би най-често споменаваното народно средство срещу болести. Това съвсем не е случайно - той има множество полезни ефекти. Например:                        ", "date": "2019.12.13", "title": "8 ползи от хапването на чесън"}
{"url": "https://www.actualno.com/asia/turcija-pak-nedovolstva-zaradi-amerikanskoto-priznanie-na-armenskija-genocid-news_1415220.html", "text": "      \"Резолюцията на Сената на САЩ относно признаването на \"арменския геноцид\" в Османската империя през 1915 година е безотговорна стъпка, която ще причини дългосрочни щети на турско-американските отношения\". Това заяви Фахретин Алтун, ръководител на отдела за връзки с обществеността на президентската администрация в Турция.       , с която призна официално геноцида на арменците в Турция. В края на октомври Камарата на представителите на САЩ прие подобна резолюция.   \"Резолюцията няма да донесе нищо добро на отношенията между Турция и САЩ ... Тя ще влезе в историята като безотговорно и ирационално действие на някои членове на Конгреса на САЩ срещу Турция, които ще бъдат отговорни за причиняване на дългосрочни щети на отношенията между двете страни\", написа Алтун в Twitter.\r\nТой припомни турското предложение за създаване на международна група историци, която да оцени събитията от 1915 година, посочва БГНЕС.  \"Ние казахме, че историята не трябва да разделя нациите, а да ги обединява. Но някои членове на Конгреса на САЩ през последните месеци се опитват по всякакъв начин да игнорират гледната точка и чувствителността на техния съюзник в НАТО и постъпват безотговорно, компрометирайки връзките между двете нации и държави\", заяви официалният турски президентски говорител.\r\nВ края на XIX - началото на XX в. Османската империя се извършва редовно преследване на арменци. По-специално през 1915 година според редица историци са убити над 1,5 милиона арменци. 23 държави признаха геноцида на арменския народ в Османската империя, както и Европейският парламент. ", "date": "2019.12.13", "title": "Турция пак недоволства заради американското признание на арменския геноцид"}
{"url": "https://www.actualno.com/curious/moje-li-da-vjarvame-na-tezi-6-zodii-news_1415320.html", "text": "                   – както показва и самата им зодия везните, харесват нещата при тях да са по две. Мъжът Везни, може да подреди нещата така, че и двете жени да са щастливи. Трудно е да го убедим в измяна. Да, и той изневерява, без да се хвали, тихо, просто, защото е увлечен от неизвестна сила. И все пак, трябва да знаем, каква сила го очарова.    - това е сложен знак. Толкова сложен, че се обърква в чувствата си. Той също не държи на постоянство, както и на непостоянство. Ако обаче изневери, едва ли ще се досетите за това. Скорпионът знае как да контролира емоциите си, държи под контрол дори и при най-трудните обстоятелства.    - цял живот търси приключения. Това обяснява и неговата честота на изневяра. Самият Стрелец не е особено притеснен от това - животът е живот. Той е нестабилен във връзките си. Губи интерес към вече постигнатата височина и се връща в гнездото си, за да „чисти пера“. Мъжът Стрелец е малко изменник и всички негови приятели знаят за предателствата и кръшканията му.      ", "date": "2019.12.13", "title": "Може ли да вярваме на тези 6 зодии?"}
{"url": "https://www.actualno.com/actualno/mygla-ili-smog-novijat-typ-spor-news_1415117.html", "text": "      Трудно е да браузвате из социалните мрежи и новинарските сайтове, без да попаднете на спор под някоя новина за качеството на въздуха напоследък. Спорът редовно изглежда така – един човек казва „Преувеличавате, винаги е имало мъгли”, втори му опонира с „Ти тъп ли си, това не е мъгла, а смог”, трети казва „София е в котловина, нормално да има мъгли”, а четвърти стои отстрани, пляска се по челото и му иде да излезе навън, да вдиша три пъти с пълни дробове и да приключи земните си мъки. Затова нека се обърнем към фактите, след което спокойно можем да ги ползваме в поредния интернет спор. И без това ще го има същия догодина, макар и двете страни да не осъзнават, че реално са кажи-речи единодушни.       Какво е мъгла? Мъглата представлява микроскопични водни изпарения в приземния въздушен слой, които не могат да се вдигнат нависоко заради високото атмосферно налягане. То притиска изпаренията близо до земята, заради което те се натрупват и образуват бяла мъгла. Конкретно зимната мъгла се нарича „радиационна мъгла”, но не защото е радиоактивна, а заради радиационното охлаждане на въздуха над сушата. Земята се охлажда, въздухът губи способността си да задържа влага и водата започва да се кондензира. Какво е смог?   Смогът е комбинация между мъгла и дим. Дори самата дума на английски е комбинация от думите smoke (дим) и fog (мъгла) – smog. Смогът се формира, когато летливи органични вещества, озон и азотни и серни оксиди влязат във фотохимична реакция със слънчевата светлина и образуват токсични химични „коктейли”, които приемаме с всяко вдишване. В градовете има купища различни източници на дим, най-очевидните от които са печки на въглища и дърва (или по-лошото – гуми, пластмаси и прочие гадости, които се горят в гетата) без филтри, автомобили (особено такива със свалени катализатори) и индустриална дейност.\r\nМикроскопичните капки в мъглата са изключително „привлекателни” и „лепкави” за всякакви замърсители като дим, прахови частици и дори радиационни прахови частици. Затова комбинацията от мъгла и замърсители се превръща в смог, който е опасен за здравето. От него най-често страдат хората с респираторни заболявания, но дори да нямате такива, този опасен коктейл влиза във вас. Когато вдишвате, клетките в тялото ви търсят кислород, а когато вместо такъв им доставяте замърсители, това може да доведе дори до проблеми, нямащи нищо общо с респираторните заболявания. А колкото по-гъста е мъглата, толкова повече вредни вещества могат да се задържат в нея.\r\nИ да, винаги е имало мъгла, но трафикът и индустриалната дейност са по-засилени от всякога. Mъглата по принцип няма миризма на пушек, не е сива и не е задушлива, освен ако нямате сериозни дихателни проблеми. А и мъглата в планината не е същата като тази над града, нали?    Да, мъгла е. Да, опасно мръсна е.\r\nТочно затова в спора „Мъгла е!” срещу „Не, мръсен въздух е” няма победител – истината е и в двете, но в никакъв случай само в едното. Най-лошото обаче е омаловажаването на проблема с мръсния въздух – както от спорещите, така и от институциите, чиито мерки се ограничават до призиви като „Използвайте градския транспорт” без обаче да се дава стимул за това като бял или поне зелен билет, дори при стойности на ФПЧ, с които София се нарежда сред лидерите по мръсен въздух в света.   Автор:      ", "date": "2019.12.13", "title": "Мъгла или смог – новият тъп спор"}
{"url": "https://www.actualno.com/society/jazovir-conevo-presyhva-ima-li-vinovni-news_1415276.html", "text": "      Скалният феномен Чудните скали, останаха на сухо, а старият мост над река. Луда Камчия започна да се показва през август и продължава да разкрива все повече от себе си след десетилетия под водата, като в края на миналия месец, се показаха и арките му. Нивото на язовира е спаднало с почти десет метра.      Причината за това е драстично спадналия обем на язовир \"Цонево\". Живеещи в района споделиха, че повече от 30 години не се е случвало старият мост на река Луда Камчия да се показва толкова много. Предполагат, че намалелият наполовина обем на язовира е изпуснат заради ремонт жп моста. Според специалисти от Басейнова дирекция \"Черноморски район\", по-малкият обем вода е нормален за този период, а искане за изпускане не е постъпвало. Съгласно извършените контролни проверки по режимните графици за язовира, завиреният обем на 31 октомври е 154 694 000 м³.    Максималният обем на язовира е 329 млн. м³. В БДЧР не е постъпвало уведомление по чл. 140 от ЗВ за източване на язовира с цел извършване на ремонт, предаде БГНЕС. По данни на Община Дългопол от 2018 г. язовир \"Цонево\" е седмият по големина в страната с дължина 28 километра. Построен е през 1974 година. Тогава е потопен и мостът, свързващ двата бряга на река Луда Камчия. Старото му име на язовира е \"Георги Трайков\".   ", "date": "2019.12.13", "title": "Язовир \"Цонево\" пресъхва. Има ли виновни?"}
{"url": "https://www.actualno.com/burgas/spasen-shtyrkel-nameri-dom-i-prijateli-v-burgas-news_1415281.html", "text": "      Шест щъркелa, лекувани в клиниката за диви животни “Зелени Балкани”, станаха част от “Зоопарк Бургас”. Уврежданията, които птиците са получили, не са им позволили да летят до топлите места в които зимуват.      Един от щъркелите обаче, които не е могъл да се присъедини към ятото си и да отлети на юг, продължава да се опитва да лети.\r\nОт зоопарка са го кръстили Гошо. Неговата упоритост го кара всеки ден да прелита кратки разстояния в обхват от 300-500 метра. Всяка сутрин Гошо излита от езерото на зоопарка и каца в близката нива или до Атанасовското езеро, където се разхожда и търси храна. Инстинктът да се върне към стария начин на живот му дава сили да лети и обикаля района. Кратките полети не остават незабелязани. Заваляват обаждания на граждани до различни природозащитни организации, звънят в зоопaрка или в РИОСВ Бургас за да съобщят за бедстващ щъркел. От “Зоопарк Бургас” отговарят на всички, че това техният Гошо, който се възстановява от травмите и всеки ден прави кратки екскурзии в околностите. Около 16:00 часа птицата се прибира в своя нов дом - зоопаркът. Това се повтаря няколко месеца, но след всяка разходка той се връща на мястото където се чувства в безопасност. Най–новото е, че през миналата седмица Гошо се е завърна в „Зоопарк Бургас“ с три нови три зеленоглави ишила - един мъжки и два женски.   Така птиците в езеро са се увеличили с още три. Щъркелът продължава да излита всеки ден и да обикаля по своя маршрут, а трите диви патици са останали да живеят и да се хранят в езерото заедно с другите пернати. Щъркелът Гошо е любимец на всички хора в района. Те вече го познават и не звънят за бедстваща птица, а просто му се радват. От зоопарка се надяват малкото ято щъркели за което се грижат напролет да има потомство.  ", "date": "2019.12.13", "title": "Спасен щъркел намери дом и приятели в Бургас"}
{"url": "https://www.actualno.com/europe/es-zastana-na-stranata-na-gyrcija-v-spora-s-turcija-i-libija-news_1415236.html", "text": "      Меморандумът между Турция и Либия относно разграничаването на морските зони в Средиземно море нарушава суверенните права на трети държави и не може да има правни последици за тях, се казва в одобрена от Европейския съвет позиция.      \"Меморандумът за разбирателство между Турция и Либия относно определянето на морските юрисдикции в Средиземноморието нарушава суверенните права на трети държави, не е в съответствие с морското право и не може да има правни последици за трети държави\", гласи изявлението, предаде БГНЕС   В него се отбелязва, че \"Европейският съвет недвусмислено потвърждава солидарността си с Гърция и Кипър по отношение на тези действия на Турция\".\r\nТурският президент Реджеп Ердоган и ръководителят на либийското правителство на националното съгласие на Файез Сарадж, контролиращо само част от страната, подписаха меморандуми за сътрудничество във военната сфера и взаимното разбирателство в морските зони в края на ноември. Турция публикува карта на морските зони, \"като взема предвид турско-либийския меморандум\". Анакара не признава правото на шелфа на гръцките острови.  Гърция вярва, че Турция се опитва да присвои значителна част от гръцката изключителна икономическа зона /ИИЗ/, въпреки факта, че Атина и Анкара не се договориха за границите на ИИЗ. ", "date": "2019.12.13", "title": "ЕС застана на страната на Гърция в спора ѝ с Турция и Либия "}
{"url": "https://www.actualno.com/curious/krasimira-i-dimityr-na-seks-turizym-sled-fermata-snimki-news_1415371.html", "text": "      Крacимирa Цoчeвa и Димитър Кaлaйджиeв зaдълбoчaвaт личнитe cи взaимooтнoшeния cлeд излизaнeтo oт . Двaмaтa нe крият чувcтвaтa cи и ca нeрaздeлни. В coциaлнитe мрeжи ce видя, чe ca били нa пoчивкa в Кoпривщицa. Приближeни кaзвaт, чe тaм ca ce oтдaли нa ceкc туризъм и нaй-пocлe ca кoнcумирaли чувcтвaтa cи.      Влюбeнитe гълъбчeтa ca в кoмпaниятa нa други eкc риaлити гeрoи - трeньoрът Caми Хoccни , кoйтo e c гaджeтo cи Милa и фeрмeркaтa Вeлиcлaвa.\r\nБизнecмeнът Миткo oт Блaгoeвгрaд бeшe кoлoритeн игрaч във . Ocвeн бърз ум, тoй пoкaзa и чувcтвo зa хумoр, кoeтo му пoмoгнa дa cпeчeли cърцeтo нa Крacимирa. Ceгa двaмaтa вeчe ca зaпoчнaли дa пишaт cвoятa нoвa иcтoрия нa чиcтo и дa ce рaдвaт нa любoвтa cи. Влюбeнитe ca нeрaздeлни и пocтoяннo oбикaлят из Бългaрия. \"C Крacимирa ce рaзбирaмe c eднa думa\", признa прeди дни Димитър.       Припoмнямe, чe пoтиcнaтaтa дoмaкиня Крacимирa Цoчeвa рeши дa зaрeжe бaщaтa нa cинa cи, дoкaтo e във \"Фeрмaтa\". Крacимирa пoжeлa дa прeoбърнe хoдa нa живoтa cи нaвръх 31-ия cи рoждeн дeн, и тo oкурaжeнa oт млaдия, пряcнo рaзвeдeн бизнecмeн Миткo Кaлaйджиeв.\r\nВeднaгa cлeд излизaнeтo cи oт шoутo, двaмaтa зaпoчнaхa бурнa връзкa. \"Имa двa типa хoрa, кoитo cъдбaтa ти прaщa - eдиният тип ca хoрa-урoци - учитeли, другият тип ca хoрa-пoдaръци. Зa мeн Миткo e cъвкупнocт oт двeтe нeщa\", кaзa Крacимирa.       ", "date": "2019.12.13", "title": "Красимира и Димитър на секс туризъм след \"Фермата\" (СНИМКИ)"}
{"url": "https://www.actualno.com/society/restavriraha-naj-starijat-baldahin-v-bylgarija-snimki-news_1415265.html", "text": "      В навечерието на Рождеството, на Боговъплъщението, Пресветата Пречистата Богородица ще бъде зарадвана с пълното възстановяване на олтарния балдахин в главната църква на посветения и́ манастир.      Оригиналният балдахин, в светая светих на храма, е от 1632г. и е най-старият запазен в България. Изработен е от сребро, мед и бронз с цветни метални позлатени орнаменти, филигранни украси, запълнени с цветен клетъчен емайл. Някои метални части са били позлатени, също и куполният диск с изображението на Христос Вседържител, \"таванът\" и куполите върху него са от позлатено сребро. Сега, олтарният балдахин е събран и възстановен върху Св.Престол, след не особено внимателното му сваляне преди около 10 години, предава БГНЕС. Извършената прецизна реставрация е от реставратора Милен Воденичарски, който върна балдахина в изначалната му прелест. Извършено е пълно възстановяване, нанесена е нова позлата, липсващите частички са възстановени, емайлът е почистен и където трябва възстановен. Воденичарски лично сглоби балдахина на мястото му в олтара на съборната църква на Бачковската обител, стоящ над древния Св.Престол.   В хода на възстановяването, беше заснет за първи път оригиналният Св.Престол от 11 век, вторично вграден през 1604 година при възстановяването на храма. Светата обител изказва благодарност на столичния златар и реставратор Милен Воденичарски и екипа му и му пожелава Бог да благослови ръцете му в здраве и духовна бодрост. ", "date": "2019.12.13", "title": "Реставрираха най-старият балдахин в България (СНИМКИ)"}
{"url": "https://www.actualno.com/showbusiness/lysna-zloveshta-tajna-za-smyrtta-na-pevicata-na-roxette-news_1415382.html", "text": "      Мaри Фрeдрикcoн бe извecтнa кaтo eднaтa пoлoвинa oт пoп рoк дуoтo , кoeтo пуcнa рeдицa хитoвe, cрeд кoитo It Must Hаvе Bееn Lоvе и Listеn Tо Yоur Hеаrt.      Прeз вeчe дaлeчнaтa 1994 гoдинa тaйни рaзмирици ca рaзтрecли дуoтo, кoгaтo Мaри нe e пoкaнилa пoлoвинкaтa cи oт дуeтa Пeр Гecлe нa cвaтбaтa cи. Пeвицaтa избрaлa дa нe пoкaни Гecлe и cъпругaтa му Aca нa cвaтбaтa cи c Микaeл Бoлиoc прeз мaй 1994 гoдинa, зaщoтo прaзнeнcтвoтo билo caмo зa нaй-близкитe члeнoвe нa ceмeйcтвoтo.   Рeшeниeтo ѝ oщe тoгaвa пoрoди рeдицa cпeкулaции, чe дуeтът e прeд рaзпaд, зaщoтo Пeр и cъпругaтa му били мнoгo oбидeни oт рeшeниeтo нa Мaри. Пишeйки в cвoятa aвтoбиoгрaфия \"Любoвтa към живoтa\", Мaри cпoдeля: В крaйнa cмeткa нe ce рaзпaдaт. Вмecтo тoвa дуeтът прoдължaвa дa издaвa рeдицa aлбуми, включитeлнo Hаvе а Niсе Dаy прeз 1999 гoдинa и нaй-cкoрoшния Gооd Kаrmа прeз 2016 гoдинa. Мaри ce зaпoзнaвa cъc cъпругa cи Мик пo врeмe нa aвcтрaлийcкaтa чacт нa турнeтo Jоin thе Jоyridе! tоur, кoгaтo тoй e cвирeл нa клaвири.  Рaзкaзвaйки зa връзкaтa им, тя вeднъж рaзкривa: , рaзкривa oщe Мaри. ", "date": "2019.12.13", "title": "Лъсна зловеща тайна за смъртта на певицата на Roxette"}
{"url": "https://www.actualno.com/politics/bsp-ima-smushtavashti-neshta-v-zakonoproekta-za-klimata-news_1415313.html", "text": "       Нашата парламентарна група ще се въздържи от подкрепа на Закона за ограничаване на климата, защото има неща, които ни смущават.       Това каза зам.-председателят на ПГ на „БСП за България“ Христо Проданов по време на дебатите по Закона за ограничаване на климата на първо четене.   Проданов поясни, че законът касае 5 % от фонда за вредните емисии да се разпределя във вид на помощ към производства основно свързани с преработката на метали в България. „Тази държавна помощ се прави така, защото тези български производители биха могли да бъдат конкурентоспособни на своите европейски конкуренти, а и световните. От тази страна БСП подкрепя това предложение“, каза Проданов.   Той поясни, че това, което смущава парламентарната група на опозицията е начинът, по който се определят тези предприятия.  ", "date": "2019.12.13", "title": "БСП: Има смущаващи неща в законопроекта за климата"}
{"url": "https://www.actualno.com/curious/luboven-uikend-horoskop-za-14-15-dekemvri-news_1415319.html", "text": "       Овен       Не губете излишно време през уикенда, защото през тези два дни ще имате възможността да постигнете това, което желаете в . Телец Ще привличате вниманието на половинката по съвсем нов и нетипичен начин. Ще го хипнотизирате с чар и усмивка, а той ще е готов да изпълни всяко ваше желание.    Близнаци    Уикендът ще започне по доста странен, но не задължително щастлив, начин в любовен план за родените под знака на Близнаци. Това не бива да ви обърква или притеснява, запазете спокойствие.     Рак Ще усещате известно напрежение в любовния си живот. Може би сте имали спор с половинката, който още „ви държи влага“. Сега е моментът да помислите и да разрешите всички нерешени въпроси.  ", "date": "2019.12.13", "title": "Любовен уикенд хороскоп за 14-15 декември"}
{"url": "https://www.actualno.com/politics/gerb-zakonyt-za-klimata-celi-otpuskane-na-pomoshti-za-predprijatija-v-risk-ot-iztichane-na-vyglerod-news_1415321.html", "text": "      Със Закона за ограничаване на климата ще се въведе механизъм за отпускане на помощи за предприятия в риск от изтичане на въглерод и ще се подобрят условията за бизнес.      Това каза народният представител от ПГ н ГЕРБ Васил Цветков по време на дебатите по Закона за ограничаване на климата на първо четене.   Той обърна внимание, че в част от държавите извън ЕС не се прилагат строги правила за ограничаване измененията от климата, в резултат на което предприятията там са в по-изгодно икономическо положение.\r\n„Това може да доведе до изместване на определените производства извън ЕС“, коментира депутатът от ГЕРБ.  „С цел защита на интересите и запазване на конкурентоспособността на предприятията директивата въвежда механизъм за тяхното подпомагане под формата на държавна помощ.\r\nДирективата определя и източника за финансиране на схемата, а именно приходите от генериране на продажба чрез търг на квоти. Понастоящем българските предприятия са в неравностойно положение спрямо техните конкуренти в трети страни.   Тъй като и у нас няма въведен компенсационен механизъм, същото се отнася и по отношение на конкурентните предприятия в ЕС. Поради тази причина е необходимо да се приеме настоящият законопроект“, каза още Цветков.     ", "date": "2019.12.13", "title": "ГЕРБ: Законът за климата цели отпускане на помощи за предприятия в риск от изтичане на въглерод"}
{"url": "https://www.actualno.com/politics/opozicijata-poiska-poemane-na-otgovornost-za-vodnata-kriza-v-pernik-news_1415370.html", "text": "       Водната реформа се търкаля 10 години, а отговорните институции често заекват по нея.       Това каза народният представител от ПГ на „БСП за България“ и член на Изпълнителното бюро на БСП Манол Генов по време на разискванията за предотвратяване на опасността от воден режим.   „Съзнавам, че обсъждането на проблемите с водата, ВиК сектора и така наречената водна реформа в страната ни е кълбо от абсурди, мащабно нищоправене. Имаме гарантиран ефект на бумеранга. Не знам колко ще тежат в хартиен вид всички действащи, планирани и обещавани мерки в последните десетина години. Това няма значение – търкаляме темата, отговорни институции често заекват по нея“, заяви от парламентарната трибуна Манол Генов.\r\n„Само искам да маркирам драстичния случай – Перник. Тежък непростим рецидив на безхаберие, безотговорност и малко управленска наивност. Мислехме си, че няма да ни разберат, че всичко това ще мине, ще ни се размине, само че в този конкретен казус имаме накуп събрани всичките абсурди на отказ на институциите да контролират този сектор, да санкционират достъпа до питейна вода. По този начин лишиха цял град от достъпа до нея. Лъсна хаосът с използване на водите от язовир с национално значение и в крайна сметка безпомощност от контролните институции да се справят. Получи се така, че премиерът буквално напъха в джобовете на един областен управител оставките. Всички въздъхнахме, че нещата са се оправили, ама не“, каза Манол Генов.  Народният представител от БСП обърна внимание, че продължава да се чака кой ще понесе отговорността как уж никой не е видял, чул и видял, че се отклоняват в пъти повече води от допустимите по закон в аварийни казуси.\r\n„И това в продължение на месеци. Същите онези месеци, за които лично министърът на околната среда и водите се заричаше и при това в писмена форма, че отклоняването на води е в рамките на нормалното. Даже в края на годината обемът на язовир „Студена“ ще бъде напълно възстановен. Ама не стана така и Дядо Коледа няма да спаси нито потърпевшите перничани, нито покрилите се от отговорност експерти. Получи се снишаване, подобно на призива на един далечен наш държавен ръководител в очакване всичко да се размине.      До днес нямаме отговор на въпроса къде беше държавата и кой държи ангажиментите да упражнява перманентен и предварителен контрол и да санкционира подобни ситуации. Да ви кажа алибито, че се отклонявали води единствено в авариен режим е оправдание като в детската градина“, каза още Генов.    „Не само нищо не се случва, но и едва ли не се върви с уверени крачки към провал. Истината, който я познае, е доста страшничка. Водната реформа едва ли не се осуетява и се имитира такава. Хората не са виновни, че не приемат тази реформа като нещо, което пряко ги засяга. Вече 20 години страната ни изпълняваше уж ангажименти по водна реформа. Повече от десетилетия имаме ангажименти и пред ЕС за същото. Пак от Световната банка изчислиха, че с тези темпове България реално може да стигне до реформиран ВиК сектор след 30-тина години. Много сериозни са проблемите с този отказ от реформа. През 2017 г. поехме ангажимент пред ЕК да намалим загубите на вода под 50 %. След 20 години те да са 30 %“, каза още Манол Генов.\r\nСпоред него се затварят очите, че е нужно удвояване на средните комбинирани цени за водоподаване и пречистване на води. Народният представител от \"БСП за България\" обърна внимание, че ВиК дружествата след време може да не са в състояние да поемат дори и текущите си разходи . Само преди дни бодро бе обявен първият анализ, че активите на ВиК в целия сектор в страната е 11 млрд. лв. Какво следва? Защо е нужен този опис? Най-вероятният отговор е, че това ще бъде основата, на която водните оператори ще търсят своето съфинансиране, а асоциациите към тях ще получават банкови кредити. Обаче после тези кредити, за да се изплащат десетилетия трябва да се калкулират инвестиционните разходи, а това простичко значи – цената на водата. Това е неизбежно“, допълни още Манол Генов.\r\nТой отбеляза още, че щетите в общественото водоснабдяване са над 55 %, а половината население на Европейска България битува без пречиствателни станции и обществена канализация. „Колко години повтаряме, че за реална реформа са необходими 12 млрд. Следим и чакаме да се сулчи реалното окрупняване на ВиК дружествата, както сме поели ангажиментите и са похарчени стотина милиона, записани на стратегии и проекти, а наяве има много малко“, коментира още Генов.    ", "date": "2019.12.13", "title": "Опозицията поиска поемане на отговорност за водната криза в Перник"}
{"url": "https://www.actualno.com/politics/hero-mustafa-sasht-i-bylgarija-nikoga-ne-sa-imali-po-silni-vryzki-news_1415337.html", "text": "      САЩ и България никога не са имали по-силни връзки. Това се дължи на стратегическата среща на премиера Бойко Борисов и на американския президент Доналд Тръмп, както и на усилията на вътрешния министър Младен Маринов в борбата срещу организираната престъпност и тероризма, който е международен проблем.      Това каза американският посланик в София Херо Мустафа по време на годишния форум за устойчивост на Западните Балкани. Според нея много \"е важно държавите, неправителствените организации и хората да се обединят в тази обща битка срещу насилствения екстремизъм\". \"Сигурността и благосъстоянието на страните от Западните Балкани са важни за трансатлантическите отношения на Щатите и Европа. \"Силни Западни Балкани означава силна Европа, която е наш ключов партньор. За нас е важно страните от този регион да са част от Европейския съюз и от НАТО, ако се стремят към това\", каза още тя.   Министри на вътрешните работи от Западните Балкани се събраха днес на събитие, организирано от правителствата на САЩ и България, за да обсъдят борбата с насилствения екстремизъм. Всички държави постигнаха съгласие да направят повече заедно. Помощник държавният секретар на САЩ Денис Натали предвожда американската делегация.\r\nОсвен министър Маринов и посланик Мустафа, участват още министри от страните от Западните Балкани. Форумът е провежда за втора поредна година и се организира от Международния републикански институт на САЩ с подкрепата на Бюрото  за операции по конфликти и стабилизиране на Държавния департамент на САЩ в сътрудничество с българското МВР.  Американската посланичка започна приветствието си с поздрав на български език. \"За мен е чест да участвам  в откриването на тази среща, целяща да работи за предотвратяване на насилствения екстремизъм и организираната престъпност\", каза Н.Пр. Херо Мустафа и подчерта важното място, на което се намират в момента отношенията България-САЩ.  \"Благодаря на министър Младен Маринов. Неговата работа е ключов фактор за нашето сътрудничество в сферата на сигурността, която е важна за целия региона на Западните Балкани. Работата, която всичко ние ще свършим през тези два дни е критично важна\", каза тя. \"Благодаря на България за това, че започна да работи активно за интеграцията на Западните Балкани по време  на своето председателство на Съвета на ЕС и продължава да го прави с форуми като този\", заяви  американската поланичка и подчерта, че само като работим заедно можем да предпримаме правилните стъпки за реашване на проблемите. \"Корупцията също не е индивидуален проблем. Това е предизвикателство, с което се сблъскват  всички страни от региона, ставайки свидетели как то подхранва радикализацията и подпомага екстремизма. Подчертавам желанието на САЩ да помагат в борбата с престъпността. За нас това значи всички държави от региона да бъдат в ЕС. Европа е наш партньор, но без европейска интеграция на целите балкани, тя става по-слаба\", добави Н.Пр. Мустафа.\r\nПосланик Мустафа подчерта, че регионът трябва да намери общи и работещи решения за противодействие на теоризма и радикализацията, защото нито една страна не е изолирана по този въпрос. Всички балкански държави споделят общи проблеми и са свързани чрез потоците на пари и хора. \"Ще цитирам министър Маринов: Лошите харесват, когато правителствата не си говорят\", каза посланичката на САЩ у нас.    ", "date": "2019.12.13", "title": "Херо Мустафа: САЩ и България никога не са имали по-силни връзки"}
{"url": "https://www.actualno.com/america/trymp-naposledyk-bukvalno-ne-e-izlizal-ot-twitter-news_1415326.html", "text": "      Профилът в Twitter на американския президент Доналд Тръмп се взриви от абсурдно количество активност  в четвъртък, докато комисията за  съдебната власт на срещу него. Към средата на следобеда той беше затрупал последователите си с повече от 100 туитове или ретуита, съобщи The Week.      Денят още не беше приключил и The Washington post съобщи, че Тръмп вече е изпратил повече туитове и ретуити, отколкото във всеки друг ден, откакто обяви кандидатурата си за президент през 2015 г. Предишният рекорд дойде в неделя, когато броят на комуникациите на Тръмп в Twitter беше 105. The Washington post отбелязва, че Тръмп е изпратил повече туитове или ретуита сам, отколкото бившият президент Обама изпрати по акаунта @POTUS от май 2016 г. до януари 2017 г.   По-голямата част от туитовете на Тръмп в четвъртък  са свързани с изслушването за импийчмънт, макар и не всички; сред първите му беше , на която той каза да се „успокои“, след като бе обявена за човек на годината.\r\nТръмп по време на разследването за импийчмънт настояваше, че е \"прекалено зает\", за да гледа изслушванията по телевизията и дори в четвъртък описа себе си, че имал  \"много натоварен ден\", посочва Vox. От The Week задават реторичния въпрос с какво толкова е бил зает президентът, след като непрекъснато е бил в Twitter.   ", "date": "2019.12.13", "title": "Тръмп напоследък буквално не е излизал от Twitter "}
{"url": "https://www.actualno.com/curious/dete-pusna-kradec-vkyshti-i-go-zakluchi-news_1415431.html", "text": "      8-годишно момиче пусна крадец у дома и го заключи. Инцидентът е станал в руския град Воркута, съобщи РИА Новости.      Детето отивало на урок по музика и по пътя го заговорил непознат мъж. Той казал, че е приятел на майка ѝ и иска да я изненада, като за целта трябва да изчака нейна приятелка у дома. Детето се върнало, пуснало крадеца и заключило.   После се обадило на майка си и разказало за \"изнедата\". Жената се обадила в полицията и заедно със свои колеги тръгнала към дома.\r\nКрадецът е задържан, докато прибирал ценните вещи от къщата.   ", "date": "2019.12.13", "title": "Дете пусна крадец вкъщи и го заключи"}
{"url": "https://www.actualno.com/europe/edin-zagina-a-desetki-sa-raneni-sled-eskplozija-na-gaz-v-germanski-grad-snimki-news_1415379.html", "text": "      Един човек е загинал и още най-малко 25 души са били ранени при експлозия в жилищна сграда в германския град Бланкенбург, съобщиха от местната полиция. Пострадалите са с различна степен на увреждане. Откарани са в болница.      Сградата е напълно евакуирана, мястото на произшествието е отцепено. В близост има детска градина. Близо 100 деца са били евакуирани, нито едно от тях не е пострадало.     Инцидентът е станал в 5-етажен жилищен блок около 8:55 часа местно време (9:55 българско), уточнява MDR и допълва, че се издирва още един човек.  По предварителни данни в сградата е избухнала битова газ, полицията изключва версията за терористичен акт.\r\n160 души са на мястото на инцидента: медицински екипи, полицаи и пожарникари. В района има и медицински хеликоптер.        ", "date": "2019.12.13", "title": "Един загина, а десетки са ранени след ескплозия на газ в германски град (СНИМКИ)"}
{"url": "https://www.actualno.com/blagoevgrad/mark-jirardeli-zimnata-stolica-na-balkanite-vinagi-moje-da-razchita-na-mojata-podkrepa-news_1415380.html", "text": "      В деня преди  откриването на зимния сезон в Ски зона Банско, кметът Иван Кадев и председателят на ОбС Димитър Русков приеха г-н Марк Жирардели - мажоритарен собственик на фирмата-концесионер на зоната.      „Поздравих господин Кадев с категоричния му избор за кмет на Банско. От разговора ни се убедих, че в управлението на общината ще има приемственост по отношение на приоритетите в спорта и туризма“, сподели Жирардели. „С новия кмет мислим по еднакъв начин за стратегията за развитие на ски зоната. Надявам се да постигнем нови успехи като съакционери и да надградим постигнатото“.\r\nОт своя страна кметът Кадев подчерта добрата работа на  фирмата-концесионер за развитието на Банско като световен център за спорт и туризъм. И добави: „С г-н Жирардели споделяме еднакво виждане за необходимостта от поддържане и развитие на спортната инфраструктура. Напълно съм убеден, че това е най-доброто за общината, града и моите съграждани“.\r\nКадев подчерта, че туризмът е основният бранш на община Банско, който води след себе си развитие във всички сфери на икономиката и бизнеса: лека промишленост, хотелиерство и ресторантьорство, мебелно производство, инфраструктура, услуги. От кметството, Жирардели се обърна към банскалии:  „В мое лице Банско продължава да има своя убеден помощник и адвокат за запазване и развитие на имиджа на „зимната столица на Балканите“!\" ", "date": "2019.12.13", "title": "Марк Жирардели: Зимната столица на Балканите винаги може да разчита на моята подкрепа"}
{"url": "https://www.actualno.com/cars/ferrari-zamrazjava-razrabotkata-na-elektromobili-news_1415437.html", "text": "      Един от малкото останали производители на традиционни спортни автомобили - Ferrari, обяви, че се отказва от преминаването към изцяло електрически автомобили. Това, разбира се, не означава, че компанията отрича възможността за създаването на модел без двигател с вътрешно горене, но то е възможно не по-рано от 2025 г., коментира на среща с журналисти в базата в Маранело генералният директор на марката Луи Камилиери.      \"Сегашните технологии на акумулаторите просто не ни устройват, тъй като те не осигуряват достатъчен пробег на електромобилите, а освен зареждането им отнема много време\", коментира Камилиери, като по този начин повтори заявеното от друга легендарна спортна марка McLaren. Британците също не виждат, поне на този етап, смисъл от разработката на електрически модел.⠀    По-рано тази година Ferrari пусна първия в своята история автомобил, който може да се придвижва на електричество -зареждащият се хибрид SF90 Stradale (на снимките). Неговият силов агрегат със сумарна мощност 1000 к.с. съчетава 4,0-литров бензинов V8 двигател със 780 к.с. и три електромотора. Купето е със система за задвижване на четирите колела, като ускорява от 0 до 100 км/ч за 2,5 секунди. Само на ток то може да измине до 25 км.\r\nЗа разлика от Porsche, където твърдят, че използват електромоторите и батериите не само заради екология, но и заради повишаване на динамичните характеристики, във Ferrari считат електрификацията за принудителна мярка. Тя се въвежда, за да може автомобилите да отговарят на по-строгите екологични стандарти, влизащи в сила от 1 януари 2020 г.  В същото време обаче компанията от Маранело вече обяви, че ще запази традициите си, но едновременно с това ще поеме и в нова посока. Италианският производител ще предложи кросоувър, който трябва да излезе на пазара през 2022 г.    ", "date": "2019.12.13", "title": "Ferrari \"замразява\" разработката на електромобили"}
