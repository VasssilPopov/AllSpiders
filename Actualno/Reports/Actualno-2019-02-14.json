{"url": "https://www.actualno.com/politics/okonchatelno-izcjalo-mashinno-glasuvane-v-bylgarija-ot-2020-godina-natatyk-news_722032.html", "text": "  Изцяло машинно гласуване, без хартиени бюлетини, след евровота в края на месец май и местния вот през тази есен т.е. от 2020 година - това реши на второ четене парламентът с поправка в Изборния кодекс.     Машинното гласуване се превърна в поредна тема на караници, нападки и витиевати обяснения при множеството промени в , които се приеха през днешния 14-ти февруари.   Основният сблъсък беше ГЕРБ – БСП, като той се съсредоточи върху това възможно ли е всъщност да се изпълни взетото преди часове и сега потвърдено в пленарна зала - да има най-малко 3000 секции с машини за гласуване за евроизборите в края на май, 2019 година и най-малко 6000 секции с машини за гласуване за идващия местен вот през есента на 2019 година. Иначе основата на решението на комисията беше да се въведе изцяло машинно гласуване в България от 2020 година, като хартиени бюлетини се ползват само в райони с под 300 избиратели, в секциите в лечебни заведения, домове за стари секции, кораби и секции извън страната - нещо, което в крайна сметка беше прието.\r\nПървата основна теза на БСП беше следната – как ще се приеме такова нещо, след като досега ЦИК се оправдаваше, че не може да осигури толкова машини. Беше даден и пример с едно от експертните обсъждания с ЦИК – искаме да полетим в Космоса, но не можем. Пламен Христов от \"Воля\" пък се усъмни, че машините щели да остареят и призова да се мисли за електронно гласуване, докато от ГЕРБ бяха категорични – машината е с една ролка, няма флашка, не може да се хакне. Христов обаче опонира – щом има тъчскрийн, устройството не е механично, такива са само пишещите машини, на които сигурно работите вие.  Бившият икономически министър от кабинета \"Орешарски\" и депутат от БСП Драгомир Стойнев обаче зае позицията – трябва изцяло машинно гласуване веднага, за да няма невалидни бюлетини. Той не се усъмни, че може да има 3000 машини за евроизборите и 6000 за местните избори, но попита къде ще се разполагат, защото в най-малките населени места ставали най-големите далавери. Георги Свиленски от БСП пък попита как на правна комисия по обяд влиза доклад от ЦИК за възможност за 1000 машини, а се излиза с 3000 машини. Колегата им Таско Ерменков обаче смело обяви, че ако бъде прието да има машини за гласуване, ГЕРБ нямало да може да се възползват от поправки като да има обикновено мнозинство при решение на изборни комисии, защото това значело мнозинство на управляващите без ограничения, както и да няма касационно обжалване на решения на изборни комисии.\r\nНе се мина и без модерната напоследък размяна на реплики какво е диктатура, кой я прилага и т.н. Тук блесна Тома Биков, който попита как при сегашния \"авторитарен\" режим има такъв опозиционер като Корнелия Нинова да казва как ще се фалшифицират избори, а не е имало такъв опозиционер по времето на Тодор Живков.   Интересен факт е, че ЦИК вече е задължена да приеме пътна карта за експериментално електронно дистанционно гласуване до 31 март, 2020 година. А председателят на правната комисия и депутат от ГЕРБ Данаил Кирилов похвали на \"Да, България\", с което беше избран техният кандидат за общата евролиста на \"Демократична България\" - Стефан Тафров.    ", "date": "2019.02.14", "title": "Окончателно: Изцяло машинно гласуване в България от 2020 година нататък"}
{"url": "https://www.actualno.com/vidin/kmetyt-na-obshtina-vidin-pochete-praznika-trifon-zarezan-news_722049.html", "text": "  Кметът на Видин посрещна светлия празник Трифон Зарезан като гост на тържеството на лозов масив между видинските села Гомотарци и Кошава, организирано от \"Бонония Естейт\" ООД. На него присъстваха и заместник-министърът на земеделието, храните и горите Атанас Добрев, народният представител Росен Живков, областният управител на Видин Албена Георгиева, заместник-кметът на Община Видин Венци Пасков, много гости, служители и работници на фирмата, жители на двете селища.     Празникът започна с народни хора, музика и песни, след което бе отслужен тържествен водосвет, за да се радват стопаните на богата реколта. Кметът Огнян Ценков отбеляза, че за него е чест за поредна година да присъства на този хубав български празник.   \"Искам да поздравя сърдечно собствениците на \"Бонония Естейт\" Ангел и Ивайло Йотови за техните усилия да инвестират в този плодороден район на територията на Община Видин и развиват успешно лозарството и винопроизводството. Да им благодаря за това, че осигуряват не само работа на местното население, но и създават много добри условия за обучение и развитие на своите специалисти и работници. Ние работим повече от три години в едно много добро сътрудничество и се нуждаем от такива напредничави хора. Винаги съм подкрепял иновативните идеи, които са в полза на всички жители\", каза той. И посочи конкретни примери – съдействието от страна на фирмата, която със собствени средства изгражда пътната връзка по желание на хората от село Гомотарци, за да се изведе земеделската техника извън населеното място; изграждането на винарната и целия комплекс в село Кошава пък среща подкрепа от страна на местната и държавната власт.\r\nЦенков изрази увереността си в успешното взаимодействие и занапред, за да продължи развитието на лозарството и винопроизводството в региона: \"Пожелавам на собствениците на фирмата и на целия колектив да са здрави, да имат нови успехи и постигат отлични резултати. Нека Трифон Зарезан донесе настроение на всички и постави началото на една благодатна и ползотворна година. Честит празник!\".  Старт на традиционния ритуал по зарязване на лозята дадоха Огнян Ценков и Ангел Йотов. Видинският кмет отряза лозовите пръчки, като нарече да е изобилна годината, да има много и здраво грозде и хубаво вино.\r\n\"Бонония естейт\" ООД обработва над 1 300 дка лозови насаждения в района на селата Гомотарци и Кошава. Вината, които произвежда фирмата, добиват все по-голяма популярност и намират добър прием на вътрешния и международен пазар.", "date": "2019.02.14", "title": "Кметът на Община Видин почете празника Трифон Зарезан"}
{"url": "https://www.actualno.com/asia/putin-prizova-iran-i-turcija-za-obshti-dejstvija-v-idleb-news_722051.html", "text": "  Президентът на Русия Владимир Путин заяви, че е поискал от лидерите на Турция и Иран да съставят общ план за ликвидиране на терористите в сирийската провинция Идлеб, съобщава Reuters.     Осведомителната агенция отбелязва, че това е идея, която Москва, в която до момента безуспешно се опитва убеди Анкара.   Путин проведе среща с Реджеп Ердоган и Хасан Рохани в Сочи, в която те обсъдиха бъдещето на Сирия.\r\nНе трябва да допускаме присъствието на терористични групи в Идлеб. Предлагам да обсъдим конкретни стъпки, които Русия, Турция и Иран могат да предприемат за пълно унищожение на този развъдник на терористи, обяви Путин пред Ердоган и Рохани.  Рохани отбеляза, че екстремистите в Идлеб не трябва да остават ненаказани. Ердоган не отговори на предложението на Путин.\r\nНа съвместна пресконференция след разговорите руският лидер съобщи, че трите държави са съгласни, че изтеглянето на САЩ от Сирия ще донесе положителни резултати и ще помогне в усилията за мир.   По-рано руският лидер подчерта, че проблемите в сигурността в Североизточна Сирия и проблемите около изтеглянето на САЩ трябва да бъдат разрешени със защита на териториалната цялост и суверенитета на Сирия.    ", "date": "2019.02.14", "title": "Путин призова Иран и Турция за общи действия в Идлеб"}
{"url": "https://www.actualno.com/healthy/unizitelno-i-nechoveshko-zad-stenite-na-bylgarskite-psihodispanseri-news_722019.html", "text": "   Наскоро в социалните мрежи бяха публикувани стряскащи свидетелства за условията, в които пребивават страдащите от психични заболявания в България. Това отново постави на дневен ред болния въпрос за състоянието на психиатричната помощ в страната. И отново стана пределно ясно, че са нужни спешни мерки за промяна на българската система за психиатрична помощ, която изобщо не е в съзвучие със стандартите в Европейския съюз. Това пише в свой анализ за  .      Националният консултант по психиатрия проф. Дроздстой Стоянов е твърдо решен да продължи започнатата кампания за такива промени. „Снимките на д-р Владимир Сотиров за условията в Софийския психиатричен диспансер, наричан за благозвучие Център за психично здраве, не ме изненадват\", казва проф. Стоянов и добавя: „Преди 2015 година работех в психоболницата в Курило. Сумата за транспортиране, охрана, храна и други разходи на ден и на пациент възлиза на 18 евро, което е крайно недостатъчно\". Според проф. Стоянов, по данни от 2016 за храна държавата отпуска по 1,73 лева на ден.    „Освен всичко друго, са и сегрегирани. Основните места за настаняването им, болниците в Карлуково, Курило и Раднево, са извън близките селища и са изолирани от тях\", казва Стоянов и уточнява, че българските психиатри подкрепят мнението на мисията на Европейската психиатрична асоциация, според която подобна форма на сегрегация е недопустима. „Системата за лечение и дългосрочни медицински и социални грижи на българите с психични страдания трябва да бъде реформирана из основи, а не кампанийно в нейните „концлагери“ да се наливат средства за повърхностни ремонти. В противен случай тя ще продължи да съществува в сегашния си вид като мрежа от средновековни манастири. Персоналът в тези е силно застарял и бързо се топи. Средната възраст на лекарите-психиатри е 56 години, а на сестрите - 58 години. Обичайните заплати в системата са около 700 лева - за какво качество на услугите въобще можем да говорим?\", пита проф. Стоянов.  Председателят на българския Хелзинкски комитет Красимир Кънев разказва на свой ред за многобройните оплаквания от нечовешките и унизителни условия, от отношението в заведенията за . От четири години Министерството на здравеопазването е забранило на представители на Комитета да посещават въпросните заведения. Но организацията продължава да помага на потърпевшите да завеждат дела в Страсбург - най-вече заради упражнено физическо насилие и срещу налагането на пълно и частично запрещение, което, според Кънев, още не е отменено.\r\nСпоменатата неотдавнашна мисия на Европейската психиатрична асоциация в български психоболници, центрове и диспансери потвърди впечатленията на проф. Стоянов. Участниците в мисията констатират, че опитите за реформи се възприемат от медицинския персонал в българските психиатрии с подозрение за подготвяно още по-значимо орязване на щатове, заплати и средства. Според изводите на мисията, в редица заведения неприкосновеността на личния живот на пациентите не е достатъчно добре гарантирана, тъй като липсва например нощен персонал. На повечето места пациентите не са включени в почти никакви дейности - мисията констатира, че по-голямата част от страдащите седят безцелно по леглата си. „Диспансерите в селските райони са още по-лоши, а и недостъпни за роднините на болните. Заведенията за хора с дългосрочни тежки разстройства често са пренаселени и зле оборудвани, липсват структури и средства за осигуряване на неприкосновеност на личния живот. Няма целенасочена рехабилитационна дейност, поддръжката и хигиената са лоши, а персоналът - недостатъчен. Културата в някои психиатрии изглежда терапевтично безнадеждна“, смятат петимата чуждестранни експерти на Асоциацията начело с нейния генерален секретар д-р Жулиан Беезхолд.        Според експертите, при лечението на липсва непрекъснатост на грижите - по характера си то е разпокъсано. „След изписване от психиатрична болница пациентите не получават рутинно пренасочване за проследяване, поддържаща терапия или психосоциални интервенции с оглед на тяхното възстановяване и реинтеграция в обществото. Тези дейности се извършват хаотично, в зависимост от конкретните обстоятелства на пациента и от инициативите на грижещите се за тях семейства. Липсва национална система за отчитане и извличане на поуки от инциденти, включващи както медицински грешки, така и самонаранявания и дори самоубийства“, пише в доклада на Асоциацията, в който се предлага за психиатрична помощ да се отделят 10% от бюджета за здравеопазване.\r\nФинансирането на психиатриите от страна на Здравната каса е оскъдно, а това поражда бюрокрация, която е непреодолима за боледуващите. „Без каквито и да било доходи и ориентация в обществото те са принудени да посещават личния си лекар, за да получат направление към специалист, който да подпише протокола за лекарства. Скъпоструващите медикаменти трябва да бъдат одобрени от специална комисия, след което на тежко болни и неконтактни хора се налага пак да посетят личен лекар и аптека, за да ги получат. Сумите за лекарства за шизофрения и биполярно разстройство се възстановяват, но не повече от три на пациент. А сумите за антидепресанти се възстановяват само частично след представяне на доказателство за депресивно разстройство. Това вероятно е твърде сложно за много пациенти“, констатира Европейската психиатрична асоциация.", "date": "2019.02.14", "title": "Унизително и нечовешко: Зад стените на българските психодиспансери"}
{"url": "https://www.actualno.com/business/overgaz-sys-sydebni-zagubi-ot-gazprom-news_722064.html", "text": "  Българската газова компания \"Овергаз\" е загубила, но не окончателно, заведен иск за 350 млн. долара срещу \"Газпромекспорт\". Това съобщи пиарът на \"Овергаз\" Нери Терзиева във Facebook профила си.     Делото беше заведено в Арбитражния съд в Цюрих от компанията на Сашо Дончев заради случилото се между 2015 и 2016 година, когато руската компания спря договорени количества газ към \"Овергаз\" и ги прехвърли на \"Булгаргаз\". Съдът обаче е решил с 2:1 гласа в полза на руснаците. Решението ще бъде обжалвано, твърди Терзиева.   Според агенция ПИК обаче \"Овергаз\" е загубила окончателно друго дело срещу \"Газпром\" - в Международния арбитражен съд в Швейцария. То е на стойност 140 млн. евро, като това е обезщетение за отпуснати за изграждане на газова инфраструктура пари.", "date": "2019.02.14", "title": "\"Овергаз\" със съдебни загуби от \"Газпром\""}
{"url": "https://www.actualno.com/america/sasht-razmaha-pryst-na-evropejskite-sili-zaradi-iran-news_722045.html", "text": "  Вицепрезидентът на САЩ Майк Пенс определи днес Иран като \"най-голямата заплаха\" в Близкия изток, предаде Франс прес.     В изказване на международната конференция във Варшава за Близкия изток Майк Пенс призова европейските съюзници да последват примера на Съединените щати и да се оттеглят от международното споразумение за иранската ядрена програма.   \"За съжаление, някои от нашите водещи европейски партньори не сътрудничат\" по иранския въпрос, изрази съжаление вицепрезидентът на САЩ, цитиран от Reuters.\r\nТрите европейски сили, които са страни по иранската ядрена сделка - Великобритания, Франция и Германия - създадоха специален финансов механизъм за заобикаляне на тези санкции, припомня Асошиейтед прес.  Проектът за улесняване на търговията с Иран е \"опит за нарушаване на американските санкции срещу убийствения революционен режим\" в Техеран, каза Пенс.\r\nТой определи механизма като \"неразумна стъпка, която само ще засили Иран, ще отслаби ЕС и ще раздалечи още повече Европа и Съединените щати\".   Над 60 страни участват в организираната от САЩ конференция във Варшава за Близкия изток. Големи европейски сили, включително Германия и Франция, обаче не изпратиха в полската столица своите топ дипломати заради разногласията си със Съединените щати за Иран, отбелязват агенциите.    ", "date": "2019.02.14", "title": "САЩ размаха пръст на европейските сили заради Иран"}
{"url": "https://www.actualno.com/society/protest-pred-narodnoto-sybranie-zaradi-popravki-izbornija-kodeks-news_722048.html", "text": "  Граждани и представители на демократичната общност (Демократична България, ВОЛТ, ДБГ и други)  се събраха на протест пред входа на Народното събрание, обявявайки се против поправките в Изборния кодекс.         Протестът е под надслов \"Да спасим преференциите\".  Гражданите скандират \"Оставка\" и се обявяват категорично против направените в последния момент скандални поправки в изборния закон.  Демонстрантите носят и плакати с надписи \"ГЕРБ+ДПС = коалиция Антипреференция\", \"ДПС+ГЕРБ = вече спите в едно легло\", \"ДПС и ГЕРБ = убийци на демокрацията\", \"ГЕРБ, момчета, обадете се - боли ли любовта на ДПС\" и други.\r\nПред Actualno.com председателят на ДСБ Атанас Атанасов заяви, че всичко се прави в последния момент и управляващите изобщо не се интересуват от международните правила.   \"Понеже ни управляваг милиционери, това е типична за тях разработка, да се прави по нощите, хората да не разберат какво се случва на 14 февруари, докато всеки празнува се променят набързо правилата. Защото това, което правят е безобразие и искат да го пробутат.\"    Протестът се провежда в момента при засилено полицейско присъствие.\r\nКъм настоящия момент продължават дебатите по Изборния кодекс.", "date": "2019.02.14", "title": "Протест пред Народното събрание заради поправки Изборния кодекс"}
{"url": "https://www.actualno.com/politics/resheno-preferencija-de-fakto-veche-njama-dps-ja-objavi-za-korporativen-vot-news_722056.html", "text": "  Преференцията при гласуване на каквито и да е избори де факто се обезсмисли, след като изрично предложение на ДПС беше прието с 99 гласа \"за\" (ГЕРБ, ДПС и 7 депутати от \"Обединени патриоти\") и 58 гласа \"против\" при маратона, в който бяха гласувани куп промени на второ четене от Изборния кодекс.     С гласуваното днес, 14 февруари, беше въведен долен праг за броя гласове, които са нужни за разместване на листите за евродепутати, народни представители и общински съветници. единодушно, като то беше на ДПС - от Йордан Цонев и Хамид Хамид. Така за разместване на листата за евродепутати ще са нужни преференции, които са равни на националната изборна квота, при избори за Народно събрание - на районната квота, а при местните - на общинската.   Приетото означава, че за да спечели някой с преференция, ще му трябват 115-120 хил. преференции. За парламентарни избори прагът е 17 - 20 хил. преференции, а за общински съветници например в София - 6 хил. преференции.\r\nВ защита на гласуваното пръв се изправи Йордан Цонев от ДПС, който е известен с прякора си Данчо Ментата. Той обяви, че \"преференцията се доказа като най-ярка форма на корпоративен вот\" и уточни, че истинският мажоритарен вот не залага на партийния бранд. Това не е гласуване за личност – ще сме против тази практика, докато не я осигурим, добави Цонев. Председателят на ДПС на хартия Мустафа Карадайъ го подкрепи и обяви, че всеки номиниран в партийна листа е личност - нещо, което и Цонев каза първо. Карадайъ каза и, че истинската преференция била да се гласува за изцяло независими \"мажоритарни\" кандидати - такива, каквито не са част от партия. Той добави и, че с всички приети поправки в Изборния кодекс от времето на Мая Манолова било забранено на изселниците в Турция да гласуват. Който иска да гласува, ще намери начин да си отиде до избирателната секция, отвърна му червеният народен представител Таско Ерменков.  \"Мажоритарният вот се унищожава - това ли ви е европейското разбиране за демокрация\", попита Ерменков. \"Това ли е начинът да стимулирате хората да гласуват, малко ли ви бяха протестите? Само задълбочавате впечатлението че в парламента се изпращат послушни кандидати и избирателите нямат право на преподреждане на листите\", категорично заяви той.\r\nДепутатът от БСП Филип Божанков иронизира, че ако може да има корпоративен вот за преференция, то \"едрият капитал\" можел да си купи и цяла партия. А зам.-председателят на ВМРО Искрен Веселинов определи преференциите като \"единствената в България форма на мажоритарност\". \"Ако тези предложения все пак минат ще започнем дебат за промяна по принцип на начина на избиране на народни представители и общински съветници, така че мажоритарното начало да бъде водещо\", добави Веселинов.   В спора се стигна дотам и Ерменков, и дори Александър Симов да посочват на \"Демократична България\" и \"Волт\" пред парламента като пример как \"хората не искат да гласуват за посочени костюмари\"! \"Това ще избухне в лицата на тези, които стоят зад този политически експеримент\", предупреди Симов. \"Ако прецакате най-голямата си звезда и преференциален кандидат Спас Гърневски, кой ще чете декларации срещу безбожните комунисти всеки петък\", блесна още бившият журналист от \"Дума\". Димитър Лазаров от ГЕРБ пък му отвърна, че е хубаво БСП да си сложат за лидер на евролистата \"Любимец 15\" т.е. Момчил Неков.    Абсурдът стана толкова голям, че след обезглавяването на преференцията Александър Сиди от ВМРО обяви, че партията му призовава президента да наложи вето и добави, че ВМРО ще подкрепи ветото.", "date": "2019.02.14", "title": "Решено: Преференция де факто вече няма, ДПС я обяви за корпоративен вот"}
{"url": "https://www.actualno.com/politics/smeshna-formulirovka-za-nomeracijata-na-partii-i-kandidati-v-novija-izboren-kodeks-news_722052.html", "text": "  До поредно абсурдно положение се стигна при гласуването на промените в Изборния кодекс, които вървят \"на пожар\" през целия ден (14 февруари).     Съгласно , по отношение на номерата на партиите в бюлетините и номерата на преференциите за кандидатите беше взето следното решение - номерата на партиите ще започват от 1 и ще са до 100, а на отделните кандидати - от 101 нагоре.   На второ четене в пленарна зала обаче беше гласувано следното - да се добавят думите \"плюс 100\" в чл. 261, ал.1, т. 4. Идеята беше така номерата на отделните кандидати да почват от 101 нагоре. Само че се получи следният текст: \"... номерът, изписан във всяко отделно кръгче, означава поредния номер, с който е регистриран кандидатът в кандидатската листа на партия или коалиция \".\r\nИдеята за разделението е да не се повтаря феноменът \"15 - 15\". При предишните евроизбори БСП беше под номер 15, а номер 15 в листата им беше Момчил Неков, който с преференция стана европейски депутат.  ", "date": "2019.02.14", "title": "Смешна формулировка за номерацията на партии и кандидати в новия Изборен кодекс"}
{"url": "https://www.actualno.com/politics/dps-ne-uspja-da-si-osiguri-izborni-avtobusi-za-evrovota-i-mestnija-vot-news_722071.html", "text": "  ДПС не успя в инициативата си да премахне условието за уседналост, за да може да участваш на евроизбори.     Съгласно Изборния кодекс, за да участваш в евровот, трябва да си навършил 18 години включително към изборния ден и да си живял най-малко 3 месеца в България или в друга страна-членка на ЕС.   Именно условието за трите месеца ДПС искаше да се махне. Председателят на хартия на партията на Ахмед Доган - Мустафа Карадайъ, опита да намери подкрепа за действията на ДПС с аргумента, че не се дава на български гласоподаватели да гласуват, а се говори за \" \" - нарушение на Конституцията според него и демагогия.\r\nВ крайна сметка с 32 гласа \"против\", 47 \"въздържал се\" и само 24 гласа \"за\" предложението беше отхвърлено.  ДПС опита същата тактика и за местните избори - да няма уседналост от 6 месеца, за да може да избираш кмет и/или общински съветници, но и това не беше прието.", "date": "2019.02.14", "title": "ДПС не успя да си осигури изборни автобуси за евровота и местния вот"}
{"url": "https://www.actualno.com/dobrich/ministyr-angelkova-pojela-uspeshen-turisticheski-sezon-na-kavarna-news_722044.html", "text": "  Министърът на туризма Николина Ангелкова посети щанда \"Каварна\" на международната борса \"Ваканция и СПА Експо\" в София и пожела успешен туристически сезон, съобщиха от администрацията в морската община.     В популяризиране на провежданите в Каварна фестивали са се включили популярни изпълнители, сред които създателят на „С България в сърцето“ Илия Луков и талантливият певец Йордан Марков. Те са отправили покана към участниците и гостите на изложението да посетят Каварна и да се включат в празниците и фестивалите на красивия град. Кметът на морската община Нина Ставрева посочи, че районът не е само морска дестинация, но и привлекателно място за културно-исторически, спортен и селски туризъм. Интересът към него се вижда от постоянния ръст на туристи през последните три години.  В първия ден от туристическото изложение беше показан филмът \"Десет причини да посетиш Каварна\".", "date": "2019.02.14", "title": "Министър Ангелкова пожела успешен туристически сезон на Каварна"}
{"url": "https://www.actualno.com/balkani/gryckijat-parlament-startira-konstitucionni-promeni-zaradi-korumpirani-politici-news_722073.html", "text": "  Гръцкият парламент гласува за преразглеждане на няколко члена в конституцията на страната, имащи за цел да улеснят преследването на корумпирани политици, съобщиха от кабинета на премиера, цитиран от AFP.     Промените трябва да бъдат потвърдени от следващия парламент след избори, които са насрочени за октомври.   Законодателите се споразумяха да изменят предпазните мерки т.е. имунитета, защитаващи министрите и депутатите от прокуратурата, което се оказа основен препъни-камък при провеждането на разследване по няколко случая на политици с висок ранг, датиращи от началото на 2000-те години.\r\nСъгласно действащите правила министрите не могат да бъдат разследвани, ако са изтекли два парламентарни мандата откакто е извършени предполагаемото престъпление.  Все още се обсъждат конкретните промени в конституцията, а следващия месец ще се проведе ново гласуване.\r\nПреразглеждането в четвъртък ще засегне и правилата на избор на президент, така че парламентът да не бъде разпускан в случай на забавяне на процеса.През 2015 г. бяха проведени избори, след като три последователни гласувания в парламента не успяха да постигнат съгласие за кандидат.   Планираните промени включват и въвеждането на клетва за държавните служители и дефиницията на гръцката държава като „религиозно неутрална”.    Политическите съперници отхвърлиха преразглеждането на конституцията като уловка от министър-председателя Алексис Ципрас, който угажда на левите избиратели, в опит да си върне рейтинга.\r\nУправляващата партия СИРИЗА на Ципрас изостава от консерваторите от „Нова Демокрация“ с между 2 и 12 пункта. Има спекулации, че изборите могат да бъдат свикани още през май, пише агенцията.", "date": "2019.02.14", "title": "Гръцкият парламент стартира конституционни промени заради корумпирани политици"}
{"url": "https://www.actualno.com/society/novinite-naj-vajnoto-za-denja-14-fevruari-news_722023.html", "text": "  Редакционният екип на ви представя най-важните новини за изминалия ден, 14 февруари.      Преференцията при гласуване на каквито и да е избори де факто се обезсмисли, след като изрично предложение на ДПС беше прието с 99 гласа \"за\" (ГЕРБ, ДПС и 7 депутати от \"Обединени патриоти\") и 58 гласа \"против\" при маратона, в който бяха гласувани куп промени на второ четене от Изборния кодекс.   След местните избори 2019 година ЦИК въвежда машинно гласуване за всички секции, с изключение на тези в населени места с по-малко от 300 избиратели, при гласуване с избирателна кутия, в секциите в лечебни заведения, домове за стари секции, кораби и секции извън страната. Това прие на извънредно заседание парламентарната правна комисия по предложение на Йордан Цонев от ДПС. Куп нови промени в Изборния кодекс прие парламентът, след като днес, 14 февруари, се стигна до нов прецедент в работата му – да върви пленарно заседание и водещата комисия в същия момент да приема решения и да дописва доклад по точката, гласуваща се в пленарната зала.     Макар до изборите за Европарламент има повече от три месеца, нещо прекалено много станаха желаещите в Европа, искащи да получат „ръка от Москва“. Някои дори биха били съгласни и на крак, с чиято помощ често се дава ускорение. Това пише в материал на журналиста от „Спутник“ Михаил Шейнкман, публикуван в РИА Новости. Ето и пълния текст на статията. Община Асеновград явно няма ресурс да отговаря на журналистически запитвания. Това поне личи от специално изготвено писмо до един от репортерите на Actualno.com в града г-жа Атанаска Маркова.    Това, което се случва с избирателното законодателство, е наистина много тревожно. Управляващите вече явно дори не крият изкушението си да постигнат служебна победа чрез промените в този избирателен кодекс. Това каза пред журналисти президентът Румен Радев, във връзка с промените в Изборния кодекс. В България вече няма живи реки, алармира WWF (Световният фонд за опазване на дивата природа) Не е вярно, че българските служби не са знаели за съответните трансфери. Всеки един валутен трансфер на стойност над 30 000 лева, а от март миналата година трансферите от държави от Латинска Америка са обект на внимателно проучване. Те са били наясно, твърдя го най-отговорно. Това заяви финансовият специалист Емил Хърсев, визирайки т.нар. Венецуелска афера. Без да разбира какво се случва, Европа върви към катастрофа и населението ѝ трябва да се събуди преди да е прекалено късно. Ако това не се случи, с Европейският съюз ще се случи същото, каквото стана със Съветския съюз през 1991 година. Изглежда нито нашите лидери, нито обикновените граждани разбират, че преживяваме революционен момент, че диапазонът от възможности е много широк и че евентуалният резултатът е много несигурен, пише милиардерът Джордж Сорос. Четирима участници обжалват инженеринговата поръчка за проектиране и рехабилитация на туристически пътеки в Национален парк „Рила“, чиято прогнозна стойност беше 6 769 877 лв. без ДДС.", "date": "2019.02.14", "title": "Новините: Най-важното за деня, 14 февруари"}
{"url": "https://www.actualno.com/politics/sasht-izpratihme-v-bylgarija-eksperti-za-borba-sreshtu-korupcijata-news_722057.html", "text": "  Министерството на правосъдието на САЩ е изпратило отново в България свой специалист заради корупцията и върховенството на закона.     Има данни за вмешателство в българската политическа система чрез разпространение на фалшиви новини и опит за манипулиране на медийната среда. Това каза американският посланик в София Ерик Рубин в интервю за Свободна Европа.   “Тези фалшиви новини идват от сайтове на руското правителство. Това е притеснително, защото, както знаем, в днешно време информацията се използва за политически дивиденти. Наблюдаваме това с притеснение, защото, в крайна сметка, може да повлияе на хода на изборите”, подчерта той.\r\nБългария не е търсила помощ от САЩ по повод информацията, че трети агент на руското ГРУ, свързан с отравянето на Сергей и Юлия Скрипал, е бил в страната ни, каза още дипломатът. “Това е преди всичко случай между България и Великобритания и знам, че сътрудничеството върви добре. Разбира се, ние ще помогнем с каквото можем, за да разберем какво се е случило”, коментира Рубин.  Според доклад на македонското и черногорското разузнаване агенти на руските служби координират работата си за Балканите от София. Част от усилията им били насочени към разпространение на пропаганда и провокиране на разделение. “Имаме големи притеснения, че Русия се опитва да попречи на прогреса на Западните Балкани и интеграцията им в ЕС. Видяхме обаче присъдата от страна на хората в Черна гора и Македония спрямо руските опити да им попречат да упражнят своя избор и да се присъединят към НАТО. Черна гора вече е член, а Македония е на път”.\r\nЕрик Рубин отказа да коментира изказването на българския държавен глава Румен Радев, според когото преговорите за покупка на американските изтребители F-16 ще вкарат страната ни във “финансово приключение”. “България има нужда от самолети. Трябва да се съгласите с това, освен ако не си мислите, че България няма нужда от въздушни сили. F-16 се използва от всеки член на НАТО в региона”, отбеляза Рубин. Скоро започва третата година от мисията на сегашния посланик на САЩ. Преди 11 години американската страна изтегля от България офиса на съветниците по правните въпроси – служители от американското Министерство на правосъдието. Това се случва в навечерието на приемането на страната ни в Европейския съюз. Наскоро, заради проблемите с върховенството на закона и корупцията, в посолството в София отново пристига специалист по въпросите на правосъдието.   Попитан дали проблемите с корупцията в България могат да бъдат назовани с по-конкретни имена, Рубин отговори, че всяка страна сама трябва да определи размера на проблема и да го назове. Посланикът обясни, че няма право да коментира разследването за руската намеса в американските избори през 2016 година. Относно критиките към президента Тръмп и политиката му спрямо мигрантите Рубин отбеляза, че САЩ никога не са отричали, че имат проблеми за разрешаване. “Отворени сме за критики. В момента имаме сериозен проблем с имиграцията и като страна трябва да вземем сериозни решения”, отбеляза американският посланик. Посланикът отказа да коментира дали казусът на Цветан Василев покрива изискванията за задействане на закона “Магнитски. “Знам, че има подадена заявка преди около 2 години. Нямам информация, която да споделя по въпроса. Както знаете обаче, всеки може да подаде такава молба”.    ", "date": "2019.02.14", "title": "САЩ: Изпратихме в България експерти за борба срещу корупцията"}
{"url": "https://www.actualno.com/analysis/sasht-namaljavat-voennija-si-kontingent-v-afganistan-news_722061.html", "text": "  Временно изпълняващият длъжността министър на отбраната на САЩ Патрик Шанахан увери неспокойните натовски съюзници, че всяко изтегляне на американски войски от Афганистан ще бъде по координиран начин, информира Reuters.     Американски представители проведоха няколко кръга преговори с талибаните в Катар от миналата година. Разговорите са разглеждани като най-сериозния опит за прекратяване на 17-годишната война.   Шанахан съобщи, че е заявил пред натовските си колеги, че Алиансът ще работи заедно за засилване на дипломатическия натиск върху талибаните, след като Западът търси политическо уреждане на конфликта.\r\nНяма да има едностранно намаляване на войниците, ще бъде координирано\", каза американският министър пред журналисти след първата си среща с военните министри на страните членки на НАТО от поемането на поста.  Шанахан добави, че излизат от срещата \"по-силни и координирани\".\r\nПо време на речта си за Състоянието на съюза през миналата седмица Доналд Тръмп обяви, че напредъкът в преговорите с талибаните ще позволи намаляване на контингента от около 14 000 американски войници в Афганистан и фокусиране върху тероризма.   Талибаните и САЩ ще подновят преговорите на 18 февруари в пакистанската столица Исламабад.    Американски представители заявиха пред Reuters, че Пентагонът планира да изтегли около половината войници от Афганистан.\r\nДруги 38 държави поддържат 8000 войници в Афганистан.", "date": "2019.02.14", "title": "САЩ намаляват военния си контингент в Афганистан"}
{"url": "https://www.actualno.com/europe/tereza-mej-pretyrpja-nov-neuspeh-otnosno-brexit-news_722063.html", "text": "  Британският премиер Тереза Мей претърпя поражение тази вечер в Камарата на общините, след като нейната стратегия за Brexit не получи одобрението на депутатите, предаде БНР.     Британските депутати отхвърлиха предложение на правителството да се потвърди подкрепата за плана на Тереза Мей да търси промени на сделката за Brexit.   303-ма депутати гласуваха против правителственото предложение за потвърждаване на подкрепата за плана на Мей, срещу 258 гласа \"за\", предаде Reuters.\r\nЛидерът на опозиционните лейбъристи Джереми Корбин побърза да заяви в британския парламент, че премиерът Мей няма мнозинство за своя план.  Поражението на премиера дойде от евроскептиците в нейната Консервативна партия, които се въздържаха от гласуване, тъй като не бяха съгласни с текста, в който се споменава за избягване на напускане на ЕС без сделка.\r\nПо принцип гласуването бе за стратегията на правителството по продължаването на преговорите с ЕС по \"предпазния механизъм\" за границата с Ирландия.   Преди това бяха гласувани две поправки от няколкото, внесени в долната камара на парламента.    Със 322 гласа \"против\" срещу 306 \"за\" бе отхвърлена поправката на лейбъристите, в която се призовават министрите да внесат отново за гласуване тяхната сделка за Brexit в парламента до 27 февруари, а ако не направят това да се предостави вот на депутатите да решат какви ще бъдат следващите стъпки.\r\nЛейбъристите всъщност искаха вот в парламента по сделка или дебат по следващите стъпки до 27 февруари.\r\nБританските депутати отхвърлиха и поправката на Шотландската национална партия, с която се призоваваше правителството да отложи Brexit поне с три месеца (за удължаване на член 50 от Лисабонския договор). 315 депутати гласуваха \"против\", а 93 \"за\".", "date": "2019.02.14", "title": "Тереза Мей претърпя нов неуспех относно Brexit"}
{"url": "https://www.actualno.com/europe/ep-reshi-po-niski-bankovi-taksi-za-transgranichni-prevodi-v-es-news_722065.html", "text": "  Банките в ЕС трябва да уеднаквят таксите за трансгранични плащания в евро и за вътрешните плащания и да направят по-прозрачни разходите за превалутиране, гласят нови правила, приети от Европейския парламент.     Досега само портебителите в еврозоната се възползваха от т.нар. единната зона за плащания в евро (SEPA), но вече няма да е така.\r\nВ рамките на една година, таксите за трансгранични плащания в евро в ЕС трябва да бъдат в съответствие с таксите за националните заплащания направени в местната официална валута (правилото за \"същата такса\"). Освен това държавите членки са свободни да наложат правила на банките за прилагане на същите такси за трансграничните и за вътрешните плащания, които не са в евро.      Новите мерки също ще предпазват потребителите от плащане на произволни разходи за превалутиране. При всяка транзакция, те ще бъдат информирани относно сумата, която трябва да заплатят в местната валута и във валутата на тяхната сметка. За да се направят разходите за превалутиране по-прозрачни, ще има единна база за пресмятане на таксите за превалутиране на местата за продажба или на банкоматите (референтният процент на ЕЦБ + х% с максимални ставки за надценка определени индивидуално от банките).\r\nПотребителите ще получават електронно известие, като например текстово съобщение, имейл или известие на своите мобилни приложения или на уеб приложение на банката, относно приложимите такси за превалутиране. Банките ще трябва също да обявяват очакваните пълни разходи при банкови трансфери преди извършването на операцията.\r\nСпоред изчисления на Брюксел, средна такса за трансграничен превод от 100 евро от България към еврозоната е била 19,98 евро през 2017 година, а през 2012 година е била 18,68 евро. Това е и най-високата такса, посочена в таблицата, приложена към решението на ЕП. Най-близката е таксата от Румъния - 11,19 евро, всичко друго е под 10 евро.    ", "date": "2019.02.14", "title": "ЕП реши: По-ниски банкови такси за трансгранични преводи в ЕС"}
{"url": "https://www.actualno.com/politics/okonchatelno-njama-da-ima-aktualizacija-na-izbiratelnite-spisyci-myrtvite-dushi-ostavat-news_722079.html", "text": "  След като с 8:30 часа, в крайна сметка предложението на БСП да има публичен регистър на избирателите, актуализиран на база данните на ГРАО, не беше прието - след две гласувания.     Идеята на социалистите беше да има изсветляване на избирателните списъци, като червеният депутат Надя Клисурска-Жекова представи статистика, според която в списъците на ГРАО има над 1,1 млн. души повече, отколкото според НСИ. Тя подчерта изрично, че на управляващите не им се иска феноменът \"мъртви души\" да намери решението. И попита защо ЦИК не води публичен регистър на избирателите (по чл. 57, ал. 1, т. 9), след като и сега трябва да се води.   В реплика председателят на ДПС на хартия Мустафа Карадайъ попита Клисурска-Жекова къде са българските граждани над 18 години, които не могат да гласуват, защото не изпълняват условието \" \".", "date": "2019.02.14", "title": "Окончателно: Няма да има актуализация на избирателните списъци, мъртвите души остават"}
{"url": "https://www.actualno.com/america/amerikanskijat-senat-utvyrdi-uiljam-bar-za-glaven-prokuror-news_722068.html", "text": "  Сенатът на САЩ утвърди Уилям Бар за главен прокурор (министърна правосъдието), предаде Reuters.     Сенатът одобри назначението с 54 срещу 45 гласа, като сенаторите гласуваха основно според партийната си принадлежност - повечето републиканци гласуваха в полза на кандидата, а повечето демократи - против него. Очаква се той да положи клетва до края на седмицата.   68-годишният Уилям Бар, юрист, републиканец, с дългогодишен опит във Вашингтон, вече е бил министър на правосъдието при президента Джордж Хърбърт Уокър Буш, от 1991 до 1993 г.\r\nТой ще замени на поста Джеф Сешънс, уволнен от президента Доналд Тръмп в края на миналата година.  Той поема министерството на правосъдието в момент, когато то е във фокуса на общественото внимание, тъй като надзирава разследването на специалния прокурор Робърт Мълър.\r\nТо се касае за предполагаема намеса на Русия в президентските избори в САЩ през 2016 г. и евентуални връзки с предизборната кампания на Тръмп.   ", "date": "2019.02.14", "title": "Американският сенат утвърди Уилям Бар за главен прокурор"}
{"url": "https://www.actualno.com/football/sram-za-arsenal-traktoristite-podchiniha-artileristite-news_722075.html", "text": "  Отборът на Арсенал се изложи и допусна конфузно поражение в гостуването си срещу беларуския БАТЕ Борисов в Лига Европа.     \"Артилеристите\" паднаха с 0:1 в първия 1/16-финал, като освен това играха повече от 5 минути с човек по-малко, след като Александър Лаказет получи червен картон.\r\nЕдинственото попадение падна в последните секунди на първото полувреме и бе дело на Драгун, който реализира с глава от близка дистанция.   Така на практика беларусите имат предимство преди реванша между двата тима, който е след броени дни в английската столица Лондон.  В състава на беларусите личеше името на бившия футболист на \"артилеристите\" Александър Хлеб, докато гостите бяха без Аарън Рамзи и Месут Йозил в състава, като определено отсъствието на креативни играчи като двамата даде своя негативен резултат.\r\nОчевидно Унай Емери леко бе подценил срещата, тъй като бе оставил Торейра и Обамеянг на резервната скамейка, но все пак ги пусна в игра малко преди края. И двамата обаче не успяха да помогнат на отбора си.\r\nПодробно развитие на мача и видео от срещата, вижте в .    ", "date": "2019.02.14", "title": "Срам за Арсенал, \"трактористите\" подчиниха \"артилеристите\""}
{"url": "https://www.actualno.com/politics/ninova-izpadna-v-stupor-bylgari-prieha-da-ima-sociologija-v-izbornija-den-news_722005.html", "text": "  Лидерът на БСП Корнелия Нинова излезе на парламентарна трибуна по средата на гласуването на новите промени в Изборния кодекс и в типичен патетичен стил се противопостави на приемането им в цялост.     В речта си обаче, Нинова заяви, че е скандално приемането на решение да се обявяват социологически резултати още докато не е свършил изборния ден. Това предложение беше прието на правна комисия, но беше отхвърлено на второ четене в пленарна зала минути преди речта на председателя на БСП.   Иначе Нинова се обърна към \"българския народ\" и се закани, че ще даде всички гласувани днес (14 февруари) промени на Венецианската комисия, ще бъде внесено обжалване в Конституционния съд и ще покаже на всички посланици от ЕС колко фалшив е изборният процес у нас. Не беше пропуснат и призивът към президента да наложи вето. \"На това може да се сложи край, само ако свободомислещите българи се обединят срещу диктатурата и режима на Борисов\", завърши с патос председателят на БСП.\r\nДепутатът от ГЕРБ Тома Биков моментално отвърна и обвини Нинова, че атакува устоите на демокрацията с внушение, че изборите ще са фалшифицирани, още преди да има избори.  Последва и кратък спор между Нинова и депутатът от ГЕРБ и председател на правната комисия Данаил Кирилов. Кирилов извади доклад как известна анализаторска компания, отчитаща изборни резултати, се махнала от Венецуела заради фалшификация на 1 млн. гласа. По-добре не говорете за , докато не установите парите в кои сметки отидоха, отвърна Нинова. А колегата на Нинова - Александър Паунов, защити изборната система на Венецуела - бил наблюдател там, не можело да има фалшификация, защото имало избори с машини, но те не били електронни и не можело да се хакнат.\r\nЗа финал на пародията червеният депутат Филип Попов поиска да се въведе член 1: \"ГЕРБ печели всички избори\".", "date": "2019.02.14", "title": "Нинова изпадна в ступор - българи, приеха да има социология в изборния ден"}
{"url": "https://www.actualno.com/politics/den-14-bsp-ne-kazva-zashto-evrodeputatite-glasuvaha-da-ne-se-nakazva-korupcija-news_722015.html", "text": "  Няма изненада - БСП още не отговари официално на следния въпрос:      Новината от вчера (13 февруари) до днес (14 февруари) е свързана с поведението на председателя на Столетницата Корнелия Нинова. От парламентарната трибуна, обръщайки се само към българските граждани, но не и към депутатите, тя обяви, че в Изборния кодекс е приета поправка още преди края на изборния ден. Това стана минути след като предложението беше отхвърлено!\r\nИначе по темата - неофициално от \"Позитано\" ни казаха, че причината за позицията на   евродепутатите на червените е, че предложението било инструмент за   репресия от страна на Брюксел срещу държави, които се противопоставят на   евроелита. Очакваме малко повече като разяснения каква репресия    представлява  санкцията в случай на доказана корупция да ти се спират    евросредства -  репресия спрямо свободата да си корумпиран ли?  Предвид днешната реалност и очакваните нападки с оглед въпроса ни, представяме няколко доказателства за неутралността ни:          ", "date": "2019.02.14", "title": "Ден 14: БСП не казва защо евродепутатите ѝ гласуваха да не се наказва корупция"}
{"url": "https://www.actualno.com/crime/antimafiot-ot-gdbop-e-arestuvan-za-reket-news_722007.html", "text": "  Антимафиот от ГДБОП е задържан при акция на Специализираната прокуратура по обвинение за участие в престъпна банда, предаде bTV.     Той е бивш служител на IV РУ-София, където преди месец беше разбита група от униформени на сектор „Икономическа полиция”, събиращи „Такса спокойствие”. Три от лицата в момента са с мярка „Задържане под стража”, едно от лицата е с „Парична гаранция” заради влошено здравословно състояние. Арестът на антимафиота е свързан с разследването по случая.   „Обвинението е за участие в тази престъпна група и лично укривателство. Става въпрос, че са известни случаи, в които служителят на МВР е предупреждавал собственици на магазини за предстоящи проверки, касаещи продажба на стоки ментета. Доказани са няколко такива случая. Тази дейност е осъществявана, докато служителят е бил в IV РУ- София”, отбеляза заместник-главният прокурор Иван Гешев. Той допълни, че в момента мъжът работи в ГДБОП.  ", "date": "2019.02.14", "title": "Антимафиот от ГДБОП е арестуван за рекет"}
{"url": "https://www.actualno.com/plovdiv/deca-dariha-aparati-na-detskata-hirurgija-kym-umbal-sveti-georgi-v-plovdiv-news_722030.html", "text": "  Пет изключително важни апарата за нуждите на детската хирургия към Университетската болница „Свети Георги“ в Пловдив дариха учениците от основно училище „Княз Александър Първи“ в града. Те са събрали средствата по време на благотворителен базар, който организирали по Коледа миналата година.     4800 лева са събрали децата по време на инициативата, която всяка година се организира в едно от най-старите училища в Пловдив. Те вече замислят следващата си подобна благотворителна акция, която ще се организира за Великден. Още над 5 000 лева бяха събрани през декември на благотворителен търг, организиран от Медицински университет - Пловдив, Обединението на жените социалистки - район „Централен“ и Младежката организация на БСП в града. Към тези суми компанията-доставчик на апаратите добавя и дарение от още 6 000 лева под формата на апаратура и така уредите за прецизни вливания на разтвори стават общо 5 – 2 инфузомата и 3 перфузора.   Апаратите ще покрият нуждите на интензивния сектор в Детската хирургия. Така всяко едно дете от отделението ще има собствен апарат, с който ще бъде спасено, казват лекарите. До момента клиниката е имала подобни уреди, но от по-стар клас. Новите дават възможност съвсем малки дози от лекарствата да бъдат вливани към пациента.", "date": "2019.02.14", "title": "Деца дариха апарати на детската хирургия към УМБАЛ „Свети Георги“ в Пловдив"}
{"url": "https://www.actualno.com/europe/roditel-1-i-2-zamenjat-majka-i-bashta-vyv-francija-news_722010.html", "text": "  Депутатите от националното събрание във Франция приеха на първо четене промени в училищни формуляри, където вместо думите \"майка\" и \"баща\" ще пише \"родител 1\" и \"родител 2\".     Поправката е с цел укрепване на семейното разнообразие в семейството\", заяви депутатът Валери Пети, която внесе промените за гласуване. Тя подчерта, че формулировките от училищните документи до момента не са отчитали случаите на еднополови семейства, макар Законът за \"брака за всички\" да е приет още през 2013 година.   \"У нас все още има семейства, които се сблъскват с проблеми, предизвикани от остарели, застинали социални модели.\" смята друг френски депутат Дженифър Де Темерман и допълни, че смята приемането на мерките, като още една крачка за постигането на социално равенство, предаде rfi.fr\r\nНастоящият министър на образованието се изказа срещу поправката.  Представител на опозиционната лява партия Ксавие Бретон заяви, че \"когато чуя за остарял социален модел, бих искал да напомня, че повече от 9% от браковете днес са между мъж и жена.\"", "date": "2019.02.14", "title": "\"Родител 1\" и \"2\" заменят \"майка\" и \"баща\" във Франция?"}
{"url": "https://www.actualno.com/dobrich/ruska-kompanija-iska-da-stroi-zavod-v-dobrudja-news_722014.html", "text": "  Представители на руската фирма „Пластик Републик“ са се срещнали днес с областния управител на Добрич Красимир Кирилов и заместника му Красимир Николов, съобщават от пресслужбата на областна администрация. Предприемачите са проявили интерес към изграждане на производствени мощности на територията на областта. Те са запознали областния управител с дейността на фирмата си, а той е обещал съдействие, се посочва още в съобщението до медиите.     Според данни от интернет страницата на компанията нейното седалище е Москва, а броят на наетите надхвърля 1000. Дейността ѝ е свързана с производството на пластмасови изделия за домакинствата. Посочено е също, че „Пластик Републик“ държи 20% от пазара на пластмасови изделия в Русия, Беларус и Казахстан. Продукцията ѝ намира приложение в оборудването на баня, кухни, в градинарството. Произвежда също продукти за деца, филтри за вода и др.\r\nЗасега няма яснота какви са инвестиционните намерения на руската фирма в Добричка област.", "date": "2019.02.14", "title": "Руска компания иска да строи завод в Добруджа"}
{"url": "https://www.actualno.com/haskovo/s-obezmanganitelna-instalacija-shte-chistjat-vodata-v-svilengrad-news_721992.html", "text": "  Локална обезманганителна инсталация, която да пречиства питейната вода, ще строят в местността Орманя на Свиленград. Местната управа вече е избрала изпълнител на инженеринговата поръчка.     Задачата ще бъде изпълнена от старозагорската фирма „Елфи – Тех“ ООД за 1 222 000 лв. без ДДС. Дружеството не е имало конкуренция в надпреварата за тази специфична обществена поръчка.\r\nЦелта е да се осигури съответствие на показателя манган в питейната вода съгласно Директива 98/83/ЕО за качество на водата, предназначена за питейно-битови нужди.   В тази връзка в Свиленград трябва да се проектира и изгради на модулен принцип локална обезманганителна инсталация, която по технология превръща разтворимите манганови съединения до неразтворими. Това става посредством окисление с озон, генериран от атмосферен въздух чрез студен електростимулационен синтез и отстраняването му чрез напорно обемно филтриране, пише в документацията.  Средната часова производителност на инсталацията ще е 288 куб.метра в час, с консумация на ел енергия средно 80 kWh. При съдържание на манган 600 милиграма на кубичен дециметър при входа, на изхода съдържанието му трябва да е 50  мг/куб.дм.\r\nПределно допустимата концентрация на озон в атмосферата трябва да е по-малко от 120 мг/куб.м. Предвидено е смесването на обработваната вода с озоно-въздушната смес да е вукуум-ежекторно.\r\nОплаквания от течаща в крановете на кална и мътна вода в Свиленград има от години.       Проблемът е описан и в Екологичната оценка на Общия устройствен план на Свиленград през 2013 година.\r\n„Високото съдържание на манган в питейни водоизточници, локализирани в поречието на река Марица все още не е намерило ефективно и радикално решение чрез изграждане на обезманганителни пречиствателни станции. При ново силно развитие на интензивно растениевъдство и крупно животновъдство съществува проблем с нитратното замърсяване на подземните питейни води. Спорен е досегашният избор на подходящи и безопасни материали за изграждане на водопроводни съоръжения (например участъци с етернитови тръби), донякъде и на химически продукти и дезинфектанти за водоподготовка“, се сочи в материала.\r\nМанганът е един от показателите, които се наблюдават в питейната вода на Свиленград от пункт за контролен мониторинг четири пъти годишно. Наред с него се следят показателите за желязо, фосфати, амоний, нитрати, сулфати, калций, твърдост (обща), магнезий и натрий.\r\nФирмата е предложила 30 календарни дни срок за изготвяне на проект, 130 календарни дни за СМР, 60 месеца гаранционен срок и 1 ден – за реакция.", "date": "2019.02.14", "title": "С обезманганителна инсталация ще чистят водата в Свиленград"}
{"url": "https://www.actualno.com/interest/prodava-se-naj-skypata-kyshta-v-sveta-za-1-mlrd-evro-bila-na-sakskoburggotski-news_722009.html", "text": "  Най-скъпият дом в света е пуснат за продажба в южната част на Франция с цена от 1 млрд. евро.     Вила Les Cèdres, която е построена около 1830 г. и някога е била дом на белгийския крал Леополд II Сакскобургготски /първи братовчед на бащата на българския цар Фердинанд и тъст на неговия най-голям брат принц Филип Сакскобургготски/ , се намира в китното градче Сен-Жан-Кап-Фера, близо до Ница.   Според в. „Дейли Мейл“ настоящият собственик на имота с 10 спални, който има плувен басейн с олимпийски размери, е Сузан Марниер-Лапостол. Тя търсела нещо „по-малко“. Къщата принадлежи на семейството, известно с коняците и ликьорите си, от 20-те години на миналия век.\r\nИмотът се гордее със 120 дка грижливо поддържани тревни площи, бална зала и конюшни за до 30 коне, предава БГНЕС.  ", "date": "2019.02.14", "title": "Продава се най-скъпата къща в света – за 1 млрд. евро, била на Сакскобургготски"}
{"url": "https://www.actualno.com/europe/vzriv-v-jilishten-blok-v-krasnojarsk-news_722024.html", "text": "  Взрив е избухнал в жилищен блок в руския град Красноярск. По предварителни данни са спасени 12 души, двама от които са деца.     Пострадали и загинали няма, съобщи ТАСС.   ", "date": "2019.02.14", "title": "Взрив в жилищен блок в Красноярск"}
{"url": "https://www.actualno.com/sofia/todor-chobanov-dade-direktor-na-stolichna-gradina-na-prokuror-news_722000.html", "text": "  Столичната община ще обжалва на всички инстанции решението на съда, с което върна на работа уволнената директорка на 164-та детска градина \"Зорница\" в кв. \"Горна баня\" в София Мариана Иванова. Това каза в отговор на БГНЕС зам.-кметът по образование и култура в Столичната община доц. Тодор Чобанов.     Причина за решението на съда стана фактът, че Иванова е имала заболяване и по отстраняването ѝ е трябвало да се произнесе Инспекцията по труда, а от общината не са поискали разрешение от институцията, предаде БГНЕС.   „Директорът е даден на прокурор и предстои наказателната фаза на едно производство, свързано с много сериозни длъжностни присвоявания и други дейности. Става дума за много хиляди лева. Това, че се е появил някакъв ТЕЛК не променя нашата убеденост, че там са констатирани сериозни съществени нарушения, злоупотреби и дейности, които са от кръга на компетентност на прокуратурата на Р България“, заяви Чобанов.\r\nПрипомняме, че Мариана Иванова беше дисциплинарно уволнена в края на 2017 г. със заповед на кмета Йорданка Фандъкова заради избухнал скандал с в детската градина. Директорът на отдел „Образование“ в общината Мария Минчева тогава обяви, че основният мотив за уволнението ѝ са финансови нарушения, както и че извън правилата без медицински документи в градина \"Зорница\" са били приети 24 деца. След уволнението си обаче Мариана Иванова се оплака, че истинската причина за отстраняването ѝ е, че отказва да приема деца под натиск от началници от Столичната община. Пред телевизиите тя показа есемеси с имена на деца, които е трябвало да бъдат приети по втория начин. Директорката бе категорична, че на подобен натиск са подложени директорите на всички общински градини в София. Тя заяви, че е чувала, че родители са плащали по 3000 до 5000 лв. на по-високо ниво, за да бъдат приети децата им в градина, но призна, че няма доказателства за това.  Припомняме, че в края на 2017 и началото на 2018 година и на градината протестираха в защита на директорката.", "date": "2019.02.14", "title": "Тодор Чобанов даде директор на столична градина на прокурор "}
{"url": "https://www.actualno.com/books/novijat-film-na-nositelja-na-oskar-nemesh-na-sofija-film-fest-news_722026.html", "text": "  \"Залез\" на Ласло Немеш и \"Тайните на Киетуд на Пабло Траперо в програмата на .     След изключително успешния си игрален дебют \"Синът на Саул\" (2015),  спечелил голямата награда на журито в Кан, а по-късно и \"Оскар\" за най-добър чуждоезичен филм, унгарският режисьор Ласло Немеш продължава да затвърждава името си сред водещите нови гласове в света на киното. Главната героиня е 20-годишната Ирис Лейтер, която пристига в унгарската столица с надеждата да работи в легендарен магазин за шапки, принадлежал на покойните ѝ родители. Ирис решава да издири връзка с миналото си, а из тъмните улички на Будапеща тя се сблъсква с непознати и плашещи вълнения, които предвещават залеза на една цивилизация… По думите на Ласло Немеш \"Залез\" разказва за една култура на кръстопът. \"В сърцето на Европа, в апогея на прогреса и технологията, личната история на една млада жена се превръща в отражение на процес, който сам по себе си е раждането на ХХ век\", казва режисьорът. Филмът е отличен с наградата на ФИПРЕССИ във Венеция и получава приза за най-добра европейска копродукция в Севиля. Едно от ярките имена в съвременното аржентинско кино Пабло Траперо (\"Свят на кранове\" с награда на критиката на фестивала във Венеция през 1999 година, \"El Bonaerense\", \"Carancho\" и \"Бял слон\", показани в програмата \"Особен поглед\" в Кан) също фигурира в програмата на 23-тия София Филм Фест с най-новия си филм В началото основните персонажи Евгения и Миа си приличат много. След това всяка поема по собствен път, носейки белега от смущаващото минало на родителите си… Действието се развива в семейно имение близо до Буенос Айрес, където Евгения се завръща след новината, че баща й е получил сърдечен удар. Там я очакват майка й и сестра й. На фона на атмосфера, пълна със спомени и тайни, скрити от години, трите жени са принудени да се справят с емоционалните травми и да осъзнаят уроците от враждебното минало, протекло на фона на военна диктатура… \"Тайните на Киетуд\" продължава линията от предишните филми на Пабло Траперо  - да представя тежката социална реалност в почти документална стилистика.  ", "date": "2019.02.14", "title": "Новият филм на носителя на \"Оскар\" Немеш на София филм фест"}
{"url": "https://www.actualno.com/curious/dneven-horoskop-za-15-fevruari-news_722034.html", "text": "        Днес ще може да си позволите повече свободно време. Не е задължително да се натоварвате с всичко, което ви се изпречи пред погледа, а и не може да се справите с толкова много неща. Този петък ще получите много повече, отколкото сте очаквали. Проблемът е, че отсреща ще очакват същото, че и повече. Ще трябва да се постараете.   Този петък ще получите закъснял подарък. Не бройте времето, а оценете жеста и същността на действието. Те може да ви направят най-щастливия човек на света.     Този петък ще сте на крилете на щастието. Може да се похвалите на когото искате, но не забравяйте, че щастието изисква своите непрекъснати грижи. Този петък се опитайте да намалите темпото, за да не се наложи да го правите принудително. В никакъв случай не се залавяйте с извънредна работа. Този петък не бъдете прекалено критични към околните и най-вече близките. Всеки може да критикува, но важното е да се създава и най-вече - да се запазва. Насочете усилията си натам.   Този петък заложете на простотата. Нищо не е толкова сложно, колкото човек може да си го направи сам. Много е важно да търсите решения, а да не се самосъжалявате. Този петък надеждите са ви в повече и рискувате да преминете в света на илюзиите. Сега е важно да сте здраво стъпили на земята и да не си правите сметките без кръчмаря. Този петък е добър ден за планиране. Почивната вечер ще развихри фантазията ви. Запишете идеите си, за да сравните след време какво сте изпълнили.    Този петък се отдайте на удоволствия. Ще получите изненадващ подарък, който ще ви вдъхнови за извънредни приключения и предварително приключил работен ден. Този петък очаквайте някои промени в плановете за почивните дни. Потърсете смисъл във всичко, което се случва, а най-вече потърсете доброто в ситуацията. Този петък нарушете някакво правило. Нека не бъде фатално, но е добре да си позволите повече свобода и лукса да сте безразсъдни поне за малко.", "date": "2019.02.14", "title": "Дневен хороскоп за 15 февруари "}
{"url": "https://www.actualno.com/analysis/chlenstvoto-na-turcija-v-nato-edno-trudno-pyteshestvie-ot-1952-g-nasam-news_721958.html", "text": "  Пътят на Турция вНАТО започна преди 67 години този месец, само три години след основаването на организацията, и оцелява до днес с различни възходи и падения. Връзката се променя, въпреки че и двете страни са ангажирани с Алианса и получават взаимни ползи от него. Тав пише електронното издание на вестник \"Sabah\" в материал, цитиран от агенция \"Фокус\".     В сряда министрите на отбраната на НАТО на двудневна среща. Турция, представлявана от министъра на отбраната Хулуси Акар, срещна с гръцкия си колега Евангелос Апостолакис в кулоарите на форума, където двамата обсъдиха текущите въпроси между страните.\r\nКакто Турция, така и Гърция станаха членове на НАТО през 1952 г. като част от първото движение за разширяване на организацията. Обаче присъединяването към организацията дойде на висока цена. Първоначално Турция се сражаваше с членовете на НАТО в Корейската война, като загуби 721 войници, а след това получи право да бъде член на организацията, тъй като предишните й опити да се присъедини към нея бяха неуспешни.\r\nПонастоящем НАТО има 29 членове и е предназначена да бъде колективна отбранителна организация; да защитава неделима сигурност, свобода и общи ценности на нейните членове. Членството в организацията се възприема от Турция като нещо, което може да допринесе положително за икономическото, военното и политическото развитие на страната. Оттогава Турция е жизненоважен съюзник, който осигурява на НАТО връзка на изток и контрол на върху проливите.  „Турция отдава най-голямо значение на за поддържане на сигурността и стабилността в евроатлантическата зона и за осигуряване на форум за политически и военни консултации по теми, които представляват интерес за нейните членове“, е позицията на турското външно министерство относно отношенията с НАТО. „Неделимостта на сигурността на съюза, солидарността между съюзниците и справедливото разпределение на риска и тежестта, както и правилото за консенсус, са ръководните принципи на НАТО и трябва да останат такива“, добавят от там.\r\nТурция, която има втората по големина армия в организацията след САЩ, е една от държавите членки на НАТО в рамките на Мисията „Решителна подкрепа“ в Афганистан и е водеща страна в региона на Кабул. Като част от задълженията си като държава от НАТО в Кабул, Турция също така защитава летище Хамид Карзай в Афганистан.\r\nСтраната също така предоставя постоянна военноморска помощ на мисиите на НАТО в Егейско море, докато ръководи регионални инициативи, включително дейностите на постоянната морска група на НАТО (SNMG) в Черноморския регион.    Турция също е домакин на много инициативи на НАТО. В западна провинция Измир има щабквартира на НАТО, въздушна база в южна провинция Адана, друга в Диарбекир корпус за бързо реагиране на НАТО в Истанбул. Също така е домакин на радар AN / TPY-2 в източната провинция Малатия като част от проекта за ракетния щит на организацията.\r\nОтделно от всичко това, само през 2018 г. Турция е предоставила 101 милиона долара за общото . Като една от страните, които допринасят най-много за мисиiта на организацията, Турция очаква подкрепа от НАТО във всички аспекти и е готова да действа по същия начин в замяна. Въпреки че пътешествието на страната в НАТО е пълно с съвместни мисии, то е пълно и с разочарования и предателства.   Първото разочарование дойде през 1964 г., когато Турция реши да предприеме действия в Кипър, където кипърските турци страдаха от кипърските гърци. Президентът на САЩ по това време, Линдън Джонсън, изпрати писмо до турския президент Исмет Иньоню, като каза, че в случай на нахлуване на острова, НАТО няма да бъде на страната на Анкара.\r\nИзвестен като \"Писмото на Джонсън\", инцидентът стана първото от многото предателства на НАТО и остави негативно впечатление в турското общество. През 1974 г. разочароващото поведение на САЩ продължи с ембарго върху на Турция след намесата на страната в Кипър.\r\nКипърският случай и отношението на САЩ и НАТО по време на процеса никога не бе забравено в Турция и даде началото на антинатовските и антиамериканските настроения в страната, които продължават да са силни десетилетия по-късно.\r\nЕдна от причините за продължаващите негативни чувства към НАТО е позицията на организацията против борбата на Турция срещу тероризма, особено с ПКК (Работническата партия на Кюрдистан).   В края на 90-те години, когато борбата срещу ПКК бе на върха в Турция, особено в източните райони на страната, Германия заяви, че Турция използва оръжие срещу цивилни и й наложи ембарго, вместо да подкрепи Анкара.\r\nС времето, заставането на страната терористите, а не на Турция, стана принцип за много страни-членки на НАТО, особено за САЩ. Вашингтон подкрепя сирийския филиал на ПКК – „Отрядите за народна самоотбрана“ (ОНС/YPG), въпреки предупрежденията на Турция, че групата е заплаха за сигурността й.\r\nАнкара е разгневена от подкрепата на САЩ за „Сирийските демократични сили“ (СДС), доминирана от ОНС, под претекст за борба с „Ислямска държава“. САЩ предоставиха военно обучение и доставиха камиони с оръжие на сирийските кюрди, без да се съобразяват с предупрежденията от страна на Анкара, че партньорството с една терористична група за борба с друга не е приемливо.\r\nТурция твърди, че оръжията в крайна сметка са прехвърлени на ПКК, която е определена за терористична група от САЩ, Турция и ЕС и в крайна сметка се използват срещу Турция.\r\nЩо се отнася до Фетхуллахистката терористична организация (ФЕТО), НАТО показа известна подкрепа за Турция. По повод първата годишнина от неуспешния опит за преврат в Турция генералният секретар на НАТО Йенс Столтенберг каза: „Повтарям силното си послание, че всеки опит за подкопаване на демокрацията в някоя от нашите съюзнически държави е неприемлив“.   ФЕТО, ръководена от живеещия в САЩ , се опита да свали турското правителство и да завземе властта на 15 юли 2016 г. Опитът за преврат беше предотвратен от лоялни военни части, полицейски части и милиони турски граждани. Около 250 души, предимно цивилни, бяха убити от войници от пучистите. И все пак САЩ, въпреки че получиха доказателства за ролята на ФЕТО в опита за преврат, не са екстрадирали Гюлен в Турция. НАТО също така изостави Турция и не я подкрепи в гражданската война в Сирия. През 2012 г. Турция поиска от НАТО на нейните граници да бъдат поставени ракети „Пейтриът“. Въпреки това, въпреки че ракетите бяха в Турция за известно време, скоро страните от НАТО ги върнаха, оставяйки Турция да се защитава сама.\r\nПрез 2017 г., в един унизителен инцидент за Турция, по време на съвместни военни учения на НАТО в Норвегия, снимка на Мустафа Кемал Ататюрк, основател на Турция, беше поставена сред снимките на „вражеските държави“. По това време бе създаден и фалшив Facebook акаунт под името на президента Реджеп Тайип Ердоган с публикации, благоприятстващи \"вражеските държави\". След като турски военни длъжностни лица забелязаха инцидентите, НАТО предприе необходимите мерки и бе дадено обещание на Турция.\r\nВъпреки тази променлива връзка, НАТО продължава да говори за високата стойност на Турция в организацията, заявявайки, че тя е стратегически съюзник. \"Турция е важна за НАТО, но НАТО също е важно за Турция. Алиансът се основава на основния принцип \"един за всички и всички за един\", каза Столтенберг пред „Анадолската агенция“ в щаба на НАТО в Брюксел преди официалното си посещение в Турция на 16 април.", "date": "2019.02.14", "title": "Членството на Турция в НАТО: Едно трудно пътешествие от 1952 г. насам"}
{"url": "https://www.actualno.com/starazagora/prokuror-kalajdjieva-ot-stara-zagora-s-nagrada-ot-cacarov-news_721982.html", "text": "  Отличие “Служебна благодарност“ и грамота за проявен висок професионализъм и образцово изпълнение на служебните задължения през 2018 година получи от главния прокурор Сотир Цацаров Десислава Калайджиев, прокурор от Районна прокуратура (РП) - Стара Загора. Предложението за наградата е направено от административния й ръководител районен прокурор Гриша Мавров, който вчера й връчи наградата.     Според изготвения в края на януари годишен доклад за дейността на старозагорската районна прокуратура за 2018 г. общо 677 досъдебни производства с общо 684 прокурорски акта са били внесени в съда. 75 прокурорски акта (47 обвинителни акта и 28 споразумения) е внесла прокурор Калайджиев в съд, нито един от тях не е върнат от съда и по нейни актове не е постановена оправдателна присъда или решение.   ", "date": "2019.02.14", "title": "Прокурор Калайджиева от Стара Загора с награда от Цацаров"}
{"url": "https://www.actualno.com/showbusiness/svetovni-rap-zvezdi-izbraha-restorant-bulgar-news_721995.html", "text": "  Don Krez, Richie Wess, Jack Bruno и Smokepurpp от Gucci Gang са избрали София за първия град от европейското си турне We Trap. Световните рап знаменитости пристигнаха в столицата на 13.02 и се настаниха в хотел Marinela Sofia. За своята първа вечер в България, те избраха ресторант Bulgar – единствено Smokepurpp от актуалната формация Gucci Gang се оказа изтощен от продължителния полет и се наслади на своята вечеря в стая си – на изпълнителят  бе поднесен стек Томахоук с императорски черен ориз, а неговите колеги започнаха да качват сторита в социалните мрежи с деликатесите, които им бе подготвил ресторантът. Рапърите пожелаха да опитат и  българска ракия и останаха очаровани от менюто, подготвено за тях.     Звездите се снимаха със собственика на ресторанта и го поздравиха за страхотната обстановка и специалитетите, които имаха възможност да опитат.", "date": "2019.02.14", "title": "Световни рап звезди избраха ресторант Bulgar"}
{"url": "https://www.actualno.com/dobrich/izlojba-s-lika-na-levski-pokazvat-v-dvoreca-v-balchik-news_722001.html", "text": "  „Аз, Васил Левски в Карлово роден…“ е името на изложбата, която ще бъде открита в Двореца в Балчик, съобщават от културния институт в морския град. Творбите на художниците Александър Поплилов, Дечко Тодоров и Ангел Ангелов ще бъдат показани в галерия „Тихото гнездо“ на бившата лятна резиденция на румънската кралица. Платната са от фонда на националния музей „Васил Левски“ в Карлово.     Организаторите посочват, че Дечко Тодоров има много творби, посветени на делото на Апостола – рисувал е Левски, неговата майка, родната му къща, ханчето на Къкрина, пресъздал е автобиографичното стихотворение на великия българин и е нарекъл картината си „Незавършено стихотворение“. Творбите на Александър Поплилов и Ангел Ангелов отразяват революционната дейност на Апостола. Те се опират на Вазовите стихове от одата „Левски“:  „Тая заран млад е, довечера  стар“, „Селяните прости светец го зовяха“, „В бъдещето тъмно той гледаше ясно“. На платната са изобразени родният град на Апостола - Карлово, Розовата долина, неговият учител в революционната дейност – Георги Стойков Раковски.   Изложбата ще е в Двореца от 15 февруари до 13 април.", "date": "2019.02.14", "title": "Изложба с лика на Левски показват в Двореца в Балчик"}
{"url": "https://www.actualno.com/europe/diplomat-pochina-v-ruskoto-ministerstvo-na-vynshnite-raboti-news_721997.html", "text": "  64-годишен дипломат е починал тази сутрин в сградата на Министерството на външните работи в Русия. Името на служителя е Олег Кривов. Той е работил в отдела по въпросите за неразпространение на оръжието за масово унищожение. По информация на ТАСС причина за смъртта е сърдечен пристъп.     Въпросният отдел е създаден в закрития департамент по въпросите по безопасността и разоръжаването през 2014 година.   По информация на РЕН Тв тялото на Кривов е открито в тоалетната на 19-я етаж.", "date": "2019.02.14", "title": "Дипломат почина в руското министерство на външните работи"}
{"url": "https://www.actualno.com/europe/ruski-sveshtenik-poiska-zabrana-na-sveti-valentin-vlubvaneto-bilo-zaboljavane-news_722041.html", "text": "  Протойерей Дмитрий (Смирнов), председател на патриаршеската комисия по въпроси на семейството, майчинството и детството, предложи да се забрани празнуването на Свети Валентин. Това съобщи радиостанция \"Говорит Москва\", цитирана от БГНЕС.     В своето виждане представителят на Руската православна църква (РПЦ) се позовава на Световната здравна организация (СЗО), признала влюбването за заболяване.   „Ако се празнува Ден на влюбените, тогава трябва да празнуваме и Ден на болните от туберкулоза, Ден на болните от хепатит А, В, С”, каза протойерей Дмитрий.\r\nПредставителят на РПЦ добави, че влюбването може да доведе до самоубийство, затова човек трябва да се бори с това чувство и дори засегна \"Ромео и Жулиета\" като пример как любовта не бива да се възхвалява. Той призова всички влюбени да търсят психологическа помощ и видя като \"лекарство\" молитвите и постенето. \"Когато има чувство на възбуда, трябва да се обърнем към Бог\", смята протойерейът.  „Свети Валентин е един и същ както за Запада, така и за Изтока. На него можеш да се помолиш. Но в неговия живот нищо не се казва за влюбване“, добави той.\r\nИнформацията за признаването от СЗО на любовта като болест, която оповести свещеникът в интервюто, не е потвърдена, коментира Лента.ру.   На 13 февруари оглавяващата правния отдел на Московската патриаршия, игуменката Ксения (Чернега) предложи да се приравнят правата на ембрионите с родените деца.    ", "date": "2019.02.14", "title": "Руски свещеник поиска забрана на Свети Валентин, влюбването било заболяване"}
{"url": "https://www.actualno.com/politics/nov-izboren-kodeks-nov-sydeben-kontrol-nad-izborite-bez-sociologija-i-v-izbornija-den-news_722002.html", "text": "  Куп нови промени в прие парламентът, след като днес, 14 февруари, се стигна до нов прецедент в работата му – да върви пленарно заседание и водещата комисия в същия момент да приема решения и да дописва доклад по точката, гласуваща се в пленарната зала.     Беше гласувана промяна относно обхвата на обжалване на решенията на ЦИК пред Върховния административен съд (ВАС). Сега той е по-широк – може да се обжалват всички решения, взети съгласно чл. 57, ал. 1, т. 5, 6, 10, 11, 12, 14, 15, 17, 22, 23, 25, 26, 26а, 29, 30, 33, 34 и 35 от Изборния кодекс. Новост е обжалването на условията и реда за провеждане на предизборна кампания, всички решения по жалби за нарушения на изборния процес, условията и реда на машинното гласуване, параметрите на компютърната обработка на данните от машинното гласуване, контрола върху провеждането на предизборната кампания от доставчиците на медийни услуги с национален обхват. Може да се обжалва дори определената форма и електронния вид на списъците за участие на независими кандидати.   Както се и очакваше, на районна избирателна комисия (РИК) в съда. Вече такива жалби ще се гледат от Районен административен съд – в състав от трима административни съдии, след като досега се гледаха пред Върховния административен съд (ВАС). Що се отнася до решения на общинска избирателка комисия (ОИК), то при жалби срещу решения по същество отново се отива при тричленка на административен съд в района, от които е ОИК – също както и при РИК. Освен това вече при отмяна на решение за отхвърляне, РИК ще взема ново решение с 50%+1 от членовете си. Същото важи и за общинските избирателни комисии (ОИК). Ако решение на ЦИК бъде върнато от ВАС, то ЦИК може да го прегласува с обикновено мнозинство, не с 2/3.\r\nВсички тези промени бяха внесени от депутата от ГЕРБ Анна Александрова, като още когато се разбра за тях, председателят на правната комисия и също депутат от ГЕРБ Данаил Кирилов каза, че стои зад тях.   обаче предложение на БСП . на ДПС , като този път партията на Ахмед Доган искаше при водене на кампания на майчин език да има осигурен превод на български език.\r\nИзненадващо не беше прието от , което на правна комисия всъщност беше одобрено! Депутатът от БСП Филип Попов иронизира, че след като това ограничение пада, да се махне най-добре и денят за размисъл. Опит това да се случи имаше минути по-късно – да се премахне забраната да няма публикуване на допитвания до обществено мнение 24 часа преди изборния ден. А вносителят – депутатът от ГЕРБ Диана Саватева, защити промените с аргумента, че така и така се случвало и излизали резултатите преди да завърши изборния ден, особено в интернет и най-вече във Facebook – затова по-добре да не е незаконно. Надделя обаче мнението, че ако падне забраната, ще има осребряване на зрителско и читателско внимание от медиите. Като инициатор на предложението от медийна страна се хвалеше в. \"24 часа\".   Покрай медийната тема беше прието нещо интересно - профилите на печатните, обществените и търговските електронни медии, както и на онлайн новинарските услуги в социалните мрежи се считат за \"медийна услуга\". Това означава, че публикуване на социологически изследвания там 24 часа преди и по време на изборния ден ще е наказуемо, след като забраната не падна.    Мина предложение на \"Воля\" в състава на всички избирателни комисии да има промяна в съотношението на членовете от партиите и да има поне по 1 представител от всяка парламентарно представителна партия. ! Беше одобрено и друго предложение на \"Воля\" - в консултациите при областните управители да не могат да участват представителите на евродепутати от партии, които не са парламентарно представени.", "date": "2019.02.14", "title": "Нов Изборен кодекс: Нов съдебен контрол над изборите, без социология и в изборния ден"}
{"url": "https://www.actualno.com/crime/prokuraturata-pochti-prikluchila-s-razsledvaneto-na-ochite-news_722028.html", "text": "  Разследването свързано с Димитър Желязков – Митьо Очите е пред приключване. Това се разбра от думите на зам.-главният прокурор Иван Гешев, предаде БГНЕС.     \"Събрани са всички доказателства и са извършени всички възможни действия за приключване на делото. Предстои предявяване на окончателни обвинения на всички лица, които са привлечени към наказателна отговорност по това дело и предявяване на делото, т.е. запознаване с материалите по делото от обвиняемите и защитниците\", каза Гешев.   Този процес може да продължи по нашето законодателство и кратко и дълго в зависимост от това дали защитниците и подсъдими са добросъвестни, или пък искат да попречат делото максимално бързо да влезе в съд, уточни той.\r\nОчаква се Димитър Желязков да бъде предаден на българските власти на 15 февруари 2019 година. За Желязков ще се иска мярка „задържане под стража” от съда. Според обвинението има реална опасност от укриване и извършване на друго престъпление. Той е привлечен като обвиняем задочно и предстои да му бъдат предявени обвинения.  \"Да му бъдат предявени тези обвинения, да му се даде възможност да даде обяснения, което е нормалната процедура и след това делото да се внесе в съд. Смятам, че чисто технически това може да стане в съботния ден, въпрос на преценка е на конкретните прокурори как ще процедират и как ще се справят чисто времето с тези ангажименти, които описах\", обясни зам.-главният прокурор.\r\nНа 2 август 2018 г. при зрелищна акция на МВР беше разбита група за рекет, палежи и побоища, която, според прокуратурата, се оглавява от Димитър Желязков. Той не беше задържан. В хода на разследването беше посочено, че в групата на Митьо Очите участват и общински съветници от Несебър и Бургас. Единият от общинските съветници е Бенчо Бенчев от Бургас, който беше задържан, а след това пуснат под парична гаранция от 50 000 лева. Общинарят стана клиент на прокуратурата за това, че е помогнал на Очите да избяга в Гърция и да се укрие след това в Турция, където беше задържан.   Като част от престъпната група на Очите беше посочен и общинският съветник от Несебър Пейко Янков. Според прокуратурата, Янков е участвал в изнудване, за което се събират данни вече 2 години, както и в палеж, и участие в организирана престъпна група. Общинският съветник от Несебър беше последният задържан по разследването за престъпната група на Желязков, като Янков се предаде сам на властите. Той беше с издадена Европейска заповед за арест, след като в деня на масовите задържания по Южното Черноморие - 1 август, Янков не беше открит в дома си.    ", "date": "2019.02.14", "title": "Прокуратурата почти приключила с разследването на Очите"}
{"url": "https://www.actualno.com/business/investbank-s-oficialno-izjavlenie-za-venecuelskata-afera-news_722037.html", "text": "         \" . при изпълнение на всички регулаторни изисквания по Валутния закон, Закон за мерките срещу изпирането на пари (ЗМИП), Закона за адвокатурата и спазване на международните санкции, както на ЕС, така и на OFAC. Специализираното звено в банката извършва постоянен контрол за съответствие на платежните операции на всички наши клиенти на територията на Република България и чужбина\", посочват от банката в позиция, публикувана на сайта ѝ.   Допълва се, че \"Инвестбанк\" има разкрити кореспондентски сметки в многоуважавани международни банкови институции, през които се извършват разплащанията във валута за всички наши клиенти. \"Входящите и изходящи преводи по доверителната сметка са обработвани от различни банки от ЕС и САЩ включително, без да има затруднения при тяхното изпълнение. Банките  кореспонденти също извършват задължителна проверка по отношение на мерките срещу изпирането на пари и спазването на въведени международни санкции, както по отношение на държави, така и по отношение на лица от международни санкционни и забранителни списъци. Преди средствата да постъпят в Инвестбанк АД, те са преминали през минимум две банки кореспонденти, тъй като ние нямаме преки кореспондентски отношения с венецуелски банки.      \", пише още в позицията.    \"Адвокатите и адвокатските дружества откриват клиентски доверителни специални сметки по чл. 39 от Закона за адвокатурата и при тяхното управление адвокатите и/или адвокатските дружества са длъжни да прилагат Закона за мерките срещу изпирането на пари (ЗМИП), тъй като те са задължени лица  по чл. 4, т. 15 от него и са длъжни да прилагат всички мерки, описани в закона.        Инвестбанк АД винаги е оказвала, оказва и ще оказва пълно съдействие на компетентните правоохранителни органи при изпълнение техните отговорности\", допълват от банката.\r\nВчера потвърди, че е имало съмнителни преводи през български банкови сметки от страна на Държавната петролна компания на Венецуела. Парите са идвали в България и след това са били трансферирани в чужбина. Цацаров изрично подчерта, че банката (чието име не спомена) не е виновна в случая, защото всичко било разкрито по законов път. В момента банковите сметки в България са блокирани, като те не са напълни изпразнени. Правят се проверки от страна на ДАНС.   ", "date": "2019.02.14", "title": "\"Инвестбанк\" с официално изявление за Венецуелската афера"}
{"url": "https://www.actualno.com/burgas/burgaski-kvartal-mina-pod-denonoshtna-video-ohrana-news_722006.html", "text": "  Приключи изграждането на системата за наблюдение в бургаския жилищен комплекс \"Меден рудник\". Вече са монтирани всичките , които са поставени на възлови места в комплекса. Основно са обхванати кръстовища, входовете и изходите за комплекса, учебните заведения и местата с повече произшествия.     Освен това е изградена и ANPR система, която има за цел да разпознава регистрационните табели на колите.   До наблюдаващите системата, информацията постъпва в реално време и се отправя към Центъра за управление на трафика в града. Записите от камерите ще се пазят за два месеца, за да може при необходимост да се ползват от полицията или други компетентни органи.\r\nНамаляване на престъпността, сигурността на хората, които живеят в тази част на Бургас, бързата реакция на службите при необходимост и противопоставянето на вандализма, стоят в основната на видеонаблюдението, смятат от общината.  Процесът по монтиране на камери ще продължи с поставяне на още 30 в квартал „Победа“. След това от общината планират видеонаблюдение да бъде монтирано и в квараталите Сарафово, Крайморие, Акации.", "date": "2019.02.14", "title": "Бургаски квартал мина под денонощна видео охрана"}
{"url": "https://www.actualno.com/europe/germanskoto-kontrarazuznavane-shte-tyrsi-vryzki-mejdu-krajnite-partii-i-rusija-news_722036.html", "text": "  Германската служба за вътрешно разузнаване проучва възможните връзки между крайнодесните партии в страната, включително антиимиграционната партия „Алтернатива за Германия“, и Русия. Това съобщи информационната група RND, позовавайки се на разузнавателни източници, предаде БГНЕС.     Службата за контраразузнаване BfV е взела решение за започване на разследване заедно с регионалните клонове във вторник на фона на страховете, че Русия може да се опита да повлияе на евроизборите през май и на три регионални вота в германските провинции в източните части на страната през тази година.   На среща в Потсдам е взето решение да се създаде група, състояща се от експерти от федералната служба, източните федерални провинции и Берлин, за да могат в близките месеци да започнат разследване, се казва в съобщението, цитирано от Ройтерс.\r\nВ източните провинции „Алтернатива за Германия“ е изключително силна, в някои от тях дори тя е втора по влияние, изпреварвайки социалдемократите. Това се дължи на разочарованието на източните германци след обединението на страната. Много от тях все още се чувстват втора ръка граждани във Федералната република.  ", "date": "2019.02.14", "title": "Германското контраразузнаване ще търси връзки между крайните партии и Русия"}
{"url": "https://www.actualno.com/europe/erdogan-izvejdaneto-na-kurdskite-otrjadi-e-uslovie-za-zapazvane-na-teritorialnata-cjalost-na-sirija-news_722027.html", "text": "  Турският президент Реджеп Тайип Ердоган заяви, че условието за запазване на териториалната цялост на Сирия е изтеглянето на кюрдските сили – така наречените „Отряди за народна самоотбрана (ОНС)“ от Манбидж и от територията на изток от река Ефрат, съобщи турският телевизионен канал NTV, цитиран от TACC, предаде \"Фокус\".     Според него елиминирането на терористичните структури в Сирия е от голямо значение и в това отношение Турция и Русия трябва да \"действат организирано\". \"Докато не бъдат елиминирани от района на изток от река Ефрат и град Манбидж и докато тези територии не бъдат прехвърлени на легитимните власти на Сирия, няма да има мир\", каза Ердоган.   Освен това, добави Ердоган, Русия и Турция трябва да координират усилията си за създаване на зона за сигурност.\r\nТой също така нарече \"изтеглянето на американски войници от Сирия\" един от основните тестове, отбелязвайки несигурността при прилагането на това решение.  \"Съединените щати заявиха, че ще започнат да изтеглят войски от Сирия. Това е много важен тест. Несигурността продължава, доколко този процес ще бъде осъществен. Считам, че в това отношение трябва да работим заедно,\" каза той. Ердоган подчерта, че за такова изтегляне се говори, но \"неговата реалност все още не се вижда\".", "date": "2019.02.14", "title": "Ердоган: Извеждането на кюрдските отряди е условие за запазване на териториалната цялост на Сирия"}
{"url": "https://www.actualno.com/healthy/17-dushi-veche-imat-simptomi-na-morbili-ima-zapoved-za-izvynredna-vaksinacija-news_722042.html", "text": "  17 души вече са с клинична картина на морбили, съобщава официално здравното министерство (МЗ). Към момента обаче не ставало въпрос за епидемия, а за епидемичен взрив.     \" са потвърдени лабораторно в Националната референтна лаборатория към НЦЗПБ. Днес следобед РЗИ-Благоевград докладва за установени 12 контактни лица – деца между 5-месечна и 9-годишна възраст, чиято клинична картина съответства на заболяването, от общо 145 издирени контактни лица. Лабораторните резултати на тези 12 пациенти се очаква да бъдат готови утре в късния следобед, но и на този етап медицинските специалисти са на мнение, че става въпрос за морбили\", информира на брифинг д-р Радосвета Филипова, държавен експерт в дирекция \"Здравен контрол\" в МЗ.   Министерството на здравеопазването разпореди на директора на РЗИ-Благоевград предприемането на незабавни мерки за ограничаване разпространението на заболяването и предотвратяване възникването на нови случаи, включително и затваряне на детското отделение на МБАЛ-Разлог, където е осъществен контактът. . Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.  Здравното министерство увери, че има достатъчно ваксини, за да покрие извънредната ваксинация.", "date": "2019.02.14", "title": "17 души вече имат симптоми на морбили, има заповед за извънредна ваксинация"}
