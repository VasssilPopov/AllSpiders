{"url": "https://www.actualno.com/america/nato-shte-izharchi-za-otbrana-nad-edin-trilion-dolara-prez-2019-g-news_762451.html", "text": "    Страните членки на НАТО ще изхарчат за отбрана над 1,04 трилиона долара през тази година, пише електронното издание на турския ежедневник Sabah, цитирано от агенция \"Фокус\".      През последните 7 години – от 2012 до 2018 – 29-те държави от Алианса са изхарчили общо около 6,6 трилиона долара, показва доклад на НАТО, публикуван във вторник. Миналата година бюджетът на страните за военни нужди е стигнал до 970,3 милиарда долара.   През 2019 г. САЩ направиха най-големите разходи за една държава - 730 млрд. долара, следвани от Великобритания (60,4 млрд. долара), Германия (54,1 млрд. долара), Франция (50,7 млрд. долара) и Канада (21,9 млрд. долара), се казва в доклада.\r\nРазходите за отбрана на Турция, които през миналата година бяха 14,1 млрд. долара, ще достигнат 13,9 млрд. долара през текущата година, прогнозира докладът.  НАТО предвижда, че страните членки ще изразходват 2,51% от своя БВП през 2019 г. за отбрана. Страните на организацията имат общо 3.26 милиона военнослужещи, включително 41% от тях в САЩ, 13% в Турция и 6.4% във Франция. Разходите за отбрана включват разходи за персонал, оборудване, както и научноизследователска и развойна дейност и инфраструктура, уточняват от Алианса. ", "date": "2019.06.25", "title": "НАТО ще изхарчи за отбрана над един трилион долара през 2019 г."}
{"url": "https://www.actualno.com/europe/bylgari-rumynci-i-aziatci-stavat-jertva-na-jestoka-eksploatacija-v-germanija-news_762309.html", "text": "     .      Берлин, Лихтенберг. Западнал панелен блок с множество входове, пред които се търкалят безброй найлонови торбички и други отпадъци. Надписите на звънците са написани на ръка, а имената по тях звучат азиатски: Нгуен, Ли, Лим - все по три имена на звънец. Берлинската полиция познава този блок добре и знае, че редовно пред него спират бусове, пълни с нова „стока\" – по правило виетнамци без документи за самоличност, които работят при робски условия, за да „върнат\" парите, които трафикантите на хора уж са инвестирали, за да ги .   Понятието \"търговия с хора\" би трябвало да звучи като анахронизъм. Но в Германия през 2019 година явлението си остава широко разпространено престъпление. Статията търси отговор на въпроса защо германските власти не успяват да се справят с този проблем. Един от най-разпространените примери е от сектора на услугите. През последните месеци полицията в Германия е извършила проверки в много козметични салони, където почти винаги служителите се натъквали на млади жени, обикновено виетнамки, работещи като маникюристки и фризьорки - без разрешително за работа или престой.\r\nЧесто жените работят по десет и повече часа на ден, дишайки отровни изпарения, а не получават дори , която работодателите са задължени да плащат. При проверката на 27 подобни салона за красота в Кьолн полицията е установила редица закононарушения, открити са били 26 жени без разрешение за престой, пет от които дори са били малолетни, пише още авторитетното издание .   Жертвите на този вид търговия с хора често са тийнейджъри, четем по-нататък в статията. Властите ги предават на службите за защита на децата, а те ги настаняват в социални домове. Само след няколко дни обаче тези деца и младежи, често от виетнамски произход, изчезват оттам и се връщат в познатото си обкръжение от сънародници. \"В крайна сметка семействата им са ги изпратили в Германия, за да изкарват пари\", отбелязват полицейски инспектори. Наскоро общественото радио Берлин-Бранденбург съобщи, че от 2012 година до днес само в района на Берлин от различни социални институции са изчезнали 474 подобни малолетни.\r\nВ Германия нелегалната търговия с хора процъфтява, твърдят следователи от криминалните служби и прокуратурата. Жертвите далеч не са само виетнамци. Най-сериозен е този проблем в сферата на проституцията. Много жени от Югоизточна Европа биват продавани на престъпни групи в Германия, които ги принуждават да продават тялото си в публични домове или на улицата. Сводниците им отнемат паспортите и ги заплашват, че ако оказват съпротива, ще отмъстят на техни роднини. Познати са и други видове търговия с хора. По строежите в Германия или в месопреработвателната промишленост масово има случаи на .       Мъже от България и Украйна биват примамвани с фалшиви обещания за добри заплати. Вече на място обаче се оказва, че трябва да работят от ранни зори до късна вечер за по 2-3 евро на час. Нерядко жертвите на трудова експлоатация нямат дори сносна квартира - спят по строежите или в препълнени и порутени жилища. Често пъти те нямат шанс да се върнат в родината си, тъй като не разполагат с достатъчно пари, за да си купят билет за обратно връщане.\r\nТрудно е да се установи какви са мащабите на явлението в Германия, отбелязва Die Welt и цитира последните официални данни от 2017 година, когато са били заведени общо 338 съдебни дела за търговия с хора. Наблюдатели обаче посочват, че тези случаи са само една незначителна част от действителните случаи на експлоатация. Нещо повече: властите в Германия явно срещат все по-големи затруднения да се справят с проблема. Американският държавен департамент публикува наскоро редовния си годишен доклад за разпространението на търговията с хора по света, в който критикува Германия за това, че \"не покрива изцяло и минималните стандарти за противодействие срещу явлението\". Най-големият проблем, който установяват американците, гласи: германската съдебна система е прекалено „беззъба\" и не може да стресне извършителите: много рядко полицията успява да арестува трафикантите на хора, а дори и да успее да ги хване, следствията срещу тях обикновено завършват без резултат. В редките случаи, когато все пак се произнесе присъда, много от извършителите въпреки това не влизат в затвора, а се отървават с парични глоби или условни присъди.\r\nОт Правосъдното министерство отхвърлят обвиненията, като посочват, че в Германия се спазват европейските стандарти. От други федерални министерства обаче признават, че Германия среща трудности със справянето с този проблем. Една от тях е свързана с недостатъчния брой на следователите в полицията и прокуратурата, както и на съдии, които да са добре запознати с особеностите на този вид престъпност. Затова голяма част от извършителите оставали ненаказани.        ", "date": "2019.06.25", "title": "Българи, румънци и азиатци стават жертва на жестока експлоатация в Германия"}
{"url": "https://www.actualno.com/business/poshtenska-banka-otkri-centrove-za-ekspresni-krediti-momento-v-4-grada-news_762395.html", "text": "    Пощенска банка откри 4 нови центъра за експресно потребителско кредитиране \"Моменто\". Модерните обекти, в съответствие с концепцията на бранда, отново се намират на топ локации – в едни от най-посещаваните търговски зони в Бургас, Варна, Пловдив и София, и работят всеки ден с удължено работно време.   С новите 4 центъра обектите за експресно потребителско кредитиране \"Моменто\" в цялата страна вече са 13. Брандът предлага и допълнителна иновативна услуга за удобство на клиентите – мобилен център, който се позиционира по график в различни големи бизнес сгради. Чрез нея потребителите имат възможност да получат професионална консултация и банков продукт в рамките на минути – на работното си място.\r\nИзлизането на \"Моменто\" извън София е част от стратегията на Пощенска банка за постоянно разрастване на иновативните ѝ канали за контакт с клиентите и предоставяне на най-добрите решения, съобразени с техните нужди. Разширяването на мрежата е в отговор на търсенето от потребителите на удобство, бързина, индивидуален подход и все повече дигитални услуги. Именно затова Пощенска банка създаде преди две години концепцията за \"Моменто\" и целенасочено инвестира в този тип специализирано обслужване в сегмента на потребителското кредитиране. Успехът ѝ се дължи на факта, че тези центрове предоставят бързо финансиране за големи суми – до 40 000 лв., при това при нормални за банковия пазар цени, достъп до модерни банкови услуги, консултация от висококвалифицирани специалисти и отлично обслужване.\r\nПощенска банка разширява и портфолиото от продукти и услуги, които се предлагат в центровете \"Моменто\". Клиентите ще могат да получат там вече и информация за жилищни кредити, пенсионни фондове и застраховка на дом и имущество.\r\nВ тях потребителите удобно могат да кандидатстват за потребителски кредит до 40 000 лева в рамките на максимум 40 минути, както и да се възползват от , който е без допълнителни изисквания: без такса за кандидатстване, без изискване за превод на работна заплата, без задължителни застраховки и без такса за разплащателна сметка, обслужваща кредита. \"От старта си \"Моменто\" се доказва като предпочитан от клиентите канал за общуване с банката, тъй като е близо до тях, предлага им специални експресни продукти, улеснени процедури за финансиране, модерен дизайн и екип от експерти, който да ги консултира. Сред основните му предимства е, че клиентите могат да заявят там бързи кредити за по-големи суми и при много добри условия.\r\nСлед успеха на концепцията в София, сега отваряме центрове \"Моменто\" и в най-големите градове – Варна, Бургас и Пловдив, като планираме регионалното ни разрастване да продължи. Освен това обогатяваме значително продуктите и услугите, които предлагаме там. С тази още по-богата гама от възможности ще подобрим потребителското изживяване в контакта с нас, което е основната ни цел\", коментират от Пощенска банка. •  • • • Повече информация за центровете и условията на предлаганите в тях банкови продукти и услуги . ", "date": "2019.06.25", "title": "Пощенска банка откри центрове за експресни кредити \"Моменто\" в 4 града"}
{"url": "https://www.actualno.com/crime/pojar-vyv-vlaka-varna-sofija-njama-postradali-news_762407.html", "text": "    Поради възпламеняване в санитарното помещение на третия вагон, бързият влак № 2612 от Варна за София престоя в гара Своге, съобщиха от БДЖ.      Във влака пътуват около 150 души, които своевременно са изведени от влаковата композиция със съдействието на превозния персонал. Възникналото запалване е локализирано единствено в санитарното помещение на третия вагон и не е имало опасност за пътниците и персонала във влака.   Превозният персонал веднага е предприел необходимите действия за потушаване на запалването, като са използвани три пожарогасителя. Третият и четвъртият вагон са отделени от композицията и в момента екипи на Главна дирекция ”Пожарна безопасност и защита на населението” извършват оглед за установяване на причините за създадената ситуация. На този етап не се изключва версията възпламеняването да е причинено от незагасена цигара след нарушаване на забраната за пушене във влака. Създадена е организация за превоз на пътниците, и в 18:25 ч. влакът е продължил пътуването си до София. ", "date": "2019.06.25", "title": "Пожар във влака Варна-София, няма пострадали"}
{"url": "https://www.actualno.com/vraza/predstoi-slojna-operacija-po-izvozvane-na-serovygleroda-ot-vraca-news_762378.html", "text": "    По време на заседанието на общинския съвет във Враца днес в ябълка на раздора се превърна забавянето на извозването на от територията на фирма „Камибо“ ООД във Враца. Това съобщи кореспондентът на .      Общинският съветник Борислав Банчев отправи питане кога ще бъдат извозени 110-те тона серовъглерод от територията на бившия торов завод „Химко”. Той обвини кмета на града, че е обещал само предизборно да съобщи волята на премиера Бойко Борисов за незабавното премахване на опасното вещество от Враца. Упрекът на Банчев бе и срещу некоректната информация за замърсявания на почвата и водите, след като в България няма подобна лицензирана лаборатория. „Кога най-сетне , собственост на фирмата на депутат от ГЕРБ ще бъдат изкарани от Враца?“, бе въпросът на Банчев.   Отговорът му бе даден от кмета на града Калин Каменов, който го обвини, че прави предизборна популистка агитация 2 месеца преди изборите и поясни пред присъстващите съветници, че предстои сложна операция за , която не се прави в рамките на няколко дни. Кметът Каменов реагира категорично срещу позицията на Банчев и коментира, че преди местните избори провокацията на съветника е удобно избрана тактика да се направи пред медиите, но не бива това да наслагва страх и напрежение у хората.  Кметът заяви, че \"това в „Химко“ не е вторият \"Чернобил\". Трябва време и се прави сложна логистика”. Градоначалникът обеща, че на следващото заседание на местния парламент, което ще се проведе на 30 юли,  Банчев ще получи ясен отговор за изнасянето на серовъглерода. ", "date": "2019.06.25", "title": "Предстои сложна операция по извозване на серовъглерода от Враца"}
{"url": "https://www.actualno.com/vraza/velopohod-pod-nadslov-ne-na-narkoticite-startira-vyv-vraca-news_762352.html", "text": "    Международният ден за борба с наркоманиите и нелегалния трафик на наркотици – 26 юни ще бъде отбелязан във Враца с велопоход. В спортната проява „НЕ на наркотиците“ ще се включат ученици. Стартът ще бъде даден пред сградата на местната администрация, от 10:00 часа.      Шествието ще премине през главни пътни артерии в града, като след това участниците ще се отправят към прохода Вратцата.   Велопоходът ще завърши на разклона за село Згориград, където ще бъде проведена лекция от експерти на Превантивно информационен център – Враца. Програмата предвижда и викторина с надгради.\r\nСъбитието се организира от ПИЦ към Общински съвет по наркотични вещества – Враца, съвместно с клуб „Враца Велообщество“ и Младежки център, с подкрепата на Община Враца.   ", "date": "2019.06.25", "title": "Велопоход под надслов „НЕ на наркотиците“ стартира във Враца"}
{"url": "https://www.actualno.com/blagoevgrad/slabo-zemetresenie-e-registrirano-blizo-do-kulata-news_762429.html", "text": "    Земетресение с магнитуд 2,9 по Рихтер е регистрирано на 25 км южно от Кулата. Това съобщиха от Националния институт по геофизика, геодезия и география (НИГГГ) към Българската академия на науките (БАН), цитирани от агенция \"Фокус\".      Епицентърът на труса е на територията на Гърция и се намира на около 30 км югоизточно от Петрич, а от София е на около 170 км разстояние. Земетресението е регистрирано в 16:23 ч.   Няма данни трусът да е усетен в южните населени места на страната. ", "date": "2019.06.25", "title": "Слабо земетресение е регистрирано близо до Кулата"}
{"url": "https://www.actualno.com/vraza/syzdavat-predprijatija-vyv-vraca-s-pari-ot-evrofondovete-news_762231.html", "text": "    18 предприемачи са подписали договори по процедура „Насърчаване на предприемачеството“ по Оперативна програма „Иновации и конкурентоспособност“. Добрата новина идва от ОИЦ Враца. От центъра уточняват, че стойността на договорите е 4 218 260 лв.      Бенефициенти са новосъздадени фирми, който ще работят на т . Целта на е да се развият нови предприятия в приоритетни сектори на г., както и специфични сфери, свързани с преодоляването на европейски и регионални предизвикателства.\r\nОбщият размер на финансирането по процедурата е 67 227 768.06 лева . Минималният размер на заявената безвъзмездна финансова помощ е 50 000 лева, а максимумът на заявената безвъзмездна финансова помощ е 200 000 лева. Това е близо 80% от необходимата помощ за създаване и развитие на предприятията.\r\nЩе бъдат реализирани  предприемачески идеи в сферата на производството на    ", "date": "2019.06.25", "title": "Създават предприятия във Враца с пари от еврофондовете"}
{"url": "https://www.actualno.com/balkani/bylgarin-zagina-a-chetirima-sa-raneni-pri-katastrofa-v-rumynija-news_762399.html", "text": "    По информация на посолството ни в Румъния един български гражданин е загинал, а четирима са ранени при катастрофа на микробус днес на пътя Гюргево-Букурещ, съобщиха от Българското външно министерство.      Посолството се свърза с полицейски инспекторат-Гюргево, който потвърди за случая. Ранените са настанени в болница.   Мисията ни в Букурещ е в контакт с местните власти по повод инцидента.\r\nПри необходимост от съдействие българските граждани могат да се свържат с посолството на България в Румъния на тел.: +40 21 230 21 50; +40 21 230 21 59 или дежурни телефони в извънработно време: +40 21 230 21 50; +40 21 230 21 59.   ", "date": "2019.06.25", "title": "Българин загина, а четирима са ранени при катастрофа в Румъния"}
{"url": "https://www.actualno.com/vidin/kmetyt-na-vidin-nagradi-13-zrelostnici-za-otlichen-uspeh-na-maturite-news_762381.html", "text": "    Кметът Огнян Ценков и началникът на Регионалното управление на образованието Веселка Асенова връчиха грамоти на младите хора за отличното им представяне на държавните зрелостни изпити за учебната 2018/2019 година.      Огнян Ценков поздрави зрелостниците за усилията, труда и постоянството, които са положили през всичките тези години. „Основата, върху която ще надграждате, е изключително важна, защото истинските предизвикателства в живота тепърва предстоят. Бъдете смели и имайте куража да преследвате мечтите си!“, каза той. Кметът изрази надежда, че след завършване на висшето си образование, ще успеят да се реализират по най-добрия начин, а някои от тях ще се завърнат в родния Видин, за да работят за процъфтяването на своя град. Той благодари и на техните учители, които със своите знания, опит, мъдрост и всеотдайност са ги подкрепяли по пътя към успеха.   Веселка Асенова също приветства отличниците: “Ще кажа всичко в три думи – вълнувам се, гордея се и благодаря! Вълнувам се, че съм сред вас, които сте бъдещето на нашата страна, гордея се, че всички вие сте от нашия прекрасен град и благодаря на вашите преподаватели, които са неизменна част от успехите ви“.\r\nОсвен грамоти, зрелостниците получиха от кмета и началника на Регионалното управление на образованието    , трима от които са с максимален брой точки (100) от зрелостните изпити – Надежда Францева, Петър Тодоров и Деян Емилов; двама - от СУ “Цар Симеон Велики“; един - от ГПЧЕ “Йордан Радичков“ и един - от ПГ “Проф. д-р Асен Златаров“.\r\nГрамоти получиха и за оказана цялостна подкрепа в образователно-възпитателния процес на учениците от 12-ти клас – Елка Владимирова от ГПЧЕ “Йордан Радичков“, Наташа Ванкова от СУ “Цар Симеон Велики“, Боряна Борисова от ПГ “Проф. д-р Асен Златаров“ и Емил Стоянов от ППМГ „Екзарх Антим I“. ", "date": "2019.06.25", "title": "Кметът на Видин награди 13 зрелостници за отличен успех на матурите"}
{"url": "https://www.actualno.com/burgas/v-burgas-shte-ima-pametnik-na-avtora-na-naj-dobrija-bronzov-pametnik-na-pushkin-v-sveta-news_762347.html", "text": "    Петко Задгорски е художник, с който Бургас се гордее. Той твори в града и тук създава едни от най-значимите си произведения. Занимава се с живопис, скулптора и преподавателска дейност.      Неговото семейство, което живее в Германия, е в основата на създаването на Инициативен граждански комитет за изграждането на бюст паметник на художника. Събрани са над 1300 подписа в подкрепа на инициативата, предложението е минало през общината, комисиите по култура, устройство на територията и образованието, които е трябвало да одобрят идеята. Днес предложението беше внесено на сесията на общинския съвет. разговаря с общинския съветник Веселин Пренеров, който е председател на Комисията по култура и вносител на предложението. “Радвам се, че предложението беше гласувано и прието единодушно от съветниците. Изграждането на бюст паметника ще бъде с външно финансиране, което значи чрез дарения, с финансовата помощ на наследниците на Петко Задгорски. Той ще бъде поставен от дясната страна на паметника на Александър Пушкин в Морската градина. Някои съветници предложиха да бъде голям, но наследниците на художника не искат това, защото казват, че Петко Задгорски е бил много скромен човек и никога не би могъл да си представи, че може да има паметник, по-голям от този на Пушин.“\r\nПетко Задгорски остава в културната история на България, не само като художник и скулптор, но и като преподавател. Друг голям творец от Бургас, Георги Баев е негов ученик. Творил е през 50-60 години на миналия век. Тогава е създадено Дружеството на бургаските художници, на който Задгорски е първият председател. Градската художествена галерия в града носи неговото име.  Очаква се през лятото на 2020 година бюст паметникът на твореца да бъде факт.\r\nВесели Пренеров споделя че, процедурата за паметника е започнала, макетът също е готов. Автор е скулпторът Руси Костадинов. След това трябва да мине през Министерството културата, за да бъдат съгласувани художествените параметри на самия проект и тогава започва неговата реализация. Самото изграждане на бюст паметника ще струва около 30 хиляди лева, като част от парите са от семейството, а останалата ще бъде събрана, чрез продажба на картини, дарения от фирми, предприятия и граждани. ", "date": "2019.06.25", "title": "В Бургас ще има паметник на автора на най-добрия бронзов паметник на Пушкин в света"}
{"url": "https://www.actualno.com/society/fandykova-iska-sos-da-vyrne-4-imota-v-borisovata-gradina-na-obshtinata-news_762367.html", "text": "    Столичният кмет Йорданка Фандъкова ще поиска Столичният общински съвет да гласува връщането на четири имота в на общината. Терените са общинска собственост и с решение на СОС от 1997 г. са дадени за управление на „Софийски имоти“, предаде БГНЕС.      Става дума за кръглото кафене „Кривите огледала“, детски кът – „Водно каналче“, Велописта и „Трите дансинга“. В два от терените в момента се намира ресторантът „Веселото село“, Маймунарника и автокъща \"Капитолия\", заради която е заведено и спечелено дело на първа инстанция от Столична община. Зад автокъщата стои братовчед на застреляния преди време Филип Найденов-Фатик - Салех Асил.   „След моя проверка през 2017 г. „Софийски имоти“ ЕАД прекрати договорите за наем на земята и задължи наемателите да предадат държането на недвижимите имоти, като терените трябва да бъдат освободени от всички вещи и почистени.\r\nСъщо по моя заповед директорът на дирекция „Общински строителен контрол“ към Направление „Архитектура и градоустройство“ издаде заповеди за премахване на незаконни строежи на терените на „Капитолия“ и „Веселото село“. И двете заповеди са обжалвани пред Административен съд София град.  Обжалвани са и прекратяванията на договорите за наем, с които се иска предаване на терените на „Софийски имоти“, като до момента на първа инстанция в полза на „Софийски имоти“ приключи делото с наемателя на терена на автокъща „Капитолия“, в доклада си, който ще представи в четвъртък, 27 юни, на общинските съветници.\r\nТя е категорична, че цялата територия на парка трябва да бъде управлявана от Столична община, която и в момента поддържа и управлява от общинското предприятие  „Паркове и градски градини“ и добавя, че паркът, която е изключителна публична държавна собственост е даден за управление на Столична община през 2012 г. с решение на Министерския съвет.   „Предлагам на общинския съвет прехвърлянето на владението на имотите да се извърши между  ОП „Паркове и градски градини“ и „Софийски имоти“ ЕАД, чрез предавателно-приемателни протоколи в срок, определен от Столичния общински съвет.    Това решение кореспондира напълно и със започналата процедура по приемане на Подробен устройствен план на „Княз Борисовата градина“, пояснява още тя и добавя, че подробният устройствен план на „Княз Борисовата градина“, който в момента се обсъжда, следва категорично да защити имотите, които са част от територията на парка като част от зелената система на София, като не допуска инвестиционни намерения на частните собственици, свързани с ново строителство.\r\nЗа утре пък е насрочено заключителното обществено обсъждане на проекта за ПУП на парка, което ще се проведе в Университета по архитектура, строителство и геодезия. ", "date": "2019.06.25", "title": "Фандъкова иска СОС да върне 4 имота в Борисовата градина на общината"}
{"url": "https://www.actualno.com/starazagora/syvetnicite-na-stara-zagora-shte-reshavat-dali-da-se-kupjat-elektricheski-avtobusi-news_762383.html", "text": "    Да кандидатства ли Стара Загора за електрически транспорт ще обсъждат общинските съветници на предстоящата сесия в четвъртък. Внесеното от кмета Живко Тодоров предвижда община Стара Загора заедно с „Тролейбусни и автобусни превози“ ЕООД да кандидатства с проектно предложение по Приоритетна ос 5 „Подобряване качеството на атмосферния въздух на Оперативна програма (ОП) „Околна среда 2014 - 2020 г.” по процедура „Мерки за адресиране на транспорта като източник на замърсяване на атмосферния въздух”. В проекта е заложено да се доставят електрически автобуси за нуждите на обществения транспорт и зарядни станции за тях.      Според одобрени изменения в ОП „Околна среда 2014 - 2020 г.” 11 общини, конкретни бенефициенти по процедурата, имат възможност да получат безвъзмездна финансова помощ с общ размер до 390 милиона лева. Максималният размер за община Стара Загора е 45 милиона лева, а допустимите за финансиране дейности са свързани с доставка на електрически  превозни средства, зарядни станции и дейности за информация и публичност и за дейности за организация и управление на проекта.    ", "date": "2019.06.25", "title": "Съветниците на Стара Загора ще решават дали да се купят електрически автобуси"}
{"url": "https://www.actualno.com/america/trymp-zaplashi-iran-s-unishtojenie-news_762444.html", "text": "    Президентът на САЩ Доналд Тръмп заплаши Иран с „огромна сила“ и дори унищожаване в случай на атака срещу Америка.      „Всяко срещу каквото и да е американско, ще бъде посрещнато с огромна и смазваща сила. В някои области смазващо ще означава унищожение“, написа Тръмп в Twitter.  „Повече никакви Джон Кери и Обама!“, добави стопанинът на Кремъл, визирайки своя предшественик и бившия държавен секретар, сключили ядрената сделка с Иран през 2015 година.     Това е отговор на думите на иранския президент Хасан Роухани, който, след като Вашингтон въведе нови санкции срещу иранското ръководство, заяви, че американската администрация е „обхваната от умствена непълноценност“ и не знае какво прави.       ", "date": "2019.06.25", "title": "Тръмп заплаши Иран с унищожение"}
{"url": "https://www.actualno.com/society/novinite-naj-vajnoto-za-denja-25-uni-news_762363.html", "text": "    Редакционният екип на представя най-важните новини за изминалия ден, 25 юни.       Три месеца след началото на скандала \"Апартаментгейт\" държавните институции, които трябваше да проверят дали има нещо нередно в имотните сделки на ниски цени, сключвани от управляващи, най-после започнаха да обявяват резултати.   Министерството на финансите най-после преизчисли точният размер на парите, които политическите партии трябва да възстановят заради неправомерно ползваните субсидии . Оказва се, че сумата за периода от 26 май 2016 г. до влизането в сила на новия Закон за политическите партии - 31.03.2019 г. възлиза на 14 463 706 лева. Какво ще се случи с качеството на въздуха в България, ако не предприемем мерки съгласно предписанията на европейското законодателство (Директива EC2016/2284)? Парадоксално или не, но таблицата в пуснатата на обществено обсъждане Национална програма за контрол на замърсяването на въздуха не дава много точен отговор.     Обществена поръчка на стойност почти 10 млн. лв. без осигурено финансиране е обявил кметът на Хасково Добри Беливанов за бившата казарма в града с намерение да превърне терена в своеобразен Културен дом с голям парк. Гражданската организация на българските граждани от турското малцинство, въдворени без съд и присъда през концлагера „Белене” в периода 1985-1987 г. заради противопоставянето им на „възродителния процес”, излeзe със специална декларация срещу опитите в някои от учебниците комунистическият режим да бъде представен манипулативно или без отбелязването на важни факти и събития.    ГЕРБ продължава да стои зад субсидия от 1 лев. Като парламентарна република, ако бъдем поканени, а ние сме поканени от ОП, сме готови да говорим за Закона за политическите партии. Това заяви премиерът Бойко Борисов след срещата на т.нар. \"голям коалиционен съвет\", предаде репортер на БГНЕС. Придобиването на активите на ЧЕЗ в България е първата крачка на \"Еврохолд България\" в енергийния бизнес, но със сигурност няма да е последната. Най-големият публичен холдинг у нас си е поставил за цел изграждането на група от енергийни компании на Балканите, с която да се превърне в сериозен регионален играч в сектора. Българи се топят на жегата по строежи, румънки са принуждавани да проституират, виетнамки работят по 12 часа на ден в салони за красота. Вижте тези истории за това струва стоката \"човек\" в Германия и защо политиката е безсилна. Съединените щати проучват евентуален отговор на руското преустановяване на изпълнението на Договора за ракети със среден и по-малък обсег (ДРСМО), за да се предпазят от руските крилати ракети. Това заяви постоянният представител на САЩ за НАТО Кей Бейли Хътчисън, предаде БГНЕС. ", "date": "2019.06.25", "title": "Новините: Най-важното за деня, 25 юни"}
{"url": "https://www.actualno.com/balkani/v-turcija-namaljavat-voennata-slujba-ot-12-na-6-meseca-news_762409.html", "text": "    Турският парламент прие законопроект за намаляване на срока за задължителна военна служба от 12 на 6 месеца, съобщава вестник Daily Sabah, цитиран от БГНЕС.      Пояснява се, че тези, които искат да служат още 6 месеца, ще получават около 2000 турски лири (около 346 долара) на месец. В същото време, срокът на службата на офицерите от запаса и военнослужещите с новоназначеното звание резервни офицери, избрани измежду завършилите университети или колежи, ще бъде 12 месеца.   Новата система ще позволи на тези, които могат да си го позволят, да преминат на постоянна платена служба в армията. Новоназначените военнослужещи ще трябва да преминат едномесечно военно обучение и ще бъдат освободени от оставащите пет месеца служба, заплащайки 30 000 лири (почти 5 200 долара). Анадолската агенция твърди, че сумата, която ще трябва да се плати, ще бъде 31 000 лири (т.е. почти 5 400 долара).\r\nDaily Sabah уточнява, че законопроектът е приет с 335 гласа \"за\" от общо 600 депутати в парламента с подкрепата на всички партии. 17 парламентаристи са гласували против и двама са се въздържали.  Вестникът подчертава, че законопроектът ще влезе в сила след ратифицирането му от турския президент Реджеп Тайип Ердоган. Веднага след като законопроектът бъде ратифициран, 100 000 войници, които служат за период от една година, ще бъдат демобилизирани преди изтичане на срока. ", "date": "2019.06.25", "title": "В Турция намаляват военната служба от 12 на 6 месеца"}
{"url": "https://www.actualno.com/politics/predvijdat-po-strog-kontrol-na-pryskanijata-po-vyzduh-zaradi-pchelite-news_762310.html", "text": "    Стартира дейността на работната група, създадена със Заповед на министъра на земеделието, храните и горите (МЗХГ) Десислава Танева за промяна Наредбата за опазването на пчелите, съобщиха от Българската агенция за безопасност на храните (БАБХ).      На комисията е даден тримесечен срок да изготви проект на Наредба за изменение и допълнение на Наредба № 13/2016 г. за мерките за опазване на пчелите и пчелните семейства от отравяне и начините на провеждане на растителнозащитни, дезинфекционни и дезинсекционни дейности.   Водеща в дейността на работната група е БАБХ, като в работата ѝ са включени и експерти от МЗХГ, както и представители на браншови организации на пчеларите, които са членове на Консултативния съвет по пчеларство. Те имат ангажимент, от своя страна, да съгласуват предложенията за решения с останалите организации, членове на консултативния съвет.\r\nНа първото заседание бяха поставени на обсъждане конкретни текстове от проектонаредбата, свързани с въздушното третиране на посеви с инсектициди и други препарати за растителна защита. Бяха обсъждани възможните часови зони през деня, в които да се извършва третиране от въздуха, така че да не се повлияе негативно на пчелите.  На заседанието се поставиха и въпроси, свързани с взимането на проби за доказване подмор на пчели при съмнение за повлияване вследствие от нерегламентирана употреба на продукти за растителна защита.\r\nСпециален акцент в дебатите беше начинът на информиране за предстоящи пръскания, така че да се направи възможна бързата и коректна връзка между стопаните, които извършват пръскане на посеви и собствениците на пчелни семейства.   Общо бе мнението на участниците, че каквито и промени да се предприемат и по отношение на часовите пояси на пръскане и на начина на информиране, ще е необходимо стриктно спазване на правилата, за да има ефективен диалог между страните.    Беше посочено още, че ще се извършва пълен контрол на пръсканията по въздух, както и че ще се предвидят обучения на всички областни структури с цел по-добър превантивен контрол по отношение на уведомяването за пръскане и самото му извършване. ", "date": "2019.06.25", "title": "Предвиждат по-строг контрол на пръсканията по въздух заради пчелите"}
{"url": "https://www.actualno.com/europe/sled-mesec-shte-e-jasno-koj-nasledjava-tereza-mej-news_762316.html", "text": "    Победителят в надпреварата кой ще наследи на поста Тереза Мей като лидер на британските консерватори и премиер на Великобритания ще бъде обявен на 23 юли, предаде БГНЕС.      Бившият външен министър Борис Джонсън засега е фаворит в надпреварата, която води срещу своя наследник като дипломат №1 на Лондон Джереми Хънт. Двамата кандидати в момента се опитват да привлекат около 160 000 членове на партията, които ще направят окончателния избор.   Пощенските бюлетини ще бъдат изпратени между 6 и 8 юли, а срокът за връщането им е определен в 17:00 часа на 22 юли.\r\n\"Обръщението на следващия лидер на Консервативната партия ще бъде направено във вторник, 23 юли. Този процес е договорен с двамата кандидати\", се казва в официално изявление.  Веднъж след като бъде потвърден нейния наследник, се очаква Мей да посети кралица Елизабет II, за да подаде официално оставка като премиер.  Мей обяви оставката си миналия месец, след като не успя да сключи сделка за Brexit с ЕС през парламента. Тя беше спряна от  както от членове на своята партия, така и от DUP. Консерваторите нямат мнозинство в долната Камара на общините в парламента, но управляват чрез съюз с Демократичната съюзническа партия на Северна Ирландия (DUP).\r\nВъзможно е Лейбъристката партия да призове членовете си за незабавно гласуване на вот на доверие към новия премиер, за да ги принуди да докажат, че дават подкрепата си за управлението. Това ще се случи до 25 юли, когато парламентът ще излезе в лятната си почивка, или ще стане след като депутатите се върнат на работа на 3 септември.    ", "date": "2019.06.25", "title": "След месец ще е ясно кой наследява Тереза Мей"}
{"url": "https://www.actualno.com/curious/dneven-horoskop-za-26-uni-news_762325.html", "text": "     Овен       През този ден ще сте особено мили и толерантни към останалите. От това ще спечелите много позитиви. По-често бъдете такива. Телец Днес не бъдете прекалено доверчиви. Може да се наложи да давате допълнителни обяснения за споделената информация, така че бъдете внимателни.   Близнаци Това е добър ден за покупки - от малки до големи. Все пак се стремете да не излизате от бюджета си и да взимате само необходимото. Рак     Страхът е лош съветник. По-често в живота съжаляваме за нещата, които не сме направили. Бъдете куражлии и ще бъдете възнаградени. Лъв Това е ден, в който е добре да сте оптимисти. Положителното мислене помага да се открият ефективните варианти при решаването на даден въпрос. Дева Днес не бъдете прекалено подозрителни, но и се съобразявайте с притесненията, които имате. Най-добре бъдете предпазливи.   Везни Днес не си мислете, че всичко е загубено. Имате нужда да спрете да мислите за проблемите и да си дадете психологическа почивка. Скорпион Първата крачка, направена от вас ще ви осигури голямо предимство пред останалите. Не мислете, че това ще накърни достойнството ви. Стрелец Колкото повече се сърдите, толкова по-малко шансове ще имате да постигнете желаното. Помислете дали да не промените тактиката. Козирог    Сега е важно да сте честни със себе си и останалите. Намирате се във  важен период, който ще определи развитието на близкото ви бъдеще. Водолей Днес разчитайте само на собствените ви сили. Може да се подведете по чужда идея, която само да ви забави. Риби Днес не се товарете с излишни дейности. Възможно е да получите добра новина. Потърсете съмишленици за бъдеща дейност. ", "date": "2019.06.25", "title": "Дневен хороскоп за 26 юни"}
{"url": "https://www.actualno.com/prasspress/dnevnikyt-na-domuschiev-news_762328.html", "text": "    Напоследък бях много зает. Купих Нова. Тя, всъщност е на Бойко, но аз се фукам, че е моя.      Веднага започнах с промените. Винаги съм мразел разследващите журналисти. Затова ще си направя телевизия само с журнаГлисти.\r\nВсеки си има цена – а аз пазарувам на промоция. Взех един Васил на цената на две Миролюби. Сделката си я бива, ще видите някой ден.\r\nТой, Васко, преди се опита да направи едно журналистическо разследване срещу мен, но след няколко години каторга в Канал 3, се осъзна и сега е по-разумен.  На първата оперативка на новините един журналист става от бюрото и пита: „Ще има ли свобода на словото?“ Викам му: „Къде видя свобода на словото, бе олигофрен!“\r\nСега е в бюрото по труда.\r\nКазах им и съм им го нарисувал даже. Как трябва да бъдат подредени новините.    Първо – новините, които показват премиера в отлична светлина – например – открива магистрала или детска градина.\r\nПосле – новините, които са положителни за него – например – Меркел го целува, Макрон го държи под ръка…\r\nИ накрая спорта – Борисов играе тенис, премиерът рита мач…\r\nСега трябва да купим и другата телевизия. Ще сменим само една буква и ще стане ШиТВ. Цветелива Янева иска да прави шоу, а там тъкмо се отвори място за такова.\r\nМдааа, не се оплаквам. Имам само един проблем. Счетоводителят ми май ще напуска. Не че той се маха, но некакви му искат оставката. Трябва да го спасим някакси. Закъде сме без счетоводител като Влади Горанов.   Добре ми се получават нещата. Цехът за хапчета в Разград върви така, както не е вървял цехът в Дупница на братя Галеви. Янките са доволни. Спокоен съм за бъдещето. Ако нещо се обърка един ден, ще си лежим четиримата на плажа – братя Галеви и братя Домусчиеви, ще пием коктейли и ще си казваме: „Де`а тая ДЕА, колко е хубаво тука!“\r\nНе е лошо да си едър бизнесмен в България. Стига да не забравяш месечните гербови вноски. Иначе ще те хване синдромът Баневи-Арабаджиеви.   ", "date": "2019.06.25", "title": "Дневникът на Домусчиев"}
{"url": "https://www.actualno.com/europe/eksplozija-izbuhna-na-neftena-rafinerija-blizo-do-gibraltar-news_762433.html", "text": "    Мощна експлозия избухна в нефтена рафинерия в Испания близо до Гибралтар, изпращайки към небето „токсичен черен облак“, съобщи \"Ел Еспаньол\", цитиран от БГНЕС.      Съобщава се, че пожар е обхванал химическия завод, управляван от компанията „Индорама“, в град Кадис.   Местната полиция съобщи, че властите в Гибралтар са уведомени за пожара в индустриалната зона Гуадаранк и \"оценяват ситуацията и възможното въздействие, което тя може да има върху Гибралтар\".\r\nОбщинският съвет заяви, че облакът дим, създаден от пламъка, не е токсичен, но добави, че естеството на пожара го прави изключително труден за гасене.  Тъй като властите на Гибралтар все още не могат да потвърдят химическия състав на димния облак, като предпазна мярка хората се съветват да държат вратите и прозорците си затворени. В действията на испанските органи се включиха и пожарната и спасителната служба на Гибралтар.  ", "date": "2019.06.25", "title": "Експлозия избухна на нефтена рафинерия близо до Гибралтар"}
{"url": "https://www.actualno.com/balkani/nato-vsichki-rabotim-za-chlenstvo-na-severna-makedonija-prez-dekemvri-news_762422.html", "text": "    Посланикът на САЩ в НАТО Кей Бейли Хътчисън каза на брифинг пред репортери преди утрешния Съвет на министрите на отбраната на НАТО, че се полагат всички усилия Северна Македония да стане пълноправен член на срещата на върха на НАТО в Лондон през декември.      \"Надяваме се, че това ще се случи на срещата на ръководителите през декември, това е нещо, над което всички работим, но всяка от нашите съюзнически държави има различни искания от своя парламент, за да одобри и потвърди членството на Северна Македония\", каза Хътчинсън, предаде БГНЕС.   Що се отнася до процедурата в Сената на САЩ, тя каза, че се надява, че ратификацията ще се проведе това лято, най-късно през есента. „Знаем, че всички страни подкрепят Северна Македония, въпросът на време е и се надяваме, че до края на годината, на нашата среща на върха, ще имаме прекрасно празненство за приемането на Северна Македония в нашия Алианс“, посочи още посланикът. ", "date": "2019.06.25", "title": "НАТО: Всички работим за членство на Северна Македония през декември"}
{"url": "https://www.actualno.com/america/trymp-naznachi-stefani-grisham-za-nov-pressekretar-na-belija-dom-news_762437.html", "text": "    Президентът Доналд Тръмп назначи Стефани Гришам - досега говорителка на съпругата му Мелания - като главен прессекретар на Белия дом.      Новоназначеният прессекретар, обявен от Мелания Тръмп в Twitter, идва на мястото на напускащата Сара Сандърс, която беше критикувана заради лъжи на брифинг за журналисти, с които е прикривала Белия дом.\r\nСандърс е известна като твърда поддръжничка на президента на САЩ, като няколко пъти беше засичана, че е лъгала медиите в негов интерес.   Много медии в САЩ критикуваха Сандърс за нивото на работата ѝ, но Тръмп стоеше зад нея.  \"След 3,5 години, нашата чудесна Сара Хакъби Сандърс ще напусне Белия дом в края на месеца и ще си отиде у дома във великия щат Арканзас\", заяви Тръмп, като добави, че Сандърс ще се кандидатира за губернатор на щата.  Гришам ще застъпи и на по-стратегическия пост на директор по комуникациите, информира първата дама. \"Тя е с нас от 2015 г. Не мога да се сетя за по-добър човек, който да служи на администрацията и на нашата страна\", написа още Мелания Тръмп.     ", "date": "2019.06.25", "title": "Тръмп назначи Стефани Гришам за нов прессекретар на Белия дом"}
{"url": "https://www.actualno.com/balkani/sasht-podmenjat-syvetskoto-oryjie-sys-zapadno-v-shest-balkanski-strani-news_762376.html", "text": "    Съединените щати са одобрили 110 милиона долара в помощ на четири страни от Западните Балкани за снабдяване с оръжие като част от програмата за заместване на бойните системи от Съветския съюз с оръжия от западен произход.      Според портала \"Балканска мрежа за сигурност\" ( ), цитиран от БГНЕС, Пентагонът частично ще финансира закупуването на за армията на Северна Македония и Хърватия, както и на многоцелеви хеликоптери за въоръжените сили на Босна и Херцеговина и Албания.   Припомняме, че Европейската програма за стимулиране на рекапитализацията (ERIP) бе лансирана от правителството на САЩ през 2017 г. с първоначален бюджет от 190 милиона долара, за да се помогне на правителствата на шест източноевропейски държави да заменят съветската технология в техните въоръжения.\r\nОсвен Северна Македония, Албания, Хърватия и Босна и Херцеговина, които са получили общо 110 милиона долара, програмата включва и Гърция с 25 милиона и Словакия с 50 милиона долара.  Според изследователския екип на балканската мрежа, в най-добра ситуация по програмата ERIP е Северна Македония, която е получила 25 милиона долара за подмяна на 22 бойни превозни средства 11 BMP-2 и 11 MT-LB. „25 милиона долара не са достатъчни, за да ги заместят, но е възможно чрез даряването на използваните \"Брадли\" ( ) или M113 да се направи най-модерната достъпна такава. Възможно е също така да се закупят нови бойни машини за пехота от американски произход, което значително ще увеличи на Северна Македония“, става ясно още от информацията на специализирания портал.\r\nВ допълнение към Северна Македония, Хърватия ще получи 25 млн. долара за замяна на оръжия от югославски и съветски произход, за БиХ са заделени 30 млн. долара, както и за Албания.   Интересно е, че икономически мощни страни като Полша, Чехия и Унгария, които имат руска технология, са изключени от програмата. Дали защото не се нуждаят от финансова подкрепа, или защото вече имат сериозни споразумения с европейските производители на оръжие“, коментират от \"Балканска мрежа за сигурност\".    Порталът твърди, че програмата е стартирана в резултат на напрежението в отношенията между Запада и Русия, което е подтикнало Вашингтон да финансира източните страни от НАТО да заместят съветското и руското въоръжаване с оборудване от западен произход. ", "date": "2019.06.25", "title": "САЩ подменят съветското оръжие със западно в шест балкански страни"}
{"url": "https://www.actualno.com/politics/medicinskite-sestri-ne-znajat-kyde-otivat-otpusnati-ot-pravitelstvoto-pari-news_762313.html", "text": "    \"Ние не знаем къде отиват отпуснатите от правителството 50 милиона лева за .\" Това заяви пред БНР Мая Илиева, която е една от организаторките на протестите на медсестрите.      Илиева коментира, че няма информация от болници определеното ниво на заплатите да е достигнато. Поради това от утре в Троян започва ефективна стачка на сестрите.   Илиева: \"Това е измиване на ръце от страна на Министерството на здравеопазването. Методиката обхваща само общинските и държавните болници, което не означава, че това са всички структури в здравеопазването.\r\nТези, които не получават клинични пътеки и не работят с тях, няма да имат увеличение никога\". Тя уточни, че има много медицинските сестри, които са извън тази сфера. Според нея тази методика е хвърляне на прах в очите.  Тя обясни и че недоволстващите сестри не са участвали в изработването на методиката за новата заплата. Новата методика била показана пред сестрите отдалеч на една от срещите в здравното ведомство. Ананиев не дал на сестрите да прегледат методиката.\r\n\"Казаха, че ще бъде тествана и до 10 май ще ни извика на среща. Вече сме 25 юни, а още не ни е извикал на среща\", разкри сестрата.   По думите ѝ тогава министър Ананиев е разбрал, че под негова юрисдикция са домовете за медико-социални грижи: \"Той не е наясно с някои структури в здравеопазването\", каза още Илиева.    Илиева уточни, че методиката е разработена от експерти в МЗ и е съгласуване с Българския лекарски съюз, които нямат отношение към медицинските сестри.\r\n\"Затова искаме да имаме отделна съсловна организация, която сама да си договаря тези условия, а не да разчитаме на БЛС\", завърши организаторката на протеста на сестрите. ", "date": "2019.06.25", "title": "Медицинските сестри не знаят къде отиват отпуснати от правителството пари"}
{"url": "https://www.actualno.com/society/nabivashtoto-se-na-ochi-v-programata-za-kontrol-na-vyzduha-ogranichen-kapacitet-news_762259.html", "text": "    Какво ще се случи с качеството на въздуха в България, ако не предприемем мерки съгласно предписанията на европейското законодателство (Директива EC2016/2284)? Парадоксално или не, но таблицата в пуснатата на обществено обсъждане Национална програма за контрол на замърсяването на въздуха не дава много точен отговор.      В табличното резюме като коментар е записано, че не може да се направи количествено описание на очакваното подобрение на качеството на въздуха при запазване на настоящите мерки, защото имало ограничен капацитет за създаване на модели за качеството на въздуха . Програмата е изготвена по доклад на експерти от Световната банка, които изрично казват, че \" \".   Извън тази невъзможност, в предложената таблица има и други такива, всичките поради \"ограничен капацитет\". Например – прогноза колко на брой ще са съответстващите и несъответстващите на изискванията за оценка райони и управление на качеството на атмосферния въздух . За сметка на това е отчетено подобрение в намаляването на броя на районите, където се превишават нормите за чистота на въздуха – от 2005 година насам. И още по темата липса на капацитет – той пречи  да се установи какво е максималното превишаване на пределно допустимите норми за качеството на въздуха при въвеждане на допълнителни мерки. Няма и илюстрации, показващи очакваните подобрения в качеството на въздуха при въвеждане на допълнителните мерки. Липсват и прогнози за ефектите върху околната среда при въвеждане на допълнителни мерки.\r\nИначе основната цел на програмата е да се намалят вредните вещества във въздуха, като например фини прахови частици, серен диоксид, азотни оксиди, а за база се приема нивото от 2005 година. Приложени са графики, като от тях личи, че при азотните оксиди най-високото ниво на замърсяване е през 2005 година, а през 2016 година за периода от 2000 година сме постигнали най-ниското ниво. Ако бъдат въведени мерки, до 2030 година ще има намаление до около 74 килотона, а ако няма – до 85 килотона, след като през 2005 година е било 183 килотона. Но има признание, че при ограничаването на фините прахови частици и амоняка е постигнат „минимален напредък“, но ако се въведат допълнителни мерки, намалението ще е 75%. А на отделна графика се вижда, че всъщност при фините прахови частици има само повишаване на броя на дните, в които има превишение на нормите – над 150 дни годишно през 2016 година, последната година в доклада.  Като посочени мерки за постигането на определените цели личат  повторното включване към газоразпределителна мрежа, повторното включване към централно отопление, използване на модерни битови отоплителни уреди, най-вече чрез специално подпомагане, както и национален стандарт за въглищата.\r\nА кои са българските градове с най-замърсен въздух според гражданската платформа за контрол AirBG - ! ", "date": "2019.06.25", "title": "Набиващото се на очи в Програмата за контрол на въздуха – ограничен капацитет"}
{"url": "https://www.actualno.com/europe/arestuvaha-bivshija-prezident-na-armenija-robert-kocharjan-news_762306.html", "text": "    Апелативният съд на Армения отмени решението за освобождаване на бившия президент Роберт Кочарян и издаде официална заповед за ареста му, пише РИА Новости.      Бившият президент на Армения Роберт Кочарян беше арестуван на 27 юли по обвинение в узурпиране на властта и използване на насилие във връзка с уличните протести през 2008 година.\r\nТой беше обвинен и в „пренебрегване на конституционния ред” чрез манипулирането на изборите за президент в полза на своя избран съюзник.\r\nКочарян отхвърли обвиненията като „фалшиви и политически мотивирани”.  „Аз ще отида в затвора и ще се боря до края… Убеден съм, че накрая ще спечеля, защото този случай е фалшив”, казва той пред арменска телевизия.   Кочарян може да лежи до 15 години ако бъде намерен за виновен за намеса в изборите през 2008 г. в услуга на неговия наследник Серж Саркисян, заявиха разследващите през съда.\r\nПодкрепящите опозиционния кандидат Левон Тер-Петросян излязоха на протест през 2008г., след като стана ясно, че той е загубил изборите.    Тогава напрежението нарасна и протеста прерасна в сблъсъци между полицията и поддръжниците на Тер-Петросян, като 8 протестиращи и 2 полицаи бяха убити.\r\nГенералният секретар на ОДКБ Юри Хачатуров също получи обвинения в узурпиране на властта заради събитията от преди десет години, но беше освободен под гаранция. ", "date": "2019.06.25", "title": " Арестуваха бившия президент на Армения Роберт Кочарян "}
{"url": "https://www.actualno.com/politics/ninova-sluchiloto-se-s-partijnite-subsidii-e-zaguba-na-vreme-news_762330.html", "text": "    Оценявам случилото се с партийните субсидии като загуба на време – крайно време е да разсъждаваме по същество и да решим въпроса. Това каза лидерът на БСП Корнелия Нинова по време на пресконференция във връзка с провелия се коалиционен съвет на ГЕРБ и „Обединени патриоти“ за партийните субсидии, предаде агенция „Фокус“.      „По-скоро ме впечатли друг резултат от днешната среща на коалиционните партньори, че тепърва искат да започнат диалог с парламентарните партии за намиране на разумно решение. Оценявам случилото се тук като загуба на време и отклоняване на общественото внимание от съществени въпроси. Защо загуба на време? Може би преди десетина дни от БСП предложихме точно това. Нашият Национален съвет упълномощи групата да поканим другите парламентарни партии на разговори и много спокойно, аргументирано и без излишни емоции да решим този въпрос“, посочи Нинова. Тя припомни, че позицията на партията е „за“ намаляване на субсидията, но не на 1 лв. и не за отваряне на финансирането към олигарси. „За съжаление, на тази наша покана ГЕРБ и патриотите не откликнаха. Днес са взели точно те същото решение да започнем разговор. Загубихме може би две седмици, крайно време е да седнем и да разсъждаваме по същество и да решим въпроса“, допълни Нинова.   На въпрос каква позиция ще защитава БСП, лидерът на партията заяви, че няма крайно решение за размер на субсидията. „Ние сме за намаляване и сме направили разчети за различна сума. В диалог ще търсим разбирателство. Не искаме ние да налагаме нещо конкретно. Ще им покажем абсолютно аргументирано финансово какво е необходимо, за да може една партия да работи спокойно и независимо от частни и външни интереси“, посочи лидерът на БСП. Нинова каза, че не иска днес да посочва число, тъй като разговорът е отворен. ", "date": "2019.06.25", "title": "Нинова: Случилото се с партийните субсидии е загуба на време"}
{"url": "https://www.actualno.com/tennis/tenis-legenda-razprodava-trofeite-si-na-tyrg-zaradi-dylgove-news_762357.html", "text": "    Световноизвестният немски тенисист Борис Бекер е принуден да се раздели с общо 82 купи, медали и други отличия, както и ракети, часовници и снимки, заради дълговете си, пише \"24 часа\".      Трофеите на германеца бяха пуснати на онлайн търг от английската аукционна къща Wyles Hardy.   Както е известно, през 2017 г. лондонски съд обяви бившия тенисист в несъстоятелност заради множество необслужени дългове, което доведе и до провеждането на въпросния принудителен търг. Самият търг ще продължи до 11 юли.\r\nСредствата, спечелени от търга, ще отидат за покриване на дълговете на Бекер.  Каква е причината за натрупването на такива дългове от Бекер,  ", "date": "2019.06.25", "title": "Тенис легенда разпродава трофеите си на търг заради дългове"}
{"url": "https://www.actualno.com/smolyan/tri-dni-shte-zvuchat-shlagerni-i-stari-gradski-pesni-v-chepelare-news_762358.html", "text": "    Община Чепеларе кани всички жители и гости на града на националния фестивал на старите градски, шлагерни и популярни песни - „ Полъх от минали мечти “, който ще се състои за четвърта поредна година в гр. Чепеларе на площад „Олимпийски“. Официалното откриване ще бъде от 16:30 часа на 29 юни 2019 г. Отново председател на журито ще бъде Христо Кидиков. Tази година песните ще бъдат разделени в две отделни категории – стари градски песни и шлагерни и популярни песни – като ще има награден фонд и за двете, а самите изпълнители ще могат да се изявявaт като група или солисти, дуети и трио. Фестивалът за шлагерна и стара градска песен „Полъх от минали мечти“ е единствен за региона на Родопите. Организатори на фестивала са Община Чепеларе, НЧ „Родопска искра 1880“ и Сдружение на ресторантьори, хотелиери и търговци в Чепеларе.      В навечерието на фестивала за доброто настроение ще се погрижат изпълнителите Елена Маленкая, Екатерина Лимарова, Татяна Баланчук, Илья Баланчук с концертната програма “От Русия и любов“ - любими и популярни песни от Русия и България. Концертът ще започне в 18:00 часа на 28 юни на градския площад.\r\nНа 29.06.2019 г. от 20:00 часа на площад „Олимпийски“ ще бъдем в компанията на обичаната българска  изпълнителка Мими Иванова. По-късно от 21:30 часа пред Паметника на загиналите във войните чепеларци ще бъде представено светлинно-звуковото шоу. Спектакълът-„пърформънс“ „Звук и светлина – Паметта на Чепеларе“ ще бъде представен на зрителите, като акцентира върху величието на историята и важните моменти от битките при освобождението на Родопите, както и върху развитието на Чепеларе през годините и до днес.\r\nПрограмата на светлинно-звуковото шоу „ Звук и светлина – Паметта на Чепеларе “ ще продължи и на 30 юни 2019 г.  Същевременно в к.к. Пампорово и Мечи чал по повод откриването на летен сезон 2019 г. и новия Конферентен блок в комплекса, на 29.06. .\r\nТуристически център Пампорово ще обслужва туристите в курорта с актуална информация за услуги, забележителности и маршрути. Целта му е да ориентира гостите на курорта за възможностите за спорт и активна почивка като: планинско колоездене, плуване, конна езда, пешеходен туризъм, тенис, футбол, риболов, туристически и алпийски маршрути, спускане с лодки в пещера, джип сафари, скално катерене. ", "date": "2019.06.25", "title": "Три дни ще звучат шлагерни и стари градски песни в Чепеларе"}
{"url": "https://www.actualno.com/europe/frenskijat-poslanik-objasni-zashto-oshte-njama-data-za-pregovorite-sys-skopie-news_762239.html", "text": "    Френският посланик Кристиан Тимоние обясни защо  няма дата за преговори със Северна Македония и че Скопие не трябва да се притеснява поради това, предаде БГНЕС.      „Какво сте се запънали с тази дата? И така  имате толкова много проблеми. В Струга кметът се държи скандално, ЮНЕСКО ще ви отнеме статута  на Охридското езеро, имате толкова много корупция, сменяте директорите на училище по дилетантски начин, имате толкова много проблеми, ще трябва още да работите, за да сте готови за дата, странна е тази ваша мания за датата! Не бива да ви оставяме изолирани без път към ЕС, но и не трябва да гледаме през пръсти“,  каза френският посланик Тимоние по време на конференцията \"Как да вървим по-нататък?\" Реформа на държавната администрация след юнския Европейски съвет“, която се проведе вчера.   На въпрос на модератора Васко Попетрески как тогава Сърбия преговаря, а управлява режимът на Александър Вучич, как Черна гора преговаря, а там не е имало политически промени от 30 години, Тимоние отсече:\r\n„Е, веднъж сглупихме, втори път няма да го направим. Тезата, че ще започнем преговори и после докато преговаряме, ще се реформираме, вече не издържат. Това няма да се случи, трябва да разберете, имате много проблеми и не трябва да се правите, че не ги виждате.“  След тези отговори френският посланик напуснал конференцията. ", "date": "2019.06.25", "title": "Френският посланик обясни защо още няма дата за преговорите със Скопие "}
{"url": "https://www.actualno.com/europe/frenskata-smetna-palata-predupredi-che-publichnijat-dylg-raste-tvyrde-mnogo-news_762304.html", "text": "    Публичният одитор на Франция предупреди, че дългът на страната е достигнал почти 100% от БВП, което е \"тревожно\" и призова правителството да контролира разходите, предаде БГНЕС.      Очаква се през тази година съотношението дълг - БВП на Франция да достигне 98,9 %, в противовес на низходящите тенденции, наблюдавани в повечето държави от еврозоната.   Експертите смятат, че причина за влошените показатели е политиката на Макрон, който увеличи сериозно разходите в стремежа си да успокои протестиращите \"жълти жилетки\".\r\nВ доклад Френската сметна палата пише, че увеличаващата се разлика между Франция и нейните съседи по отношение намаляването на дълга \"може да доведе до влошаване на възприеманото качество на дълга на Франция сред инвеститорите\". Докладът отправя критики към правителството, че не успява да се възползва от предимствата на засиления растеж, което ще ограничи значително преразходите в бюджета, водещи до увеличаването на заемите всяка година. Одитният доклад посочва и, че Франция далеч не е преодоляла структурния си дефицит, докато много от нейните европейски съседи са постигнали необходимия баланс.  След идването си на власт през 2017 г. Макрон се зае незабавно с намаляването на бюджетния дефицит, за да го приведе в съответствие с изискуемия лимит на ЕС в размер на 3% от БВП, което втората по големина европейска икономика пренебрегва през последното десетилетие. През изминалата година дефицитът достигна 2,5% от БВП, а през 2019 г. отново се увеличи и достигна 3,1%, главно заради обявените данъчни облекчения и увеличаване на доходите, целящи да се тушира недоволството на \"жълтите жилетки\". Очаква се тези мерки да увеличат публичния дълг до 98.9%.\r\nОчаква се през следващата година правителството да възстанови мерките за намаляване на дефицита. В края на първия мандат на Макрон през 2022 г. се очаква дефицитът да достигне 1,2 %.   Международният валутен фонд също отправи предупреждение, че Франция харчи „твърде много за комфорт” и призова правителството да намали разходите.     ", "date": "2019.06.25", "title": "Френската сметна палата предупреди, че публичният дълг расте твърде много"}
{"url": "https://www.actualno.com/asia/kola-s-28-butilki-gaz-se-vrjaza-v-amerikanskoto-posolstvo-v-seul-news_762342.html", "text": "    Кола, превозваща над две дузини газови бутилки за еднократна употреба, се вряза в американското посолство в централната част на Сеул, предаде AFP, цитирана от БГНЕС. Това става само няколко дни преди планираното посещение на американския президент Доналд Тръмп.      40-годишният шофьор, който не е бил идентифициран, е арестуван на място, съобщи сеулската полиция.   Властите уточниха, че колата е превозвала 28 бутилки с бутан, когато се е врязала в главната порта на посолството, като я е повредила.\r\nПрипомняме, че Тръмп пътува за южнокорейската столица този уикенд за срещата на върха на Г-20 в Япония. По-рано официален служител от Сеул каза пред репортери, че Тръмп обмисля посещение в демилитаризираната зона, която разделя двете Кореи.   ", "date": "2019.06.25", "title": "Кола с 28 бутилки газ се вряза в американското посолство в Сеул"}
{"url": "https://www.actualno.com/society/shefyt-na-stroitelen-kontrol-kym-so-ne-znae-kolko-sa-nezashtitenite-ot-mylnii-sgradi-news_762334.html", "text": "    Няма точна статистика какъв е броят на жилищните сгради в София, които нямат мълниезащитна инсталация. Информация дали една сграда има такава система се съдържа в нейния технически паспорт, ако има такъв.      До момента подобен документ имат само сградите, които бяха санирани по Националната програма за енергийна ефективност и те категорично имат мълниезащита, но техният брой е твърде малък. Около 90% от общинските и обществени сгради имат мълниезащита.   Това каза в интервю за БГНЕС директорът на дирекция „Общински строителен контрол“ в Столичната община арх. Влади Калинов.\r\n„Всяка сграда би трябвало да има мълниезащитна инсталация. Всяка нова сграда задължително се проектира и изгражда с такава система. Преди пускането й в експлоатация тя се тества, така че за всички нови сгради, строени през последните 30-40 години мога да кажа, че са обезпечени както трябва“, заяви арх. Калинов.  Попитан защо отговорността за наличието на мълниезащита е оставена в ръцете на етажните собствености и защо никой не контролира дали се спазва Наредбата на регионалното министерство за наличието на работеща мълниезащита, той заяви, че това се дължи на факта, че до момента статистиката не е показала жертви от мълнии в сградите и затова законодателят не е обърнал особено внимание на тази тема.\r\nПроблемът ще бъде решен, когато всички сгради в София бъдат паспортизирани.   „До края на 2022 г. всички сгради трябва да имат технически паспорти. В него има част „електро“, в която е залегнала наличието на мълниезащитна инсталация и в какво състояние е тя.    Във всяка сграда с паспорт задължително се проверява състоянието на тази инсталация и се правят предписания в какъв срок и как трябва да бъде обезопасена“, обясни Калинов.\r\nТой посочи, че санкциите за неработеща или липсваща мълниезащита за физически лица са от 100 до 300 лв., а за юридически от 1000 до 10 000 лв. ", "date": "2019.06.25", "title": "Шефът на \"Строителен контрол\" към СО не знае колко са незащитените от мълнии сгради"}
{"url": "https://www.actualno.com/varna/coca-cola-european-partners-otkri-svoja-nov-centyr-za-finansovi-uslugi-vyv-varna-news_762255.html", "text": "    На 24 юни, с официална церемония, бе открит новия офис на Coca-Cola European Partners (CCEP) във Варна. На събитието присъстваха главният изпълнителен директор на Coca-Cola European Partners Деймиън Гамел, главният финансов директор Ник Джангиани, вицепрезидентът на „Споделени финансови услуги“ Тамзин Хобороу и кметът на морската ни столица Иван Портних, които заедно срязаха лентата и обявиха центъра за открит.      Новият финансов офис ще осигури близо 100 работни места за региона . Той се намира на бул. \"8-ми приморски полк\" 115, етаж 4. Служителите ще извършват широк спектър от финансови услуги . Това събитие представлява част от разширяването на вече съществуващия офис на Coca-Cola European Partners в София, който отвори врати през 2013-а година и в момента има приблизително 800 служители .\r\n“Изключително сме щастливи да открием нашия втори офис в България, намиращ се в красивия град Варна. Вярваме че морската столица ще ни предостави превъзходен набор от млади професионалисти с добри езикови познания и умения в сферата на финансите. Бяхме впечатлени от ентусиазма и способностите, които кандидатите демонстрираха по време на проведените интервюта.”\r\nТова сподели Тамзин Хобороу, вицепрезидент на „Споделени финансови услуги“.  Финансовият директор - Ник Джангиани се обърна към гостите на събитието с думите:\r\n„Това е вълнуващ момент за целия български екип и ние сме щастливи да приветстваме нашите нови колеги от Варна в семейството на Coca-Cola.“    Благодарности изрази и кметът на община Варна:\r\n„Благодаря ви, че оценихте потенциала на Варна и нейният най-важен капитал – младите и образовани хора, които са бъдещето и залога за развитие на града ни.“\r\nCoca-Cola има дълга история в нашата държава и нейното присъствие и инвестиция представляват ключова част от местното бизнес общество. В момента в България има цели 6 индивидуални Coca-Cola дружества : Coca-Cola European Partners Services Bulgaria, които предоставят споделени услуги за групата на CCEP; Coca-Cola Bulgaria – местното представителство на The Coca-Cola Company (TCCC); Coca-Cola Hellenic Bottling Company (CCHBC) – бутилиращата компания за България; Coca-Cola Hellenic Business Services Organization, които предоставят споделени услуги за групата на CCHBC и Coca-Cola Hellenic Group IT Services.\r\nВ момента цялостният принос на Системата на Coca-Cola в България представлява 0.6% от брутния вътрешен продукт на страната. Системата поддържа общо 19,800 работни места или 0.7% от трудовия пазар в държавата (без да се брои новооткритият офис във Варна). Всеки 1 похарчен лев за напитка от портфолиото на Coca-Cola донася приход от 0.64 лв. Системата на Coca-Cola в България е платила преки и косвени данъци на стойност от 236 милиона лева за 2017-а година. Тази сума се равнява на 2% от данъчните приходи на България и също така – на годишните разходи по образованието на 87 700 ученици.     ", "date": "2019.06.25", "title": "Coca-Cola European Partners откри своя нов център за финансови услуги във Варна"}
{"url": "https://www.actualno.com/haskovo/kmetyt-na-haskovo-moje-bi-e-nahalno-che-iskame-pari-ot-pravitelstvoto-no-te-razdavat-ponjakoga-news_762247.html", "text": "            Там вече няма казарми. Има паметник на 10-ти Родопски полк. Ще направим един парк. Има една сграда, която ще я реконструираме, за да стане многофункционална. Имаме и някакви обещания да ни отпуснат средства, тъй като поръчката е за над 9 000 000 лв. Теренът е на около 500-600 метра от центъра и ще го обособим като втори зелен център на Хасково. Площта е много голяма.   На първия етаж смятаме да го направим като занималня за децата. Родителите да могат да си оставят децата, а те да си вършат някаква работа. В мазето може да се направи една зала за експозиция на местни вина и дегустационно помещение. Вторият и третият етаж са предназначени за  симфоничния оркестър, за народния, за репетиционни. Една военно-историческа сбирка ще направим. Предвидени са конферентна и концертна зала. Това са намерения. Ще видим дали ще осигурим финансирането.      От правителството. Бях внесъл докладна и чакам да видя какво ще кажат. И една църква сме започнали от 1997-ма година, в най-големия квартал на Хасково. Досега е правена с дарения. За там също искаме средства. Не. Църквата е нова. Донякъде е стигнала с дарения. Заявили сме около 1,5 млн. лв. за нея. Може би е малко нахално, че искаме пари от правителството, но те раздават някой път.    Ние искаме финансиране за неща, които касаят целия град. Поне една църква да се направи, че доста мюсюлмански храмове се построиха, а ние един християнски храм не можем да изградим. Ние сме утвърдени за финансиране от Министерството на околната среда. Финансирането ни е на стойност 5 млн. лв. Имам внесена докладна на 28-ми юни пред Общинския съвет да ме упълномощят да продължим да подготвяме документацията, след това трябва да се проведат обществени поръчки и т.н. Пет електробуса ще купим за най-натоварените линии. Сега чакам да чуя благата дума на общинските съветници, че те напоследък малко са настроени предизборно. Единият е старият стадион \"Младост\", за който имаме уверението, че ще се направи проект, ако се гласуват тези пари. Според федерацията този стадион вече е в много тежко състояние и може да се стигне до затваряне. А там тренират около 400 деца. Вторият обект е спортна зала \"Дружба\", която от построяването си няма акт 16 за въвеждане в експлоатация. Ох, много е стара. Значи, навремето конструкцията на покрива е била много непозната за строителните инженери. Между другото и спортният дворец във Варна също не беше приет с акт 16, но вече са го приели. Сега ние ще демонтираме покрива на сградата и ще я въведем в експлоатация. Пак ще обясня на съветниците защо го правим. Надявам се да гласуват предложението ми. Ако не го гласуват, няма да ги правим тези обекти. Това е кредитна линия на практика. Не са някакви основателни, просто отказват. Не ми се коментира. С това няма проблеми. Има го в Закона за общинския дълг записано. Те го знаят, но това не е проблем. Едната е ГЕРБ. Другата мисля, че беше ДПС. По-рано бяхме наказали БСП. След местните избори пак санкционирахме ГЕРБ. Санкциите са по 1000 лева. Някои са внесли гаранции и просто не им ги връщаме. Предлагаме промени в бюджета - прехвърляне на средства от едни пера в други. Другите точки са рутинни. ", "date": "2019.06.25", "title": "Кметът на Хасково: Може би е нахално, че искаме пари от правителството, но те раздават понякога"}
{"url": "https://www.actualno.com/plovdiv/porojat-otnese-pokriv-na-kooperacija-v-centyra-na-plovdiv-snimki-news_762240.html", "text": "      необикновено силен порой в Пловдив снощи събори над 60 дървета, окърши много клони, но най- сериозна щета нанесе на обитателите на солидна кооперация в самия център на града- на ул. \"Павликенска\" 4.       Днес вътрешният двор, който иначе е приятно прохладно място за отмора и детски игри, прилича на бойно поле. Пороят е съборил от покрива два големи тенекиени модула, а оттам нататък пожарникарите са изхвърлили всичко останало.  Макар и снощи да се прибегна до евакуация, днес хората са по домовете си, а оттук нататък проблемът си е техен. Кооперацията е частна, земята на двора също, така че общината няма ангажимент, обясниха хората. Най-отгоре има бетонна плоча, така че те са защитени от следващи валежи, които- според прогнозата- се очакват и днес и до края на седмицата, но трябва да разчистят и изградят отново съборената част със свои средства и сили. При предишен порой това лято мълния удари дърво в съседство, интензивността на пороите някакси в централната част на града като че е най- силна. Заради валежите снощи беше преместен от Античния театър в спортна зала концертът на Том Джоунс.     ", "date": "2019.06.25", "title": " Пороят отнесе покрив на кооперация в центъра на Пловдив (СНИМКИ)"}
{"url": "https://www.actualno.com/america/sasht-misljat-vyrhu-novi-sistemi-za-otbrana-zaradi-raketite-na-rusija-news_762322.html", "text": "    Съединените щати проучват евентуален отговор на руското преустановяване на изпълнението на , за да се предпазят от руските крилати ракети. Това заяви постоянният представител на САЩ за НАТО Кей Бейли Хътчисън, предаде БГНЕС.      Той каза пред репортери, че САЩ търсят отговор в сферата на конвенционалните оръжия и също така проучват възможността за създаване на нови системи за отбрана на фона на преустановяването от страна на Русия на изпълнението на ДРСМО .         Столтенберг каза, че \"няма индикации\", че Кремъл е готов да унищожи ракетната система, която Западът твърди, че нарушава договора. По този повод министрите на отбраната на НАТО по време на преговорите днес и утре ще се опитат да се споразумеят за противодействие.   \"Нашият отговор ще бъде отбранителен, добре обмислен и координиран. Няма да бъде подобен на това, което прави Русия\", падчерта Столтенберг пред журналисти, като допълни, че НАТО не възнамерява да разгърне нови ядрени ракети в Европа.    \"Не искаме нова надпревара във въоръжаването, но тъй като Русия разполага с нови ракети, ние трябва да гарантираме, че нашите средства за противодействие и защита остават надеждни и ефективни\", категоричен бе той.\r\nЗнаете, след години на недоволство срещу Русия за системата за крилати ракети 9M729, САЩ обявиха през февруари, че ще се изтеглят от договора през август, ако Москва не отстъпи. 29-те съюзници на НАТО единодушно подкрепиха оценката на Вашингтон, че ядрената система нарушава договора от 1987 г., който забранява изстрелването на ракети с обсег от 500 до 5 500 километра. Дипломатите заявиха, че вместо съгласие със САЩ, няколко съюзници са извършили собствено независимо разследване и са стигнали до същото заключение.\r\nСледващата седмица се свиква среща на Съвета НАТО-Русия като последно предложение за убеждаване на Москва да се откаже от ракетите и да спаси договора. \"Призоваваме Русия да поеме отговорния път\", отбеляза още Столтенберг. \"Но за съжаление, не сме видели никакви признаци, че Русия възнамерява да го направи. Всъщност тя продължава да развива и изстрелва новите ракети\".   След дълго отричане на съществуването на ракетната система, Русия настоя, че тя се съобразява с договора и обвини САЩ на свой ред в нарушаване на споразумението. ", "date": "2019.06.25", "title": "САЩ мислят върху нови системи за отбрана заради ракетите на Русия"}
{"url": "https://www.actualno.com/balkani/severnomakedonskijat-prezident-planirame-nachalo-na-pregovorite-za-es-do-kraja-na-2019-godina-news_762332.html", "text": "    Преспанският договор изискваше огромна смелост и визия - смятам, че това беше разбрано в Германия. Затова Северна Македония няма план Б. Нашият План Б е начало на преговорите до края на годината, заяви северномакедонският президент Стево Пендаровски в интервю за онлайн изданието на Spiegel, предаде БГНЕС.      Интервюто с Пендаровски германската медия публикува малко преди началото на двудневното му посещение в Германия. То започва с Договора от Преспа, който според изданието е безпрецедентен в най-новата история на Балканите.   Вестникът заявява, че \"нито една страна не е възприемала толкова сериозно, колкото Македония\", че \"най-важният принцип на политиката на Брюксел към Западните Балкани\" е \"мирното разрешаване на конфликти и регионално сътрудничество\", както се вижда от \"добавената географска дефиниция Северна в името на страната.\"\r\nПендаровски, говорейки за , заяви в интервюто, че е оптимист за датата за започване на преговори за присъединяване към ЕС. \"Ние вярваме, че няма по-сериозни забележки срещу започването на преговори за присъединяване, а само технически отлагания. Германия е нашият най-важен партньор, тя беше един от актьорите в Преспанския договор и в Берлин много добре познават политическата ситуация у нас\", са думите на северномакедонския президент.  Вестникът се позовава и на пакета Албания-Северна Македония и получаването на обща дата за началото на преговорите за присъединяване, като оценява, че проблемите на Македония с върховенството на закона и корупцията са по-малки в сравнение с хаотичната политическа ситуация в Албания. ", "date": "2019.06.25", "title": "Северномакедонският президент: Планираме начало на преговорите за ЕС до края на 2019 година"}
{"url": "https://www.actualno.com/europe/goreshtinite-prichinjavat-shteti-na-magistralite-v-germanija-news_762288.html", "text": "    Поради високите температури, шофьорите, които се движат юг от федерална провинция Саксония-Анхалт трябва да се приспособяват към допълнителните ограничения на , съобщава германският национален ежедневник Die Frankfurter Allgemeine Zeitung.      Въведени са ограничения за скоростта с оглед опасност от компрометиране на пътя, поясни ръководителят на Държавната пътна администрация Уве Лангкамер, предаде агенция Фокус.   Засегнатата е магистрала A9 между Шкойдитцер и Хале, където е сила забрана за движение над 120 км/ч. Лимит от 100 км/ч е определен за A9 в посока Мюнхен между Наумбург и Дройсиг, както и около Вайсенфелд. На А38 шофьорите трябва да карат по-бавно в двете посоки между Мерзебург-Юг и Мерзебург-Север и по посока на Лайпциг между Лютцен и границата със Саксония. През лятото на 2015 г. жегата доведе до надигане на магистрала А9 в Бад Дюренберг. Секцията беше блокирана и ремонтирана в продължение на седмици.    ", "date": "2019.06.25", "title": "Горещините причиняват щети на магистралите в Германия "}
{"url": "https://www.actualno.com/society/puskat-onlajn-kalkulator-za-smjatane-na-tol-taksi-news_762243.html", "text": "    До средата на юни са продадени над 4 млн. електронни винетки, а приходите от тях са над 240 млн. лв. Това обяви на брифинг заместник-министърът на регионалното развитие и благоустройството Николай Нанков по време на представянето на готовността за въвеждане на тол системата.      \"Хубавото на тол система е, че факторът време, прекарано в страната, ще бъде минимализиран. С бъдещата тол система пътуването в рамките на страната – т.е. времето, което превозното средство ще прекарва в страната, няма да бъде водещо“, заяви Нанков, цитиран от Агенция \"Фокус\".\r\nЗа надеждното функциониране на системата вече е изградено Национално тол управление, където общо 629 служители работят в специално оборудвани помещения – диспечерски пункт, стая за контрол, кол-център и други. То  е разработило специален онлайн калкулатор, с който всеки превозвач може да изчислява разхода за преминаването по определен маршрут, предаде БГНЕС.   По предложение на превозвачите на 16 август ще стартира реалното тестване на системата на терен, а до 1-2 месеца се очаква да станат ясни крайният ѝ обхват и тарифите. Първоначално в обхвата на системата ще влязат не повече от 6000 км от пътната мрежа на страната, предимно транзитните коридори – магистралите, пътищата от първи клас и частично от втори. За различните пътища ще има и отделно таксуване.  \"Реалната търговска експлоатация на тол системата няма да започне преди да изчистим всички проблеми\", увери Нанков и припомни, че въвеждането на системата за таксуване на база време и изминато разстояние е един от приоритетите на настоящото правителство. \"Срещнахме много трудности при въвеждането на първи компонент – електронната винетка. Надявам се, че това няма да се случи и с втория\", допълни още той.\r\nДиректорът на Националното тол управление проф. Олег Асенов посочи, че при транзитния трафик на товарни автомобили в момента се попълват ръчни карти, в които се отбелязват крайните точки и маршрута. Те важат за 24 часа, за които превозното средство трябва да напусне пределите на страната. Националното тол управление има пълната оперативна готовност да прилага 24-часов контрол.\r\nПървото заседание на специално създадения от парламента Обществен съвет по въвеждането на тол системата ще се проведе на 5 юли в МРРБ. На 3 юли пък ще бъде проведена нова среща с превозвачите, на която ще бъдат обсъждани тарифите.     ", "date": "2019.06.25", "title": "Пускат онлайн калкулатор за смятане на тол такси"}
{"url": "https://www.actualno.com/society/manolova-lipsata-na-zakon-za-chastnija-falit-tolerira-sivija-sektor-news_762253.html", "text": "    В последните десетилетия у нас се наблюдава тревожна тенденция за увеличаване на случаите на физически лица, изпаднали в трайно състояние на невъзможност да изплащат задълженията си. България е единствената държава в Европейския съюз, в която липсва правна уредба и закон, уреждащ личния фалит на физически лица.      Това заяви омбудсманът Мая Манолова по време на дискусия, на която бяха представени основни предложения в изграждането на бъдещия закон, предаде БГНЕС.\r\n„Това е законопроект за да бъде предвиден втори шанс на добросъвестните физическите лица. Текстовете са в полза както на длъжниците, така и на държавния фиск, защото голяма част от тези хора са в сивата икономика заради неспособността да погасяват дълговете си към банките“, смята общественият защитник.\r\nПрез 2017 година просрочените заеми в България са на стойност 4,7 млрд. евро, от които необслужваните потребителски заеми са над 400 млн. евро. Става дума не само за , но и към фирми за бързи кредити и лизингови компании. За 2018 г. все още няма окончателна статистика, но положението не е по-добро, съобщи Манолова.  Бившият председател на парламента проф. Огнян Герджиков смята, че този проект е добра основа за изработването на качествен закон. Неговата препоръка е обаче да не се бърза. „Ние сме царе да бързаме, да не доглеждаме. Затова, нашият законодател непрекъснато се самоотрича като променя непрекъснато законите. Според последната разпоредба този закон трябва да влезе от 1 януари 2020 г. – пълен абсурд. Несериозно отношение е това“, смята изтъкнатият юрист и университетски преподавател.   За съпоставка Герджиков даде Германия, която е приела Закон за несъстоятелността през 1994 г. като времето за влизане в сила е 1 януари 1999 г. -4 години и половина да може да възприеме и да може да се прилага.\r\nПрепоръката на проф. Герджиков е текстовете да се изчистят редица понятия, да се изчисти езикът от паразити и излишни думи, описания, изказът да е по-стегнат.    В проекта на закона се казва, че съобразно доходите, имуществото и задълженията на длъжника се предвиждат алтернативи за погасяване Включват три групи решения –за обявяване в несъстоятелност с одобряване на погасителен план, за обявяване на длъжника в несъстоятелност с ликвидация на имущество и за обявяване в несъстоятелност при липса на доходи и имущество.\r\nВъв всички случаи, с цел защита на кредиторите и дисциплиниране на длъжника, опрощаването на остатъка от задълженията се предвижда да бъде възможно след изтичане на определен период от време, през който длъжникът извършва частични плащания, или се осребрява негово имущество. ", "date": "2019.06.25", "title": "Манолова: Липсата на Закон за частния фалит толерира сивия сектор"}
{"url": "https://www.actualno.com/business/vseki-vtori-bylgarin-e-gotov-da-pochiva-na-kredit-news_762256.html", "text": "    През последните два месеца се наблюдава ръст от над 10% на бързите кредити, които се взимат основно с цел ходене на море, показват данните на Асоциацията за защита на потребителите.      Всеки втори българин е готов да почива на кредит. Хората са готови да отделят повече от половината си месечна заплата (56%) за лятната си почивка. Разходите за ваканция не се различават от тези за миналата година (55,6 %). Най-много пари ще се похарчат за пътувания в страната (17%), летни занимания (16%) и обзавеждане за дома и вилата (14%). Между 500 и 1000 лв. е най-търсеният заем за почивка от банките или от фирмите за бързи кредити.   Българи, живеещи и работещи в чужбина, също са измислили нов начин за дълга лятна почивка на българското Черноморие като теглят бързи заеми. Те се завръщат от странство в родината и с българската си лична карта теглят суми между 2000 и 5000 лв. от фирми за бързи кредити. Използват ги за едномесечна ваканция, след което веднага се връщат на работа зад граница. Някои \"забравят\" да си погасяват навреме вноските си по кредита, а други дори изчезват от полезрението на кредитодателите.\r\n\"Засега имаме около 200 подадени случая на просрочени заеми от българи, които живеят в чужбина. Голяма част от тях са нашенци, които работят и живеят в Гърция\", заяви председателят на Асоциацията за защита на потребителите Пейо Майорски.  Според него те трябва да знаят, че проблемите им предстоят, защото ще бъдат подгонени от колекторските фирми – събирачите на вземания. \"Много от тези хора нямат доходи в страната, но имат имущество тук. Свързаността в рамките на ЕС, дава редица възможности за реакция спрямо недобросъвестни кредитополучатели именно от колекторските компании\", коментира Майорски.\r\nФирми с бързи кредити са намерили своя пазарна ниша, като привличат за клиенти хора, които имат нужда от финанси в 3 основни направления почивка в чужбина и в България, стоковите кредити и заем до заплата. Най-много са взетите заеми за кредит до заплата – до 300 лева. Много хора се възползват от тази опция, за да изкарат месеца, а връщат парите със следващия си доход.   На второ място са стоковите кредити, които обикновено се взимат за бяла и черна техника. Тегленето на кредит от фирми за бързи заеми е сред предпочитаните начини за модернизиране на дома. При избора на дружество за бързи кредити се избягват плащането на вноски по други заеми в банки, както и доказването на доход. Обикновено кредитът се взима само с помощта на лична карта.    Лятото обаче е сезонът, в който се взимат най-много кредити за почивка – в чужбина, или по българското Черноморие. След нея обаче започва тормозът от събирачите на вземания, които са новите мутри, допълва Майорски. ", "date": "2019.06.25", "title": "Всеки втори българин е готов да почива на кредит"}
{"url": "https://www.actualno.com/politics/karajancheva-v-rusija-proektyt-aec-belene-shte-byde-realiziran-napylno-na-pazaren-princip-news_762297.html", "text": "     Русия е важен партньор на България в енергийната сфера, която заема едно от водещите места в двустранните отношения. Това подчерта председателят на Народното събрание Цвета Караянчева на срещата си с  председателя на Съвета на федерацията на Федералното събрание на Руската федерация Валентина Матвиенко, съобщиха от НС.       Цвета Караянчева сподели желанието на страната ни да продължи реализацията на АЕЦ „Белене“ и подчерта , че процедурата за търсене на стратегически инвеститор вече тече и всеки участник е добре дошъл да участва в конкурса, включително и „Росатом“. Тя подчерта, че проектът ще бъде реализиран напълно на пазарен принцип и България няма да предоставя държавни гаранции или договори за изкупуване на електроенергия на преференциални цени.   Цвета Караянчева уточни, че България води политика, насочена към гарантиране на енергийната сигурност както за страната, така и за Европейския съюз. „Страната ни подкрепя възможността за преминаване на на разклонение на „Турски поток“ през нейната територия към Сърбия и Европа. В този контекст бих предложила да наричаме това разклонение „Балкански поток“. С доставките на газ по тази тръба ще бъде засилена и ролята на газовия хъб „Балкан“, посредством което ще се постигне реална диверсификация на доставките на газ и конкурентни цени както за България, така и за Европа“, отбеляза председателят на българския парламент.\r\nАктивизирането на контактите между законодателните институции и волята за развитие на двустранния политически диалог обсъдиха още по време на срещата си Цвета Караянчева и Валентина Матвиенко. На разговора беше изразено мнение, че визитата на българските парламентаристи ще даде допълнителни стимули за развитие на двустранния политически диалог и особено на междупарламентарното партньорство.  Председателят на Народното събрание подчерта, че народните представители от групите за приятелство могат да допринесат много за воденето на равнопоставен и взаимноизгоден двустранен политически диалог. Този факт, наред с традиционно добрите отношения и искрено приятелство между българския и руския народ, биха могли да доведат до много добри резултати в нашето сътрудничество, добави Цвета Караянчева.\r\nПредседателите на двете законодателни институции оцениха изключително високо активизирането на двустранните отношения на най-високо политическо ниво, като подчертаха размяната на визити между премиерите и президентите на България и Русия през последните години.\r\nИзразено бе общо задоволство и от възстановяването на работата на Междуправителствената комисия за икономическо и търговско сътрудничество. Заинтересовани сме от политически диалог, при който се ръководим от своите национални интереси и същевременно се придържаме към общата политика на държавите-членки на ЕС и НАТО, подчерта на срещата Цвета Караянчева. Председателят на българския парламент посочи, че като пълноправен член на ЕС и НАТО България може да бъде мост в отношенията между двете организации и Русия.       Загрижени сме от спада в двустранния стокообмен през 2018 г. в сравнение с предходната година и особено от намаляването на българския износ, отбеляза Цвета Караянчева. Тя посочи, че има потенциал за увеличаване на износа на български изделия, които са добре познати на руския пазар.\r\nДадена беше висока оценка на положителната динамика в развитието на двустранното сътрудничество в областта на образованието и науката, както и вече установените ползотворни и конструктивни отношения между български средни и висши учебни заведения и техните руски партньори. Обсъдени бяха възможностите за увеличаване на изучаването на български и руски език в двете страни. По време на срещата Цвета Караянчева постави темата за възможността българските студенти в Руската федерация да могат да работят почасово. От своя страна председателят на Съвета на федерацията на Федералното събрание на Руската федерация съобщи, че са предприети законодателни промени и от септември те ще имат тази възможност. Валентина Матвиенко съобщи още, че от догодина руската страна ще увеличи броя на стипендиите за български студенти от 225 на 300.\r\nПредседателят на българския парламент сподели желанието на страната ни да продължи да развива сътрудничеството с Русия в областта на икономиката, транспорта, науката и културата. Като особено важни за страната ни бяха подчертани връзките в сферата на туризма. Като пример Цвета Караянчева посочи увеличения брой на изнесените бюра за издаване на визи на руски туристи.\r\nНа срещата бяха отбелязани вековните традиционно близки връзки между народите на България и Русия.\r\nБългарска парламентарна делегация, водена от председателя на Народното събрание Цвета Караянчева, е на двудневно официално посещение в Москва. В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.       ", "date": "2019.06.25", "title": "Караянчева в Русия: Проектът АЕЦ \"Белене\" ще бъде реализиран напълно на пазарен принцип"}
{"url": "https://www.actualno.com/politics/radev-trjabva-da-sme-neprimirimi-kym-niskoto-kachestvo-i-korupcijata-news_762267.html", "text": "    Това, което най-много ни липсва в България, е непримиримост към ниското качество. Имаме нужда от друго качество в политическия процес, от други критерии за оценка на работата на политици, на управление, друго качество на избирателния процес, друго качество на инфраструктура, образование, здравеопазване.      Това заяви президентът Румен Радев на среща с представители на българската общност в Женева, цитиран от прессекретариата на държавния глава. В България трябва да преминем от количествени към качествени измерители на нашия живот, посочи президентът и даде пример с изграждането на инфраструктура в България, където е най-видимо как вложените пари не отговарят на крайния резултат.  „Това означава няколко неща – лошо качество на провеждане на обществените поръчки, неспособност и липса на административен капацитет или корупция, или всичко това заедно. Тези неща трябва да дразнят все повече и трябва да бъдем непримирими“, заяви Румен Радев.\r\nПо думите му българите зад граница могат да помогнат за процесите в България, като, връщайки се в родината, привнесат у нас професионалните и обществените отношения, както и успешните модели от опита си в чужбина. Това ще даде тласък за нашите бъдещи успехи, заяви Румен Радев.       Държавният глава подчерта, че българите в Швейцария са изключително добре интегрирани, с доказани успехи в областите, в които осъществяват дейността си – банковото дело, науката и образованието, информационните технологии, медицината, културата и изкуството.\r\n„Гордея се с вас и с начина, по който представлявате България, защото доброто име на България и готовността за инвестиране в страната ни се дължи до голяма степен на вас“, обърна се той към българите.\r\nПрезидентът заяви още, че ангажиментите на държавата към българските граждани в чужбина не изисква единствено средства, а и точни нормативни решения и ясна визия.\r\n„Имаме Национална стратегия за българските граждани и историческите български общности по света, която не е лош документ, но се нуждае от сериозна актуализация“, посочи Румен Радев. Той заяви, че президентската институция предвижда да организира форум с участие на българи зад граница и съответните компетентни институции, на който да се обсъдят въпросите за сънародниците ни в чужбина.\r\nПрезидентът Румен Радев е в Женева във връзка с 41-aта сесия на Съвета на ООН по правата на човека.  Днес той ще посети Европейската организация за ядрени изследвания – ЦЕРН, където ще разговаря с българи, които работят в организацията.    ", "date": "2019.06.25", "title": "Радев: Трябва да сме непримирими към ниското качество и корупцията"}
{"url": "https://www.actualno.com/sofia/oblekcheni-uslovija-za-naemane-na-sportni-obekti-v-sofija-predvijda-nova-naredba-news_762263.html", "text": "    Общински спортни и туристически обекти на територията на София ще могат  да се отдават под наем при облекчени условия до 30 години. Това предвижда нова Наредба за управление и разпореждане с общински спортни и туристически обекти, която Столична община пуска днес за обществено обсъждане.      Възможност за по-дългосрочно стопанисване на спортните обекти дава , изтъкна при представянето на наредбата Николай Стойнев, зам.-председател на  Столичния общински съвет, председател на икономическата комисия в СОС и общински съветник от ГЕРБ.  По думите му с наредбата ще се реши големия проблем при стопанисването на спортната  база – че клубове не успявали да направят нужните инвестиции заради ограниченията по Закона за общинската собственост с максимален срок от 10 години. \"С новия закон този срок се увеличава до 30 години, което ни дава възможност да регламентираме в наредбата начина по който ще могат да се отдават за по-дълъг срок такива терени\", изтъкна той.   Възможността за предоставяне на спортната база на спортните  клубове за по-дълъг период ще им даде сигурността да могат да правят съответните инвестиции, добави той.  Като примери за рушащи се спортни обекти, поради липса на инвеститори, той посочи стадионите в Горубляне и в Мировяне, спортна зала в Люлин и изрази надежда с новата наредба такива обекти бързо да намерят наематели, които да ги развият.\r\nНаредбата предвижда  облекчения за клубове и федерации, съобщи Анатоли Илиев, общински съветник и председател на Спортната комисия. Безвъзмездно предоставяне на спортни обекти без търг за 10 години е записано в наредбата, посочи той и уточни, че такива директни договори ще се сключват когато кандидатът е само един. Това ще даде възможност на районните кметове, особено в яката под Околовръстното шосе, да отдават такива обекти и да може да се инвестира в тях\", отбеляза той. \" За кварталните обекти за една година районните кметове ще могат да ги отдават без да се гласува от СОС \", посочи още той като пример за новите облекчения.  Общинските представители съобщиха, че вече има много постъпили искания за наемане на спортни зали и обекти . Задължително условие за по-дългосрочното отдаване ще е провеждане на конкурс чрез обяви на Столична община и съответния район. Друго задължително изискване ще е да се осигурява ползване на базата от живеещите в района и да има възможност за ползване от хора с увреждания.\r\nЗаложен е текст в наредбата, предвиждащ облекчено отдаване на плувни басейни на спортни клубове при задължително условие да се ползва минимум 4 часа дневно от училището, в което се намира басейна и да се осигури възможност за тренировки на учениците. Във времето, в което не тренират, може да се организират платени тренировки или достъп за хора от района. Идеята е басейните да се използват през целия ден, поясни Илиев.  Сред условията за кандидатите за наемане на обекти за 30 години е задължително лицензиране и да са спортни клубове, федерации или обединени спортни клубове.  За наемане на обекти до 10 години ще бъде давана възможност и на училищни настоятелства, юридически лица на бюджетна издръжка, също на неправителствени организации с идеална цел, поясни още Илиев.   Когато става въпрос за изграждане на спортно съоръжение върху  общински терен ще се предоставят обекти за 30-годишно стопанисване, например за стадиони и спортни зали. По-малките обекти ще се отдават за по-кратък срок. Предвижда се изготвяне на списък на обектите и имотите, в които влизат както големи обекти, така и малаки квартални площадки.  Сред тях няма да бъдат такива, които не са изцяло общинска собственост. \"Мария Луиза\" е 58% частна собственост и 42% общинска собственост  чрез \"Софийски имоти\", така че новата наредба ще е неприложима за този обект, същото се отнася и за колодрума, и \"Юнак\", които са държавна собственост , уточниха от общината.    Идеята на работната група, разработила наредбата, е да се насърчава и улеснява управлението и развитието на спорта на територията на София и да се улесни достъпът до спортните съоръжения за хората в неравностойно положение. \"Дават се повече пълномощия и възможности на районните кметове за развитие на спортната база по места; подпомага се участието на общината в търговски дружества, чийто основен предмет на дейност е свързан с насърчаване развитието на физическата култура и спорта в София; регулира се и начинът на ползване на училищната спортна база\", изтъкнаха от общината. ", "date": "2019.06.25", "title": "Облекчени условия за наемане на спортни обекти в София предвижда нова наредба"}
{"url": "https://www.actualno.com/europe/ukrajna-napusna-pase-sled-kato-rusija-se-vyrna-makar-krim-da-si-e-oshte-ruski-news_762248.html", "text": "    Украинската делегация в Парламентарната асамблея на Съвета на Европа излезе от органа в знак на протест, след като на руските депутати беше разрешено да се върнат в органа за правата на човека пет години след анексирането на Крим, предаде БГНЕС.      Украинският президент Владимир Зеленски каза, че е \"разочарован\" от решението на ПАСЕ да приеме Русия, а ръководителят на делегацията заяви, че Украйна ще спре работата си в асамблеята.   Асамблеята в Страсбург се съгласи рано тази сутрин да позволи на руските представители да се върнат в органа, пет години след като Москва беше лишена от правото си на глас за анексирането на Крим.\r\n\"Разочарован съм от решението на ПАСЕ да потвърди правата на руската делегация без ограничения\", каза Зеленски. Той добави, че миналата седмица е обсъдил въпроса с френския президент Еманюел Макрон и германския канцлер Ангела Меркел.  \"Опитах се да убедя г-н Макрон и г-жа Меркел, че завръщането на руската делегация в ПАСЕ е възможно само след като Русия изпълни основните изисквания на асамблеята. Жалко е, че нашите европейски партньори не ни чуха\", добави той в съобщение във Facebook.\r\nУкраинският депутат Володимир Ариев, ръководител на делегацията на страната в ПАСЕ, заяви, че е решено \"да спре участието си в работата на ПАСЕ, с изключение на въпросите, свързани с отстраняването на правата на руската делегация\". Той каза, че делегацията е поискала от украинския парламент \"спешно\" да разгледа членството на страната в ПАСЕ.   Делегацията също така поиска от украинския президент да разгледа въпроса за бъдещата работа на страната в Съвета на Европа.     ", "date": "2019.06.25", "title": "Украйна напусна ПАСЕ, след като Русия се върна, макар Крим да си е още руски"}
{"url": "https://www.actualno.com/europe/soleni-globi-za-spane-na-obshtestveni-mesta-v-hyrvatski-kurort-news_762184.html", "text": "    Спането в обществена зона ще ви струва повече, отколкото ако платите за настаняване в хотел, се казва в обява на хърватския град Хвар.      Поради негативните преживявания с хора, които обективно нарушават репутацията на града, Хвар реши да наложи строги наказания за \"превъзпитание\" на туристите.   А именно, ако сте турист в Хвар и сте заловени от общински работници, че спите в обществена зона, очакваното наказание е 400 евро, информира БГНЕС. Разхождайки се по улиците на града по бански костюм ще ви струва 500 евро, а ако ви хванат да пиете алкохол на обществени места, наказанието, което следва, е 700 евро. ", "date": "2019.06.25", "title": "Солени глоби за спане на обществени места в хърватски курорт"}
{"url": "https://www.actualno.com/burgas/obshtina-burgas-stava-stopanin-na-morskoto-uchilishte-news_762228.html", "text": "    Общинските съветници в Бургас решиха , да премине към общината. Досега то беше държавна собственост , под ръководството на Министерството на образованието. За промяната настоя кметът Димитър Николов. Тогава той заяви готовността на общината да стопанисва училището:      \"Ако го получим, гарантирам, че ще бъдат положени всички усилия за модернизация на материалната база, повишаване качеството на образованието, запазването и развитието на това знаково за града ни училище \", каза Димитър Николов.\r\nНа днешната сесия, това желание вече е факт.\r\nВиолета Илиева, която е началник на РУО на МОН в Бургас, заяви:  „За 60 години десетки хиляди души са придобили специалности там. Материална база, сравнена с другите професионални гимназии в града, не е добра. Извършена е проверка на състоянието на училището, която е показала, че отливът на ученици е заради недобрата база “.\r\nУчилището отговаря на един от най-важните критерии, за да бъде общинско. Това е необходимостта професиите, които се изучават в него, да бъдат важни за поминъка в региона. А те са \"Морско корабоводене\", \"Корабни машини и механизми\" и \"Митническа и данъчна администрация\".\r\nМного фирми, които работят в тези области, са изявили желание да наемат кадри от специалностите, които се изучават в морското училище.    „Много скоро Морското училище ще има база, сравнима с останалите гимназии в града“, обеща кметът Димитър Николов. ", "date": "2019.06.25", "title": "Община Бургас става стопанин на Морското училище"}
{"url": "https://www.actualno.com/balkani/erdogan-ne-se-otkazva-ot-sondajite-za-gaz-i-ot-ruskite-s-400-news_762284.html", "text": "    Турция не възнамерява да спре проучването за природен газ край бреговете на Кипър въпреки заплахите на Европейския съюз миналата седмица от санкции и значителното напрежение в отношенията с Атина и Никозия. Това заяви турският президент Реджеп Тайип Ердоган, предаде Анадолската агенция, цитирана от БГНЕС.      „В района имаме четири кораба и взехме мерки. Премиерът на Гърция говори сам, но независимо от това, което той казва, ние имаме права там”, посочи Ердоган пред депутатите от Партията на справедливостта и развитието (ПСР).   Ердоган реагира на изявление от миналата седмица на гръцкия премиер Алексис Ципрас, който заяви, че Атина \"няма да позволи\" на Турция да продължи с огласените планове за в изключителната икономическа зона на Гърция.\r\n\"Докато не постигнем справедливо разпределение на природните ресурси в Източното Средиземноморие, ще продължим да действаме решително в района\", каза Ердоган, като добави, че Турция също ще предотврати всякакви усилия за сондиране за газ, които \"игнорират\" правата на Турция и окупираната от турците северна част на Кипър.  Турският президент също изглеждаше категоричен по въпроса за руската система за противоракетна отбрана, като още веднъж пренебрегна силните американски възражения срещу нейното придобиване. „Надяваме се да започнем да получаваме системите за противовъздушна отбрана С-400, които поръчахме, следващия месец. Няма да направим крачка назад от това“, заяви още Ердоган. ", "date": "2019.06.25", "title": "Ердоган не се отказва от сондажите за газ и от руските С-400"}
{"url": "https://www.actualno.com/analysis/prezidentyt-na-iran-obvini-sasht-v-lyja-news_762205.html", "text": "    Държавният глава на Иран Хасан Рухани обвини САЩ в лъжа, като посочи, че Вашингтон не е отправил предложение за преговори към Техеран, предава AFP.      По-рано съветникът на американския президент Доналд Тръмп по националната сигурност Джон Болтън определи като „оглушително\" мълчанието на Иран относно предложението за преговори с Вашингтон.    ) отвори вратата за реални преговори. В отговор на това мълчанието на Иран е оглушително\", подчерта Болтън по време на посещение в Ерусалим.\r\nСАЩ наложиха санкции на върховния лидер на Иран аятолах Али Хаменей и други представители на Техеран.  От МВнР на Иран определиха новите ограничения като „перманентно затваряне на пътя към дипломацията\" с американската администрация. ", "date": "2019.06.25", "title": "Президентът на Иран обвини САЩ в лъжа"}
{"url": "https://www.actualno.com/smolyan/nov-kongresen-centyr-otkrivat-v-pamporovo-liftovete-sa-bezplatni-na-29-ti-uni-news_762266.html", "text": "    На 29 юни т.г. (събота), ще предложи на своите многобройни гости изпълнена с разнообразни и привлекателни събития и възможности програма във връзка с официалното откриване на новия си Конгресен център и сезон “ Лято в Пампорово ”.      В 17.30 часа в зала “Родопи” на изцяло обновения хотел Перелик 5* в присъствието на представители от различни браншове и медии ще бъде презентиран и открит Конгресен център “Пампорово”. Ще бъдат показани всички новости за сезон “Лято в Пампорово”.\r\nСобственикът и мениджърският екип на „Пампорово“ АД ще разкрият и по-нататъшните планове за развитието на курорта.  Гости на събитието ще бъдат героите от хитовия тв сериал “Дяволското гърло” Теодора Духовникова и Владимир Карамазов.\r\nПреди това, в 10.30 часа ще има още едно откриване – на новоизградения Туристически център и запознаване с услугите, които той предоставя на туристите .\r\nЗа всички гости на курорта на 29 юни лифтовете ще работят безплатно . Деца, младежи и възрастни ще могат да се забавляват през целия ден в новопрострените детски кът и приключенски парк, а новия уелнес център в хотел “Орловец” ще предложи достъп за любителите на релаксиращите и разкрасителни процедури през целия сезон.    За любителите на вълнуващи преживявания на открито вече са на разположение трасетата на велопарка, както и туристическите маршрути, за които са осигурени опитни водачи и транспорт.\r\nНовият конгресен център “Пампорово” представлява добре планиран и осигурен на най-високо техническо ниво комплекс от 5 зали с общ капацитет от 1 100 места. Най-голяма и единствена по рода си в курорта е поливалентна зала „Родопи“ със 750 места , която може да се раздели на две зали по 600 и 150 Останалите 4 зали са разположени в непосредствена близост до голямата и са с капацитет от 50 до 90 места. Залите от конферентния блок са в близост до основния и най-голям ресторант в курорта.\r\nКонферентният център се намира в отделно крило на хотела, разполага със самостоятелен вход и чрез топла подземна връзка е свързана с петзвездния хотел Орловец. Под залата има изградени два подземни паркинга на Перелик и Орловец, а до нея има и открит паркинг. Комплексът е изграден така, че да е достъпeн за трудноподвижни хора.   Туристически център Пампорово ще обслужва целогодишно туристите в курорта с актуална информация за услуги, забележителности и маршрути. Целта му е да ориентира гостите на курорта за възможностите за спорт и активна почивка като: планинско колоездене, плуване, конна езда, пешеходен туризъм, тенис, футбол, риболов, туристически и алпийски маршрути, спускане с лодки в пещера, джип сафари, скално катерене.\r\nЗа улеснение на туристите в курорта е въведена кол център система за получаване на актуална и навременна информация от вело зоната, работещи лифтове и отворени трасета, както и за директна връзка с ПСС или хотелите. А като допълнително удобство туристите могат ежедневно да се информират за атмосферните условия в Пампорово в реално време чрез новата автоматична услуга SUMMERTIS, която се обновява няколко пъти в деня и дава необходимата метеорологична и актуална информация за курорта автоматично.\r\n „Велопарк Пампорово“ разполага с 15 велотрасета и обща дължина над 35 км . Трасетата и маршрутите са с различни нива на трудност, подходящи както за любители и начинаещи колоездачи, така и за професионалисти. За удобство на туристите във вело зоната има поставени на няколко места безплатни Wi-Fi зони, а за любителите на природата – има няколко панорамни площадки с фото рамки за запечатване на невероятната панорама от Родопите и незабравими моменти.\r\n“Пампорово Адвенчър парк” е най-новата атракция в курорта в развитие, която на този етап ще предлага нова въжена градина за малки и големи, обособени места за почивка и пикник, въздушна възглавница за скокове и допълнителни атракции около язовира в курорта.\r\n“Детски кът Пампорово” e стратегически разположен на входа на курорта и предлага целогодишно детска занималня за деца над 4 години с различни кътове със занимателни игри и киносалон. В детския клуб всеки родител може да остави детето си вътре в центъра или на открито, за да ползва детската площадка и батут пред центъра. Предлага се организиране на детски тържества и рождени дни в клуба.\r\nMountain Wellness Lounge Орловец предлага различни терапии и здравословни релакс процедури. На разположение на туристите в изцяло обновения хотел са вътрешен басейн с изглeд към планината, хамам, солна стая, сауна, билкова сауна, парна баня, арома парна баня, фитнес, фреш бар, хидромасажна баня, релакс зона, тропически контрастен душ, инфрачервена хало сауна, масажни кабинети и салон за кало и луга лечение. ", "date": "2019.06.25", "title": "Нов конгресен център откриват в Пампорово, лифтовете са безплатни на 29-ти юни"}
{"url": "https://www.actualno.com/business/kevr-syzdava-novi-pravila-pokraj-sdelkata-za-chez-news_762190.html", "text": "    Комисията за енергийно и водно регулиране (КЕВР) ще създаде специални критерии по сделката с . Новите правила ще бъдат изработени от междуведомствена група, създадена със заповед на председателя на КЕВР.      Те ще се използват и за в бъдеще при големи сделки в областта на енергетиката, обяви председателят на регулатора Иван Иванов след обществено обсъждане за новата цена на природния газ от 1 юли. Очаква се критериите да бъдат изготвени до 2-3 седмици.   \"Еврохолд България\" вече подписа договор за покупката на ЧЕЗ при цена от 335 млн. евро, които ще плати със собствен капитал и заем от 2 големи банки.\r\nОт дружеството очакват сделката да бъде приключена до края на годината. За да бъде финализирана покупката, са необходими одобрения от КЗК и КЕВР.   ", "date": "2019.06.25", "title": "КЕВР създава нови правила покрай сделката за ЧЕЗ"}
{"url": "https://www.actualno.com/crime/chetirima-prebiha-myj-v-kyshtata-mu-pred-ochite-na-negova-rodnina-news_762180.html", "text": "    20-годишна жена успя да се спаси от потенциално отвличане, а неин роднина е в болница с опасност за живота след като къщата им в плевенското село Каменец била нападната от четирима мъже. Двама от нападателите вече са задържани. Другите двама се издирват, съобщи Областната дирекция на вътрешните работи в Плевен.      Екшънът се разиграл вчера призори. Младата жена е от град Летница, но отишла в Каменец в дома на свой роднина – 44-годишен. Нападателите пристигнали с лек автомобил \"Опел\". Влезли в къщата и пребили роднината – спукали му черепа и му нанесли множество травми по тялото. Набелязаната жертва успяла да се обади на тел. 112 и полицията реагирала веднага. Когато изпратените патрулки пристигнали на място, от четиримата мъже нямало и помен.   Пребитият бил откаран в плевенската \"Спешна помощ\" и лекарите успели да стабилизират състоянието му.\r\nСамоличността на извършителите е установена. Трима от тях са от град Павликени – на 22 г., 47 г. и 38 г., четвъртият е 24-годишен от Летница. Те се укрили и били обявени за издирване с мярка \"принудително довеждане\". 24-годишният е задържан от ловешки полицаи, а 22-годишният е заловен в Павликени.  Материалите по случая са докладвани в Плевенската окръжна прокуратура. ", "date": "2019.06.25", "title": "Четирима пребиха мъж в къщата му пред очите на негова роднина"}
{"url": "https://www.actualno.com/curious/nova-lubov-za-tezi-3-zodii-prez-2020-news_762210.html", "text": "    Дали това ще бъде вашата година на любовта или не зависи от много фактори и един от тях е зодията ви. Въпреки всичко енергията на 2020 е много положителна и ще донесе любовен подарък за всеки.      Ето и , които през новата година ще поставят ново голямо начало в любовта и това ще промени живота им!    Овен Звездите ви вещаят истинска любовна трансформация тази година! В романтичен план ще има много и сериозни промени за вас и сегашния ви партньор. Възможно е да срещнете нов човек, който да промени света ви. Месец след месец ще се чувствате все по-щастливи и на върха на емоциите си, защото сърцето ви ще е окрилено от импулсите на любовта.    Близнаци    Ще се срещнете с най-голямата си любов през тази година! Дали тази връзка ще бъде дълга и успешна или ще бъде възпрепятствана от различни трудности и проблеми - зависи само и единствено от вас. Вие и само вие ще движите колелото на тези отношения. В любовен план ще усетите няколко сътресения, които биха ви изкарали извън равновесие, но това ще са моменти състояния.      ", "date": "2019.06.25", "title": "Нова любов за тези 3 зодии през 2020"}
{"url": "https://www.actualno.com/actualno/apartamentgejt-kato-36-rentgena-po-dozimetyra-news_762204.html", "text": "    Комисията с дълго име и завършваща на КОНПИ прекрати работата си по \"Апартаментгейт\", оставяйки много въпросителни, които подробно може да разгледате . Правната страна ще оставим на юристите и на хората, които правят така, че минава месец-два след всеки скандал и идват едни типове, разперват ръце, и казват: \"Всичко е законно.\" После политиците разперват и те ръце и потвърждават: \"Всичко е законно\". Накрая ние излизаме абдалите, дето сме се нахвърлили на горките хора без основание, че и току-виж някой си навлякъл дело, твърдейки, че нещо, което е законно, не било законно. Положението е малко като в сериала \"Чернобил\" - всичко е 3.6 рентгена, няма проблеми.      Тук обаче ще загърбим юридическата страна и ще обсъдим политическата. Струва ми се, че имаше неписана договорка за \"Апартаментгейт\". Тя гласеше - ако ГЕРБ загубят изборите, ще има наказания по линията Цветанов: замесените са виновни за загубата, разтовариха много от авторитета на партията, чистим ги наред, бутаме им терасите, глоби и наказания, за да излезем на чисто. Но ако ГЕРБ спечели, както и стана, общо взето няма нужда да се втеляваме толкова, и без това идва лято, достатъчно с тия апартаменти. В такива моменти на помощ идват и медийните закони - стават някакви нови неща, трябва да ги отразяваме тях. Ето сега Сидеров се е активирал с , Ердоган загуби изборите, идват непомнени жеги в цяла Европа (както идват всяка година, но винаги са \"непомнени\") и прочие. \"Апартаментгейт\" остана пролетно-предизборна тема, на която ѝ е време да потъне в медийния архив и да се превърне най-много в тема за курсова работа във факултета по журналистика. \r\nЩом Борисов спечели даже с апартаментите в пасив, значи \"мъдростта на българския народ\", както обича да казва, когато печели (която става на \"лошия материал\", когато загуби) е решила да прости за гейта и да махне великодушно с ръка. И да разследваш, и да не разследваш, вече няма значение. Цветанов изгърмя, това е достатъчно. Местните избори ще минат добре с наказания, но пак толкова добре без. Цари равнодушие, което е перфектно, защото приравнява всички към инерцията на избора, натрупана вече 10 години. Всичко остава едно и също. По-големи стават само апартаментите, барбекютата, сауните, тоалетните, асансьорите, терасите, покривите, плазмите.   Автор:   ", "date": "2019.06.25", "title": "Апартаментгейт - като 3.6 рентгена по дозиметъра"}
{"url": "https://www.actualno.com/curious/4-te-zodii-koito-shte-specheljat-ot-lotarijata-prez-uli-news_762212.html", "text": "    С началото на ЮЛИ идват и много нови начала. Звездите вече са предначертали кои ще са най-облагодетелстваните това лято и в кои сфери от живота си. А дали вие сте сред тях? Вас дали ви очаква нещо хубаво през месец юли?      Ето и кои са четирите зодии, които със сигурност ще се радват на големи успехи през новия месец:    На тази зодия определено ще и върви много и то в доста сфери. Ако до сега не сте били забелязани, не се притеснявайте, настъпва и вашият момент. Определено ще блеснете с уникални умения и ще имате големи успехи на работното място. Очаква ви пътуване , на което ще видите много интересни неща. Ще имате много нови възможности в работен план, които определено не трябва да изпускате. Напълно възможно е да намерите половинката си, ако още не сте я срещнали, разбира се. Ще стабилизирате отношенията си със семейство и приятели и ще трябва да отделите малко време и за тях. Очакват ви много нови възможности и неочаквани обрати, бъдете готови за големи промени.       За вас това ще е месеца на сбъднатите мечти. Ако сте готови да работите здраво, за да и постигнете, със сигурност ще се радвате на големи успехи на работното място. Но успехите няма да са само там, определено ще са и в личен план. Очаквайте да намерите любовта, а ако вече сте я, ще имате възможността да заздравите отношенията си. Това е месеца, през който ще имате възможността да правите това, което ви харесва. Юли няма да е напрегнат и тежък месец за вас, но това не означава, че ще си почивате. Положете усилия и постигнете мечтите си, защото сега е вашият момент. Дайте всичко от себе си, за да се чувствате удовлетворени в края на месеца.      ", "date": "2019.06.25", "title": "4-те зодии, които ще спечелят от лотарията през ЮЛИ"}
{"url": "https://www.actualno.com/football/nejmar-vze-reshenie-kyde-da-prodylji-karierata-si-news_762213.html", "text": "    Изглежда, че развръзката около трансферната сага с Неймар е към своя край. Според испанското издание Sport звездата на Пари Сен Жермен е договорил завръщането си в Барселона на среща с Хосеп Мариа Бартомеу.      Неймар веднага е дал съгласието да се завърне на \"Камп Ноу\", като споразумението му ще е за 5 години.   Според изданието обаче, за да се стигне до трансфера се е наложило Неймар да направи един доста сериозен компромис.\r\nБразилецът не е поставял абсолютно никакви условия, като е бил съгласен на всичко, за да се събере отново със старите си съотборници.  Какви компромиси е направил Неймар, за да се стигне до договорка с Барселова, . ", "date": "2019.06.25", "title": "Неймар взе решение къде да продължи кариерата си"}
{"url": "https://www.actualno.com/vraza/stana-jasno-koga-vrachani-shte-pytuvat-s-novite-trolejbusi-news_762241.html", "text": "    ОбС на свое заседание днес реши Община Враца да и авансово плащане за дейностите му в размер на близо 10 млн. лева. Решението бе гласувано единодушно от съветниците.      Кметът на Враца благодари на всички за подкрепата и обяви решението като историческо за Враца: „С тази сума ще закупим 9 чисто нови тролейбуси и 13 електробуси . С част от парите ще ремонтираме и контактната мрежа. Предвиждаме монтирането на съвременни средства, които ще улесняват трафика и ще показват движението, както и евентуално закъснение на превозните средства. Ще бъде въведена и тикет система. Ще кандидатстваме и за закупуването на система за видео наблюдение в градския транспорт“, каза кметът Калин Каменов.\r\nОбновяването на градския транспорт на Враца  изисква 26 милиона лева. Цифрата за модернизация е с 1,5 млн. повече от обявената  в предварителните преговори, заяви кметътКаменов.\r\nПредвидено е парите да дойдат от Комитета за наблюдение на ОП „Околна среда“.  „Обществената поръчка е със срок на изпълнение от 24 месеца, но аз съм убеден, че още от следващата година врачани ще се возят в новите тролеи, а ж. к. „Сениче“ ще бъде обслужвана от електробусите и ще стане едно комуникативно и желано за живеене място“, каза още Каменов.\r\nПри изпълнението на проекта ще бъдат закупени зарядни станции на електробусите и ще се монтират точки за бързо зареждане на електрическите превозни средства. Проектът предвижда видеонаблюдение и автоматична система за таксуване на пътниците в подвижния състав на „Тролейбусен транспорт“, както и изграждането на „умни спирки“ – предоставящи актуална информация за графиците на обществения транспорт. \r\nПроектът на местната администрация, с конкретните параметри за градския транспорт, ще бъде подаден в началото на месец август, като предложението ще бъде разгледано от комисията в ускорени срокове. Припомняме, че Враца е сред 11-те общини в страната, които ще бъдат финансирани от ОП „Околна среда“ за обновяването на градския си транспорт.     ", "date": "2019.06.25", "title": "Стана ясно кога врачани ще пътуват с новите тролейбуси"}
{"url": "https://www.actualno.com/velikotarnovo/avarija-sprja-feribotnata-platforma-pri-svishtov-news_762200.html", "text": "    Авария е спряла фериботната връзка между България и Румъния при Свищов. Това не позволява превоз на тежки камиони.      Според съобщение на МВР, фериботната платформа \"Ваду Ой\" е с проблем с двигателя и заради това в момента не може да тръгне от румънска територия.   Товарните автомобили  се пренасочват към ГКПП Никопол и ГКПП Русе. ", "date": "2019.06.25", "title": "Авария спря фериботната платформа при Свищов"}
{"url": "https://www.actualno.com/sofia/jiteli-na-jk-drujba-ostanaha-bez-tok-news_762211.html", "text": "    Фирма скъса кабел 10 киловолта, собственост на ЧЕЗ Разпределение България, при извършване на несъобразени изкопни работи, в резултат на което близо 4200 клиенти от квартал „Дружба 1” останаха без електрозахранване тази сутрин.      Екипите на ЧЕЗ са реагирали незабавно и в рамките един час електрозахранването е възстановено, съобщиха от дружеството.   Ще бъде изготвен и констативен протокол за причинената авария и ще бъдат предявени претенции за нанасяне на имуществени вреди.\r\nОт дружеството призовават в сезона за строително-ремонтни дейности фирмите отговорно да спазват процедурите и да съгласуват своевременно ремонтите, за да се предотвратят подобни неудобства за потребителите.   ", "date": "2019.06.25", "title": "Жители на ж.к. \"Дружба\" останаха без ток"}
{"url": "https://www.actualno.com/ruse/ekolozi-shte-otbelejat-denja-na-dunav-s-atraktiven-triatlon-news_762207.html", "text": "    Природозащитници от организацията WWF канят на 29 юни – Деня на Дунав приятелите на спорта и природата на първия си природен триатлон „Свободен Дунав“.      С велосипеди, каяци и с бягане участниците ще откриват заедно с WWF природните богатства на Дунав и на Русенски Лом. Проявата ще обедини експерти по екология, спортни клубове и природолюбители за опазването на реките, на крайречните гори и на удивителния и многообразен животински свят, намерил убежище в тях.   Маршрутът за състезателите минава през изключително живописен район. Той започва с колоездене от центъра на Русе и продължава през красиви местности по поречието на река Русенски Лом, през селата Басарбово и Красен, като има възможност за отклонение до Ивановските скални църкви. Дистанцията е 45 км, а крайната точка е местността Стълпище, където състезателите ще заменят велосипедите с каяци и ще гребат 20 км по течението на Дунав обратно към Русе. Най-издръжливите ще изминат последния етап от триатлона с бягане през парковете на крайдунавския град. По трасето ще има символични препятствия, ангажиращи участниците с проблемите на реките и работата за опазването им.\r\nНа старт-финала ще има и фотоколажна работилница, с която всеки сам може да участва в създаването на тематични фотографски изображения. Там ще бъде разположено и рибарско корабче в реален размер с тематични игри за опазването на океаните. Всички присъстващи ще имат възможност да получат полезни съвети как да избират отговорно морска храна без да вредят на живота в океана.  „Имаме нужда от подкрепата на хората, които живеят, работят, почиват и спортуват сред природата“, споделя Владимир Иванов от WWF. Всеки, приел присърце това приключение заедно с WWF, може да се регистрира на: wwf.bg. ", "date": "2019.06.25", "title": "Еколози ще отбележат Деня на Дунав с атрактивен триатлон "}
{"url": "https://www.actualno.com/cars/naj-prodavanite-marki-i-modeli-koli-v-evropa-silni-pozicii-za-volkswagen-i-renault-news_762227.html", "text": "    Последните данни на агенцията JATO Dynamics сочи, че пазарът на нови автомобили в Европа запазва стабилна позиция за втори пореден месец, като се отчитат 1.44 млн нови регистрации или с 0.2% повече в сравнение с май миналата година.      Основният двигател на европейския пазар през май продължават да бъдат SUV моделите, които отчитат ръст от 10% до ниво от 534 700 единици. Пазарният дял на тези многофункционални автомобили вече е на ниво от 37.2% при миналогодишен показател от 34%.   От JATO акцентират също така и върху представянето в сегмента на електрифицираните автомобили (100 електрически, plg-in зареждаеми хибриди и хибриди), от които през май има 94 000 нови регистрации.\r\nНай-сериозно е увеличението в търсенето на изцяло електрическите модели- от 12 300 през май 2018 до 22 300 през изминалия месец с най-силно представяне от страна на Renault ZOE.  С най-много нови регистрации през май приключва - 158 282 единици, след което се подреждат Renault с 97 913 и Peugeot с 89 638.\r\nВ ТОП 10 влизат също така Ford (88 078), Opel/Vauxhall (82 328), Mercedes (80 562), BMW (76 021), Audi (71 071), FIAT (70 404) и SKODA (69 218).   Макар и с понижение от 11.8% до ниво от 35 972 единици, Volkswagen Golf запазва статута си на най-популярна нова кола в Европа. На минимална разлика след него застава Clio (32 803, +3.2%), а на трето е Dacia Sandero (22 234, +3.3%).     ", "date": "2019.06.25", "title": "Най-продаваните марки и модели коли в Европа, силни позиции за Volkswagen и Renault"}
{"url": "https://www.actualno.com/society/taneva-ochakva-se-54-mln-tona-rekolta-ot-pshenica-news_762198.html", "text": "    5,4 млн. тона пшеница е очакваната реколта тази година, обяви пред Радио Фокус – Сливен министърът на земеделието Десислава Танева. По данни на обследване на земеделските служби по места качеството на зърното ще бъде добро.      Министър Танева изрази надежда в средносрочен план валежите да не продължат, за да не повлияе това върху качеството на продукцията. На реколтиране в цялата страна подлежат 11 340 000 дка, поясни земеделският министър.   \"В България има добри земеделски производители, които са конкурентноспособни на водещите земеделски страни в Европа\", категорична е Танева.\r\nПо отношение изкупната цена на пшеницата министърът заяви, че тя зависи изцяло от търсенето на борсите. Министърът коментира и предстоящия гроздобер, като подчерта, че се надява тази година стопаните да получат цена, която да ги удовлетворява и да не се повтори ситуацията с неприбраното грозде заради ниските изкупни цени.   ", "date": "2019.06.25", "title": "Танева: Очаква се 5,4 млн. тона реколта от пшеница"}
{"url": "https://www.actualno.com/showbusiness/ronaldo-ostavil-bakshish-ot-25-hil-evro-v-gyrcija-news_762273.html", "text": "    Суперзвездата на модерния футбол Кристиано Роналдо почиваше това лято в Гърция заедно със семейството си. Той еднакво време прекарваше на плажа и във фитнеса, за да може да бъде в оптимална форма за новия сезон с Ювентус.      За втора поредна година Роналдо избра южната ни съседка, като прекара почивката си в Коста Наварино. Спроед испанското издание \"El Espanol\" при напускането на хотела португалецът е оставил бакшиш в размер на 25 000 евро на служителите , за да им се отблагодари за отделените грижи към семейството му.\r\nИзданието пише още, че на вечер Кристиано е давал по 8 000 евро на нощувка, а общо е похарчил около 56 000 евро.\r\nПрипомняме, че и през миналата година семейството на суперзвездата почива в същия курорт. Какъв бакшиш остави тогава той на персонала може !    ", "date": "2019.06.25", "title": "Роналдо оставил бакшиш от 25 хил. евро в Гърция"}
{"url": "https://www.actualno.com/society/prokuraturata-migranti-sa-prevejdani-po-izkluchitelno-opasen-nachin-news_762219.html", "text": "    Установено е, че членовете на организираната престъпна група превеждали големи групи лица 30-40 души, предимно чужди граждани – афганистанци, иракчани и пакистанци, от Турция през територията на Република България до Сърбия. Превеждането е извършвано по изключително опасен начин за живота и здравето на мигрантите. Това каза Сийка Милева, говорител на Специализираната прокуратура, предаде репортер на Агенция „Фокус“. „Те са превеждани през така наречените „зелени граници“, а именно гъсти, гористи местности“.      Сийка Милева разказа, че дейността на престъпната група е започнала от Кабул, Афганистан и се е ръководила от лице, което било роднина на член на организираната престъпна група. „Това лице организирало набирането и транспортирането на мигрантите от Афганистан, през Иран до Турция, където те бивали посрещани от друго лице, което организирало ръководството на групата на територията на Турция. Той превеждал групата по канал от Турция към България през р. Марица“.   Говорителката на Специализираната прокуратура обясни, че на територията на Република България трафикираните лица са били превозвани със специални бусове, като са ги укривали и настанявали в наемани секретни квартири в кв. „Филиповци“ и кв. „Орландовци“. „Лицата престоявали от един до два дни на територията на страната ни с цел да не будят подозрение и да не се харчат допълнителни средства за тяхната прехрана и нощувка“. ", "date": "2019.06.25", "title": "Прокуратурата: Мигранти са превеждани по изключително опасен начин"}
{"url": "https://www.actualno.com/curious/vijte-naj-brutalnite-samoubijstveni-kultove-news_760351.html", "text": "    Култът е система от религиозни практики, насочени към почитането на бог, божество или свещени места. Култовете са особено опасни, защото често действат извън закона и на места, където не бихте очаквали да ги намерите.      Никоя религия или религиозно движение не започват с призив за самоубийство, но при някои култове в последствие се стига до такива и историята познава не един или два особено брутални случаи на религиозни масови самоубийства.    Религиозната общност е основана от българина Виктор Хутев, след като е отлъчен от църквата на адвентистите на седмия ден. Той купува парче земя и се мести там с последователите си, които вярват, че Хутев е въплъщение на пророка Илия, слязъл от Рая, за да провъзгласи второто пришествие. Те го издигат в самодържец, обожествяват го като жив пророк.\r\nСлед смъртта на Хутев през 1955г, властта завзема Бенджим Роудън, а след него лидер на общността става Дейвид Кореш.\r\nПодготвяйки се за сблъсък с вероотстъпниците, през 1991г Кореш започва да купува оръжие и да изучава военни тактики. След като Бюрото за контрол над алкохола, тютюна и огнестрелните оръжия научава, че някой от Планината Кармел си е поръчал кашон с гранати по пощата, започва разследване, в което се включва и ФБР. Властите не откриват нищо за оръжията на Кореш, но разкриват информация за изнасилвания и сексуален тормоз над децата в сектата.    На 28 февруари 1993г планината е обградена от агенти на ФБР и спецчасти. Обсадата продължава 51 дни, след което е дадена заповед за щурм. 700 командоси, танкове и хеликоптери нападат дървената постройка, а хората вътре са обгазени със сълзотворен газ. Избухва пожар, който изпепелява 82-ма от последователите на сектата. В престрелка загиват и четирима агенти.\r\nОфициалната версия гласи, че сектантите са се подпалили сами. Според неофициалната обаче, пожарът е възникнал заради недобра подготовка и системно неподчинение на участвалите в щурма.  През 1955г Джим Джоунс основава ново религиозно движение в Индианаполис, Индиана. Той използва Народният храм, за да разпространява своето послание, смесица от християнство със социални елементи и расово равенство. Групата се мести в Калифорния през 70-те и се разраства значително, като в пика си има повече от 20 000 члена и връзки на високи нива в политиката.   През 1974г Народният храм наема земя в Гвиана, където основава проекта Джоунстаун. В началото там живеят около 50 души. Джоунс вижда Джоунстаун като „социалистки рай“, място където медиите не могат да го достигнат.\r\nСлед като непрестанното медийно внимание става непоносимо за него, Джоунс се мести в Джоунстаун и призовава всички да го последват. Така през 1978г популацията на градчета нараства до 900 души.\r\nНа 17 ноември 1978г Лео Раян, конгресмен от Сан Франциско, разследващ твърдения за злоупотреби сред членовете на Народния храм, посещава Джоунстаун. По време на визитата му, мнозина от членовете на култа изявяват желание да си тръгнат с конгресмена. На следващия ден те тръгват с Раян към летището в Порт Кайтума. Пресрещат ги обаче охранители от Народния храм, които откриват огън по групата и убиват конгресмена, трима журналисти и един от дезертьорите.\r\nСъщата вечер в Джоунстаун, Джоунс нарежда на хората си да изпият безалкохолно с цианид.\r\nУмират 918 души, включително 276 деца. Това е най-голямата масова загуба на живот в САЩ преди събитията от 11 септември 2001г.     Орден на слънчевия храм е тайно общество, което твърди, че е базирано на идеалите на рицарите тамплиери.\r\nПрез 1994г синът на Тони Дютоа (бебе на 3 месеца), е убит от групата в Морин Хейтс, Квебек. Бебето е наръгано многократно с дървен кол. Смята се, че Ди Мамбро, основателят на култа, е наредил убийството, защото разпознал в бебето Антихриста, описан в Библията.\r\nНяколко дни по-късно Ди Мамбро и 12 от последователите изпълняват ритуал Последната вечеря. Няколко дни по-късно са извършени масови самоубийства и убийства в Цери и Салван, две села в западна Швейцария, и в Морин Хейтс. 13 от последователите на култа се самоубиват с отрова, 30 са застреляни, а 8 умират по други причини. В Швейцария много от жертвите са открити в таен подземен параклис, облицован с огледала и символи на тамплиерите. Били са облечени с церемониални одежди и подреден в кръг, повечето с найлонови торби около главите; всички застреляни в главата. Още трупове са открити в три ски бунгала, включително и на няколко деца.\r\nЗа трагедията става ясно, след като пожарникари са извикани да гасят пожари, подпалени от възпламенителни устройства. В предсмъртните писма, оставени от самоубилите се, пише че са вярвали, че напускат, за да избягат от „лицемерието и потисничеството на този свят“.\r\nНа 23 декември 1995г са открити още 16 тела, подредени в звезда в планините Веркор, Франция.   На 23 март 1997г петима от последователите на Ордена на слънчевия храм се самоубиват в малко градче в Квебек. Телата им са извадени от изгоряла до основи къща. Трима тийнейджъри са открити дрогирани зад къщата.\r\nМеждународно признатият швейцарски диригент Мишел Табачник е арестуван в края на 90-те по подозрение, че оглавява култа. Той е съден за участие в престъпна организация и убийство. Френският съд обаче го оправдава на два пъти.  Райска порта е бивша миленаристична НЛО секта, базирана в Сан Диего. На 26 март 1997г полицията открива 39 члена на групата, извършили масово самоубийство, за да ги прибере извънземен космически кораб, който според тях следвал кометата Хейл-Боп.\r\nСедмица по-рано Маршал Епълуайт се записва как говори за масово самоубийство и твърди, че това е единственият начин да се евакуират от Земята. След като убеждава 38 от последователите, че космически кораб лети след кометата Хейл-Боп и ще прибере душите им, самоубийците изпиват отрова, примесена с ябълков сос и водка. За по-сигурно увиват и найлонови торби около главите си.     Движение за възстановяване на 10-те божи заповеди е бивше религиозно движение, отцепило се от Католическата църква в Уганда. Основано е в края на 80-те, след като Мверинде, производител на бананова бира, и Кибветеере, политик, твърдят, че са получили видения на Дева Мария.\r\nЧленовете на сектата вярват, че 2000г е годината на апокалипсиса. С наближаване на новото хилядолетие, те започват подготовка за края на света и изповядват греховете си.\r\nНастъпва обаче 1 януари и нищо не се случва. В сектата започват да изникват съмнения, а плащанията намаляват драстично. Онези, които продали имуществото си и дарили парите на движението, настояват да си ги получат обратно.\r\nВеднага е предсказана нова дата – 17 март 2000г. Движението организира огромно празненство в Канунгу. На съдбовния ден последователите пристигат в своята църква, за да се молят и пеят, но минути по-късно местните селяни чуват експлозия. Сградата е разрушена, а в огъня загиват всички 530 души, сред които и десетки деца. Вратите и прозорците на църквата са били заковани.   Четири дни след експлозията полицията, разследваща имотите на движението, открива още стотици тела в южна Уганда – повечето отровени или намушкани.\r\nСлед мащабно разследване, полицията заключава, че става въпрос за масово убийство, извършено от водачите на движението. Според тях, след като пророчеството им не се сбъдва, в редиците на сектата избухва бунт и водачите измислят нова дата, за да елиминират последователите си.\r\nМакар първоначално да се смята, че петимата лидери на движението са загинали в експлозията, полицията все още издирва двама от тях, които може би са още живи.\r\nавтор: Ивайло Иванов, снимки: Wikipedia  ", "date": "2019.06.25", "title": "Вижте най-бруталните самоубийствени култове   "}
{"url": "https://www.actualno.com/varna/mbal-sv-anna-vyv-varna-shte-poluchi-pari-za-remont-dkc-sv-ivan-rilski-shte-chaka-news_762188.html", "text": "    Варненските общински съветници от комисията по финанси и бюджет решиха да бъдат отпуснати 450 хил. лева от общинския бюджет за Окръжна болница.      С по-голямата част от парите (около 350 хил. лв.) ще бъде извършен ремонт на фасадите на Хирургичния блок към лечебното заведение. С останалите средства ще бъде купена медицинска апаратура.   По време на заседанието стана ясно, че ремонтните дейности са изключително наложителни, заради все по-интензивно рушащата се външна мазилка и реалната опасност от нараняване на хора вследствие падащи части от фасадата. От МБАЛ \"Св. Анна\" са направили ремонт със собствени стредства на източната част на сградата, но нямат възможност да оправят  останалата част.\r\nНа заседанието стана ясно също, че рентгеновият апарат на ДКЦ \"Св. Иван Рилски\" – Аспарухово е повреден и не работи. Без работеща образна диагностика се блокира и работата на лекарите в центъра. Някои от съветниците предложиха да се инвестира в нов рентген, изплащан разсрочено, а други - да се купи апарат втора употреба. В крайна сметка местните депутати отложиха точката, за да доизяснят възникналите въпроси.   ", "date": "2019.06.25", "title": "МБАЛ \"Св. Анна\" във Варна ще получи пари за ремонт, ДКЦ \"Св. Иван Рилски\" ще чака"}
{"url": "https://www.actualno.com/climate/evropa-e-zaplashena-ot-neposilni-jegi-news_762099.html", "text": "    Голяма вълна от се обхваща Западна Европа. Властите предупредиха деца, пенсионери и хора с хронични заболявания да се подготвят за непосилни жеги, пише вестник Гардиън.      Температурите ще достигат или надминат 40 градуса в голям район от Испания до Швейцария, като горещия въздух се \"засмуква\" от Сахара, заради комбинация от неподвижен циклон над Атлантическия океан и високо атмосферно налягане в Централна Европа.\r\nВ комбинация с висока влажност, на места усещането ще е като за 47 градуса, предупреждават синоптици.   В Испания прогнозират 42 градуса на сянка в четвъртък в поне 4 провинции. Обявена е тревога заради повишен риск от горски пожари.  Във Франция от сега общините подготвят помещения за охлаждане и отварят общинските басейни дори през нощта, за да могат хората да се спасят от жегите. В понеделник в Париж беше 34 градуса, като прогнозите са температурата да се покачи и да остане толкова горещо през по-голямата част от седмицата.\r\nЕманюел Демел от Météo-France твърди, че горещата вълна е много необичайна, защото идва рано. Според данните на синоптиците, такова явление във Франция не е имало от 1947 г., предаде БГНЕС.\r\nФранция отложи някои изпити в училищата за следващата седмица, а благотворителни организации започват да разнасят бутилки с минерална вода на бездомните.    Обстановката наподобява на голямата гореща вълна във Франция от август 2003 г., когато на жегите се приписва смъртта на 15 000 души, а болниците не успяха да приемат всички нуждаещи се.   В Италия също ще бъдат засегнати от жегата. Синоптиците по телевизиите говорят за \"най-интензивната гореща вълна от десетилетие\".\r\nМаксимални температури между 37 и 40 градуса бяха прогнозирани за Рим, Флоренция, Болоня, Милано и Торино.\r\nНяколко италиански града очакват да регистрират рекорди за всички времена за месец юни.\r\nВластите в Рим предупредиха за заплаха за здравето от купчините боклуци, които се трупат по улиците, заради проблемите с извозването на отпадъците. Осем туристи бяха глобени по 450 евро за къпане във фонтаните на града.   Германия също ще изпита Синоптиците прогнозираха, че рекорда за юни във Франкфурт от 38,2 градуса, поставен през 1947 г. ще бъде подобрен. Най-вероятно това ще стане в средата на седмицата, като прогнозата сочи 100 слънчеви часа преди петък. Не е изключено във Франкфурт да регистрират 40 градуса, а прогнозата за Берлин е за температури до 37 градуса. ", "date": "2019.06.25", "title": "Европа е заплашена от непосилни жеги"}
{"url": "https://www.actualno.com/europe/musulmankite-vyv-francija-ne-spazvat-zabranata-da-nosjat-burkini-news_762109.html", "text": "    Мюсюлманките във Франция не спазват забраната да не носят специфичните бански костюми, наречени \" \". Въпреки предвидените глоби, жените масово се появяват с тези необичайни за Франция костюми по плажовете на Лазурния бряг и басейните в останалите части на страната, съобщава БГНЕС, позовавайки се на Deutsche Welle.      Думата е \"буркини\" е смесица от \"бикини\", какъвто тип дрехи жените носят на плажовете в Европа и \"бурка\", което е покриващата цялото тяло и лице дреха, задължителна за жените в някои ислямски азиатски държави. Буркините представляват цял бански костюм, който е с дълги крачоли и ръкави и покрива косата, но все пак е достатъчно лек, за да може да се плува с него.   Редица градове във Франция забраниха употребата на буркини с мотива, че изглеждат неестествено и притесняват някои от останалите посетители. Предвиждат се глоби за носенето на буркини, които най-често са в размер 35 евро.\r\nОказва се, че активистки нарочно носят забранените костюми, за да провокират отмяна на забраната. Такива случаи бяха регистрирани на обществен басейн в Гренобъл, където носещите буркини жени се оказаха част от акция, която да предизвика кмета да отмени забраната.  Крайнодесни политици отново се изказаха срещу позволяването на буркините на обществени места. Едновременно с това се появиха групи в социалните мрежи, в които млади жени се организират нарочно да носят спорните костюми. Една от тези групи има повече от 600 членове. ", "date": "2019.06.25", "title": "Мюсюлманките във Франция не спазват забраната да носят \"буркини\" "}
{"url": "https://www.actualno.com/society/bchk-s-preporyki-za-prehodite-v-planinata-news_762206.html", "text": "    Поради нестабилните метеорологични условия в страната през последните дни, Планинската спасителна служба (ПСС) при БЧК съветва всички любители на планината да избягват да предприемат преходи, особено във високите части.      ПСС препоръчва туристите да следят и да се съобразяват с нея при излизане в планината, да са добре екипирани, да спазват предварително уточнения маршрут и да носят в себе си заредени мобилни телефони.   Поведение при движение по време на гръмотевична буря.\r\n•                     Избягвайте движение по била и ръбове, особено ако те са остри; пресичането на големи открити пространства също увеличава риска.  •                     Не преминавайте през върхове или изолирани височини, дръжте се на разстояние от изолирани дървета, големи метални предмети, далекопроводи, реки и водни басейни.\r\n•                     Ако се намирате на било - напуснете го по най-бързия начин, като не пренебрегвате сигурността на придвижване.\r\n•                     Движете се на дистанция един от друг (няколко метра), а не в пакет.       Ако прецените, че е по-добре да изчакате края на бурята: \r\n•                     Спрете на сравнително безопасно място (не на било или друга изпъкнала форма на релефа);\r\n•                     Избягвайте единични дървета, постройки, необезопасени с гръмоотвод, извори или водни басейни;\r\n•                     Запазете дистанция от скалата при търсене на подслон;\r\n•                     Оставете поне на десетина метра от вас по-големите метални предмети;      •                     Застанете в седнало положение (върху раницата или друга изолираща подложка) със събрани стъпала, коленете обхванати с ръце. ", "date": "2019.06.25", "title": "БЧК с препоръки за преходите в планината"}
{"url": "https://www.actualno.com/sofia/v-lulin-asfaltirat-posred-naj-golemija-dyjd-video-news_762235.html", "text": "    След като Facebook се напълни с видеа, снимки и коментари относно вчерашното наводнение в центъра - по ул. \"Граф Игнатиев\" и в района около нея, впечатление направи и друго видео - за полагане на асфалт в най-силната буря в столичния квартал \"Люлин\".      Видеото внася нов елемент що се отнася до полагането на асфалт след случаите, в които асфалт се полагаше при сняг. Един от най-знаковите такива случаи беше във Велинград - строителната фирма \"ИСА 2000\" на свързвания преди време с управлението на ЦСКА Юлиян Инджов при снеговалеж. А в казаното публично от Инджов по въпроса.\r\nИменно в техническата документация на онази поръчка пишеше следното: \" \". Интересно какъв ли е случаят с техническата част в \"Люлин\" ...    ", "date": "2019.06.25", "title": "В \"Люлин\" асфалтират посред най-големия дъжд (ВИДЕО)"}
{"url": "https://www.actualno.com/healthy/troen-ryst-na-zlokachestveni-obrazuvanija-u-bylgarite-ot-1980-g-nasam-news_762111.html", "text": "    Тревожна тенденция в раковите заболявания сред българите е отчетена от Националния център по обществено здраве и анализи. По данни на центъра от 1980 г. насам три пъти повече българи се разболяват от злокачествени образувания. Ако през 1980 г. хората, заболели от различни форми на рак, са били общо 113 336, то през 2017 г. броят на онкоболните в България достига 292 721 души.      Най-рязък ръст има при в периода от 1990 до 1995 г., като в началото на демократичните промени броят на болните е бил малко над 153 хиляди души, а през 1995 г. – около 178 хиляди. Така през 2000 г. броят на хората с рак нараства до над 200 хил., а през 2005 г. – 237 хил., допълва БГНЕС.   Според друга статистика най-честата форма на рак  в България е на млечната жлеза при жените, като през 2016 г. заболяването е установено при 1 420 жени на 100 хиляди, а през 2017 г. броят на заболелите вече скача на 1 457 случая на 100 хиляди. Втората най-честа за рак е на женските полови органи, при която близо 1 181 жени на всеки сто хиляди са заболели, а новооткритите случаи са съответно 96 на 100 хил.\r\nВпечатление прави и статистиката за онкоболести при мъжките полови органи, при която близо 600 мъже на всеки 100 хил. са с диагноза.  Злокачествените образувания на храносмилателните органи също са често срещани, както и злокачествените меланоми и образувания на кожата.\r\nСтатистиката сочи още, че най-малко са заболелите от рак на костите и ставните хрущяли, на меките тъкани, както и на очите, главния мозък и централната нервна система.    ", "date": "2019.06.25", "title": "Троен ръст на злокачествени образувания у българите от 1980 г. насам"}
{"url": "https://www.actualno.com/interview/za-da-si-spasitel-na-plaja-trjabva-ne-samo-da-mojesh-da-pluvash-no-da-imash-syrce-news_762181.html", "text": "            Една от най-големите грешки, които хората правят, е, че не спазват флаговата сигнализация. Мислят си, че морето е до колене. Хората, които идват от населени места където има реки, язовири, басейни си мислят, че къпането в тези водни басейни е като в морето. Но разликата е огромна и затова ги съветваме да са винаги до спасителните постове, да наблюдават флаговете. От 1996 година те са сменени. Направиха ги като светофари – зелено, жълто и червено и това е най-основното нещо, за което трябва да се следи.   Има много важно отношение - не само храненето, но и алкохолът и наркотиците. Човек след обилно хранене, не трябва да влиза във водата 2 часа. От натиска на вълните върху стомаха може да се стигне до повръщане, повърнатото да попадане в дихателните пътища и да започне човекът да се дави. След употреба на алкохол 8 часа не бива да се влиза в морето.\r\nНещо много важно трябва да кажа за децата. Те имат един много вреден навик, когато влизат във водата - да дъвчат дъвки, бонбони, солети. Във водата не трябва да имат нищо в устата, за да могат свободно да плуват и дишат.     Според Правилника по водно спасяване, деца под 10 години не бива да влизат сами във водата, а трябва да бъдат с пълнолетен придружител. Децата трябва да са в група, да не са сами, а да са по няколко, за да може ако стане инцидент, другите да извикат помощ. Най-добре е да не се къпят на неохраняеми места, защото може да настъпи инцидент. Само през миналата седмица има 5 удавени деца в различни водоеми в страната. Не трябва да се плува в непознати и неохраняеми водни зони. Човек, ако попадне в течение, трябва да се отпусне и да не плува срещу течението, защото скоростта на един плувец е между 5 и 10 км/ч, докато скоростта на мъртвото вълнение може да бъде 30, 40 и 50 км/ч. Това означава, че ако плувате срещу течението, то ще ви връща назад. Единственото спасение е да се плува косо или по диагонал. Но препоръчваме където са неохраняеми водни площи да се влиза в група. При инцидент, ако няма наблизо спасители, да се обадят на тел. 112.   Много хора съм спасил, но не съм ги броил. Почти всеки сезон има инциденти. Някои са по-леки, когато успеем да ги извадим до 1-2 минути, няма проблеми. Но хората, които са изпаднали в клинична смърт, е много опасно. Тогава им правим изкуствено дишане, сърдечен масаж, докато дойде медицинско лице и екип. Много е сериозна нашата професия, рискуваме живота си, за да спасяваме хора. През 2000 година въведоха спасителните буйове, които са сериозна помощ в работата ни. Има и спасители, които са загивали, докато си вършат работата. Естествено, че трябва да има. Преди много години на бургаския плаж имаше лодки. В тях може да бъде спасен повече от един човек. В последните няколко години нямаме нищо и просто с жива сила биват спасявани хората, което е много грешно. Спасителите на други плажове по света имат дъски, скутери, джетове, лодки с извънборден двигател, сърфове. А ние имаме само едни въжета, от времето на комунизма и Комплект номер едно. Както казах, с жива сила се спасява човешкият живот. На бургаския плаж в събота и неделя има по 100 000 души, а спасителите са 16-17 души. Как да ги опазят - много е трудно. По инструкции е дадено един човек да отговаря за 50 души, а при нас се получава така, че един спасител отговаря за повече от 1000 души. Затова молим, поне родителите да си наблюдават децата, които са до 10 години. Освен това, отговаряме за деца, които са се изгубили. Има и възрастни хора изгубени или след като излязат от морето, сядат на някое заведение и близките им ги търсят. Става голям проблем, правим жива верига, целият наличен състав се организира и ги издирваме. На 29 юни сезонът ще бъде открит официално, а дотогава плажът се води неохраняем. В момента работят 9 поста с по 2 спасители и работно време от 8 до 18 часа. Има едно медицинско лице и една линейка. В събота, всичките 14 поста на северния плаж трябва да бъдат открити и с флагова сигнализация. Най-много инциденти стават на бургаският мост. За 30 години откакто е създаден, има над 100 смъртни случая. Само през годината, когато го ремонтираха, нямаше инциденти. Иначе всяка година скачат деца, има пострадали рибари и възрастни хора, като причините за това са различни.\r\nНо има и друго. Много от хората не са дисциплинирани и не изпълняват нашите команди, които са свързани с тяхната безопасност. От няколко години работим с общинска полиция, те ни съдействат и правят актове. Само така се получават нещата. .\r\nИ да не забравят посетителите, че по плажовете има много джебчии и крадци. Освен общинска полиция, която обикаля Морската градина на колелета, има и обходни коли ма МВР. Джебчиите и крадците са много, особено в почивните дни. Идват от Сливен, Ямбол, Котелския край и къде ли не. Жени, мъже, деца крадат багаж и ценности. Това е останало в миналото, защото ние сме подписали морален кодекс, което означава, че по време на работа нямаме право на лични срещи, на свалки. Самият имидж на спасителя вече е променен. На времето, през 1935-1939 година, при първите спасители, като Петьо Пандира, който има паметник в Морската градина, нещата са били по-различни.\r\nА официално, в България водното спасяване е въведено със закон от 1964 година и тази година има 55-годишен юбилей. За да си спасител, трябва да имаш сърце, да имаш призвание. Всеки не може да бъде спасител. Може да си плувец, обаче спасителят е направен от друго тесто. Той трябва да знае как да подходи, да  действа бързо, за 20 секунди трябва да вземе правилното решение. Затова всяка година се явяваме на изпити. Имаме колеги спасители на 75-80 години, тази професия е вечна. Щом си здрав и си покрил нормативите, можеш да се работиш, ако обичаш морето, обичаш да спасяваш и помагаш на хората. ", "date": "2019.06.25", "title": "За да си спасител на плажа, трябва не само да можеш да плуваш, но да имаш сърце"}
{"url": "https://www.actualno.com/business/s-pokupkata-na-chez-evrohold-se-celi-v-energijna-grupa-na-balkanite-news_762141.html", "text": "     е първата крачка на \"Еврохолд България\" в енергийния бизнес, но със сигурност няма да е последната. Най-големият публичен холдинг у нас си е поставил за цел изграждането на група от енергийни компании на Балканите, с която да се превърне в сериозен регионален играч в сектора. Това разкриха три от водещите фигури в холдинга – Асен Христов, Кирил Бошов и Васил Стефанов по време на среща с журналисти.      \"Нямаме никакво намерение да се ограничаваме само в България. Ако в региона се продават други енергоразпределителни дружества, с удоволствие ще участваме, за да консолидираме регионален холдинг около дружеството в България. Това би било от полза за всички\", каза председателят на надзорния съвет на \"Еврохолд\" Асен Христов.   \"Еврохолд\" вече – сделката е за 335 млн. евро, като холдингът ще покрие и дълговете на придобитите дружества. От компанията очакват в следващите месеци да получат необходимите регулаторни одобрения от КЗК и КЕВР и покупката да бъде приключена до края на 2019 г.\r\nПридобиването ще бъде финансирано със собствен и заемен капитал – над 300 млн. евро ще дойдат като синдикиран заем от 2 големи банки – германската Deutsche Bank и японската Nomura, а останалите 80 млн. евро ще бъдат осигурени от увеличаването на капитала на холдинга. Лихвата по заема вероятно ще бъде 3-4%, а срокът му – 4 или 5 години. Благодарение на сделката холдингът очаква да повиши годишния си оборот до над 1.5 млрд. евро, а активите – до над 3 млрд. лева.  \"Еврохолд\" ще развива енергийния си бизнес у нас, продължавайки и доразвивайки инвестиционната програма на ЧЕЗ. Ще се стреми да намали техническите загуби и да подобри качеството на услугите, без да разчита на големи увеличения на цената на тока.\r\n\"Чpeз тaзи cдeлĸa в Бългapия щe влeзe чyждecтpaнeн ĸaпитaл в paзмep нa oĸoлo 400 млн. eвpo\", посочи пpeдceдaтeлят нa Упpaвитeлния cъвeт нa холдинга Kиpил Бoшoв.\r\n\"Еврохолд\" се насочва към енергийната компания, тъй като акционерите и инвеститорите му се интересуват от регулирани бизнеси, защото ги смятат за по-сигурни и разчитат на гарантиран пазар. Дружеството наблюдава процеса за продажбата на активите на ЧЕЗ в България от около година и половина, а от последните месеци на 2018 г. е пряк участник в надпреварата.       Холдингът е достатъчно голям, за да си позволи покупка като тази на ЧЕЗ – тя е съизмерима с инвестициите, които прави. Дружеството има опит в създаването на успешни екипи в различни видове бизнес (застрахователен, банков, автомобилен). То има добра международна репутация, успешно работи с банките и има ниска задлъжнялост – около 50% от капитала и активите му. С увеличението на капитала, дълговете на холдинга ще спаднат под 30%.\r\n\"Имаме достъп до пари. Ако някое от дружествата има нужда финансов ресурс, ние веднага можем да му го осигурим\", каза Христов.\r\nХолдингът е много по-голям и финансово обезпечен от предишния кандидат – . \" , защото не можеше да премине процедурата по одобрение (на финансирането) в която и да е банка. Твърде малки и неизвестни са, а развитието на ситуацията показа, че са се надценили\", каза Христов.\r\n\"Еврохолд\" смята да продаде автомобилния си бизнес, който развива успешно над 15 години, и да се насочи към по-печеливши начинания. \"Ако се отвори възможност и получим добра цена, ще излезем от него. Но няма да продаваме на всяка цена\", категорични са от холдинга.\r\nПри стартирането на този бизнес преди 15 години оборотът е бил 20-30 млн. лева, а днес е 280 млн. лева – 10 пъти повече, така че моментът за продажбата е идеален. Холдингът вече преговаря с потенциални купувачи.    ", "date": "2019.06.25", "title": "С покупката на ЧЕЗ Еврохолд се цели в енергийна група на Балканите"}
{"url": "https://www.actualno.com/plovdiv/po-sledite-na-romana-tutun-110-godini-sled-rojdenieto-na-dimityr-dimov-news_762285.html", "text": "    110 години се навършват днес от рождението на . Романът, който става венец на творчеството му и който има нелека съдба, който става и основа на един от най- хубавите български филми от миналото, е \"Тютюн\". Написан през 1951 и , той излиза в окончателния си за периода на социалистическия реализъм вариант през 1954 година. През 1992 бе публикувана оригиналната първоначална версия.      Игралният филм с незабравимите образи на като Ирина и Йордан Матев в ролята на Борис Морев, с режисьор Никола Корабов, е заснет през 1961 година. Това е , а и досега остава един от четири-пет, включени в нея. Романът \"Тютюн\" е написан в Пловдив, докато Димитър Димов е бил доцент по анатомия и физиология на домашните животни в Агрономическия факултет. В един период от това време той е живял в къщата на ул. \"Антим\" I №14 на Сахат тепе. В пловдивските забележителности в наше време не се отделя достатъчно внимание точно на това тепе. Трихълмието блести с възрожденските си къщи, Бунарджика се насели с хора, замогнали се след 1989, а по средата е Сахат тепе, което е било предпочитано място за строеж след 20- те години на XX век до 1944. Днес една разходка по \"Антим\" I и съседните улици предлага към остарели аристократични къщи, които говорят за друг начин на живот. За съжаление повечето от тях остаряват безславно. Тук, в тая среда на богати хора, на матинета, журове, големи сделки и драматични обрати, Димитър Димов открива и някои от прототипите си в романа.   Когато снима филма си през 1961-ва, Никола Корабов изгражда епизода със . Днес тютюневата фабрика, наричана дълги години \"Монопола\", пустее. Дали Димитър Димов е имал предвид точно това място, не е съвсем ясно, другата хипотеза са . Общото и в двете хипотези е изразено в кинообраза - огромни индустриални сгради, архитектурно издържани, много над човешкия ръст. Това, което не се вижда на екрана, но се долавя и на двете места, е характерният мирис на тютюневи листа.    Когато пише романа \"Тютюн\", Димитър Димов е близък до тоя свят заради втория си баща - Руси Ганев, който е бил тютюнев експерт. По-късно литературоведи разконспирираха част от прототипите на главните герои в романа и потърсиха връзката с реално съществуващи хора. Това не е точна наука и може да се предполага до известна степен на истинност, още повече, че става дума за художествени образи. . Експертът Костов, изигран във филма от Стефан Пейчев, издигнал се от низините човек до поста директор на тютюнев клон в Пловдив, накрая станал самостоятелен търговец, възпитан и артистичен, може би е вдъхновен като образ от . Съвременниците го описват като висок, строен, рано побелял, бохем, оженил се късно. Той е живеел на съседната улица \"Св. св. Кирил и Методий\" 6. По-интересното е, че много от характеристиките и чертите на съпругата му - д-р Марена Колушева, са разпознаваеми в незабравимия образ на Ирина, изиграна от Невена Коканова във филма. Марена е дъщеря на дипломат, посланик в Турция по време на Първата световна война и загинал по-късно при атентата в църквата \"Света Неделя\" през 1926 година. Преди това е бил народен представител.   Марена завършва медицина сред първите трима по успех и практикува известно време в София, после се връща в Пловдив и работи в Трета поликлиника. Била е интересна жена, след брака си с десет години по-възрастния тютюнев търговец Кочо Апостолов, тя напуска работата си. В края на 50-те се връща в София и работи известно време в поликлиниката на търговските работници. Умира на 61 години през 1966-та година. ", "date": "2019.06.25", "title": "По следите на романа \"Тютюн\" 110 години след рождението на Димитър Димов"}
{"url": "https://www.actualno.com/america/predstoi-sreshta-mejdu-trymp-i-putin-v-ramkite-na-g-20-news_762147.html", "text": "    Президентите на САЩ и на Русия Доналд Тръмп и ще проведат двустранна среща в рамките на срещата на върха на Г-20, която ще се състои в Осака на 28-29 юни.      Според високопоставени източници на Белия дом, цитирани от агенция РИА Новости, двамата президенти ще обсъдят ситуацията в Иран, Венецуела и Украйна, контрола над въоръженията и актуални въпроси на двустранните отношения. Намеква се, че Тръмп ще засегне и темата за „намеса” в изборите, предаде БГНЕС.   В рамките на форума американският президент ще проведе срещи и с министър-председателя на Япония Шиндзо Абе, с канцлера на Германия Ангела Меркел и с президента на Турция Реджеп Ердоган. ", "date": "2019.06.25", "title": "Предстои среща между Тръмп и Путин в рамките на Г-20 "}
{"url": "https://www.actualno.com/asenovgrad/roklite-na-malkite-bulki-v-asenovgrad-sempli-no-krasivi-snimki-news_762106.html", "text": "     Повече от 300 калиници шестваха по улиците на Асеновград в празничния Еньовден. Обичаят в града малки момичета да се обличат като датира от незапомнени времена и събира в себе си мистиката на Еньовата буля и въведението на тригодишната Света Богородица в храма.      Тази година модните тенденции наложиха семпли рокли от нежни ефирни платове, като повечето бяха със средна дължина и кринолини. Сред аксесоарите, които младите дами носеха към тоалетите си, бяха чадъри, чантички и ръкавици. Празникът започна от двора на Етнографската къща в Асеновград, където калиниците получиха своите нишани с късмети, наричани лично за всяка от тях. Така момиченцата разбраха за какъв момък ще се омъжат и какъв късмет ще й донесе бракът. Сред наричанията за бъдещи съпрузи на калиниците бяха адвокати, лекари, спортисти и други.   Веднага след това, калиниците се отправиха към храм „Свети Николай Чудотворец”, където отец Йордан Георгиев отслужи литургия за здраве и благоденствие. Последва дълго шествие в бяло, чийто финал бе в Градския парк. Там ги очакваше специалният еньовски венец, през който то преминаха за здраве. Кметът на общината доктор Емил Караиванов връчи на всяка една от младите булки грамоти за участие и подаръци. А музикален поздрав към присъстващите на празника отправиха възпитаниците на вокална група „Калина Малина”, които след няколко дни ще представят родния Асеновград на международния конкурс „STELLE DI GARDA” в Гардесано, Италия.\r\nДревни ритуали и обичаи, свързани с празника на билките - Еньовден, се състояха и на тракийското скално светилище \"Беланташ\", разположено високо в планината над някогашна Станимака. По традиция, бе запален Еньов огън, а присъстващите и тук преминаха през Еньов венец. После участниците в ритуала бяха наплискани с мълчана вода и нагостени с чай от билки и питки хляб. Под звуците на родопски гайди и народни песни празнуващите извиха дълго еньвско хоро.  ГАЛЕРИЯ ОТ СНИМКИ може да откриете . ", "date": "2019.06.25", "title": "Роклите на малките булки в Асеновград - семпли, но красиви (СНИМКИ)"}
{"url": "https://www.actualno.com/balkani/zooparkyt-v-belgrad-se-navodni-sled-prolivni-dyjdove-news_762158.html", "text": "    Гръмотевичните бури и проливните дъждове, които удариха Белград, предизвикаха проблеми не само за хората, но и за животните, след като Зоологическата градина в сръбската столица се оказа под вода, съобщава електронното издание на белградския Blic, цитирано от \"Фокус\".      Ситуацията в зоопарка обаче беше драматична, поне в сравнение с наводнените улици из целия град, коментират от редакцията.   От белградския зоопарк увериха, че всички животни са били затворени с приближаването на бурята, така че са посрещнали стихията в безопасност. Нещо повече – голяма част от тях не са искали да се приберат в клетките и вместо това са предпочели да се освежат под летния дъжд. Във вечерните часове ситуацията се е променила и животните са се прибрали, а в сутрешните часове на деня е започнало и почистването на зоологическата градина след силната буря в града. ", "date": "2019.06.25", "title": "Зоопаркът в Белград се наводни след проливни дъждове"}
{"url": "https://www.actualno.com/viewpoint/apartamentgejt-njama-koj-da-gi-nakaje-news_761991.html", "text": "    Комисията за противодействие на корупцията и отнемане на незаконно придобито имущество (КПКОНПИ) производствата за конфликт на интереси по сигнали на медии и неправителствени организации (включително Антикорупционния фонд, АКФ). Проверката завърши с липса на установяване на конфликти на интереси.      Налице е \"устойчива\" практика на формални и незадълбочени проверки, които в случая отново засилват подозренията в политическа зависимост на този независим, но избиран от парламента (тоест от управляващото мнозинство) антикорупционен орган.\r\nСлед анализ на решенията, правният екип на АКФ установи редица пропуски, а именно:\r\n1. При извършената проверка изцяло липсва проверка на хипотезата за облагодетелстване, т.е. няма експертиза на пазарните цени на заменените или придобити имоти. Припомняме, че в различните казуси бяха установени разминавания между цените на придобиване и пазарните цени (цитирани от самия търговски отдел на фирмата-продавач) в рамките на 300-350%.  2. КПКОНПИ обследва Цветан Цветанов единствено във функцията му на народен представител, но не и на председател на парламентарна група и заместник-председател на политическа партия с управленски мандат. Това показва или формалистичен подход, или сериозен пропуск в съответните закони.\r\n3. Прави впечатление подходът на КПКОНПИ към публикуваните факти – Комисията не ги разглежда в тяхната цялост и взаимовръзка, а поотделно, така че да обоснове липсата на свързаност и липсата на частен интерес. Комисията започва \"от частното към общото\", като разглежда случая със строителството на небостъргача като единствената хипотеза, която би могла да обоснове свързаност, зависимост и частен интерес на заемащите публична длъжност лица. А в действителност тази хипотеза е само една от възможните причини, лицата, заемащи висши публични длъжности, да са получили толкова преференциални цени. т.е. Комисията е следвало да тръгне от условията по сделките, които предпоставят зависимости и обслужване на частни интереси и които биха могли да се реализират по различни начини.\r\n4. Във всички решения комисията е установила \"липса на частен интерес\", като най-подробно това е направено в решението, касаещо Цветан Цветанов. Комисията заключава, че не е налице свързаност, по смисъла на ЗПКОНПИ между г-н Цветанов и \"Артекс Инженеринг\", както и между Цветанов и физическите лица – съдружници в \"Артекс\". Липсата на свързаност, според КПКОНПИ означава и липса на частен интерес, който следва да е налице за да съществува конфликт на интереси. Според КПКОНПИ няма и влияние на Цветанов върху други органи и лица, защото няма установени отношения на субординация и йерархична подчиненост. Тези изводи на КПКОНПИ са странни, предвид легалната дефиниция на една от хипотезите на свързаност – свързани лица са: физически и юридически лица, с които лицето, заемащо публична длъжност, се намира в икономически или политически зависимости, които пораждат основателни съмнения в неговата безпристрастност и обективност (пар. 1 т. 15 от ДР на ЗПКОНПИ). Очевидно КПКОНПИ не счита, че заплащането на цени на недвижими имоти в размер няколко пъти под пазарните е обстоятелство, което поставя купувача по такава сделка в такава зависимост, пораждаща основателни съмнения в неговата безпристрастност и обективност.    5. Във всичките решения не е коментиран произходът на средствата на лицата, като за да за установи този произход, Комисията се е позовала единствено на обяснения на самите лица, заемащи висши публични длъжности. От решенията не се установява, КПКОНПИ да е верифицирала източниците на доходи за покупка на имотите.\r\n6. В повечето от решенията изобщо не е коментирана цената по сделките, която е значително под пазарната, а в някои случаи и под данъчната оценка. Не е коментиран и начинът на заплащане на цената по сделките и не е проверено дали и как е заплатена цената. Единственият случай, в който КПКОНПИ все пак коментира цена, е случая на Цецка Цечева. В решението е цитиран представен пред КПКОНПИ предварителен договор, според който продажбата била \"на зелено\" и до \"груб строеж\", което според КПКОНПИ обосновавало по-ниската цена. От цитираните извадки от този договор обаче става ясно, че посочената в нотариалния акт цена от 600 евро/кв.м. не е до \"груб строеж\" – Акт 14, а е до Акт 15 т.е. до завършване на строителството, като допълнителна цена е предвидена за довършителни работи след съставяне на Акт 15. С Акт 15 се установява годността за приемане на строежа от Приемателна комисия към ДНСК. След проверка на място и проверка на документацията се издава Разрешение за ползване или Удостоверение за въвеждане в експлоатация. Строителни работи, отнасящи се до годността за приемане на строежа след Акт 15 няма.\r\n7. На практика комисията фактологически установява, че има поправка в ЗУТ с благоприятни клаузи в полза на фирмата-строител (т.нар. ) но не намира проблем в това, че народен представител (бел. ред. - ) положително по нея, тъй като според КПКОНПИ липсва \"частен интерес\", който пък се определя от липсата на свързаност между обследваните лицата, от една страна, и собствеността и управлението на фирмата-продавач, от друга.\r\nНапомняме и, че доскоро намиращият се председател на КПКОНПИ зависи изцяло от същото парламентарно мнозинство за своето оставане на поста, поради което за нас остава сериозно съмнение за взаимни услуги между тези институции, в ущърб на идеята за независимост, справедливост и успешна борба с корупционните практики по върховете на властта. Оставаме в очакване на становището на Националната агенция по приходите (НАП) относно съмненията за укриване на доходи и данъци, за което сме я сезирали и за което са образувани проверки. Автор:      ", "date": "2019.06.25", "title": "\"Апартаментгейт\": Няма кой да ги накаже*"}
{"url": "https://www.actualno.com/balkani/sindikat-v-gyrcija-njama-dostatychno-ekipi-na-byrza-pomosht-po-kurortite-news_762104.html", "text": "    Синдикатът на медицинските работници в Гърция предупреди за остър недостиг на екипи на \"Бърза помощ\" в курортите в страната, предаде БГНЕС.      Критикувайки Министерството на здравеопазването, от синдиката казаха, че не е бил направен никакъв опит от държавата да бъдат наети допълнителни служители, както на временни начала, така и за постоянно.   Особено тежко е положението на островите, където \"Бърза помощ\" разчита на доброволци и служители от други части на страната.\r\nКато пример се дава остров Миконос, където има 6 служители на \"Бърза помощ\" при необходимост от 10. На остров Парос работят 9 души, които са принудени да се откажат от почивните си дни и разполагат само с 1 линейка.  Популярният сред туристите остров Кос, на който освен това има многобройно постоянно население, а в последните години са настанени стотици мигранти, има едва 5 служители на \"Бърза помощ\", които работят по шест дни седмично и имат да взимат стотици дни отпуски и компенсации. ", "date": "2019.06.25", "title": "Синдикат: В Гърция няма достатъчно екипи на \"Бърза помощ\" по курортите "}
{"url": "https://www.actualno.com/cars/novite-pomoshtni-sistemi-zablujdavat-shofiorite-news_762209.html", "text": "    Американският застрахователен институт за безопасност на пътя (IIHS) проведе поредното си изследване, като този път то засяга съвременните комплекси от системи за подпомагане на водача. И изводите от него не са особено обнадеждаващи за автомобилната индустрия. В момента повечето производители залагат на сериозен ъпгрейд на тези системи, затова подобни изследвания са особено актуални. Според експертите от IIHS, повечето собственици на автомобили изобщо не разбират какво иска от тях \"умната\" електроника и в повечето случаи тълкуват неправилно нейните съобщения. Най-голяма опасност са водачите представлява автопилотът на Tesla, като основната причина е неговото име, което вкарва шофьорите в заблуда. От общо анкетирани 2000 души близо половината (48%) смятат, че тази система им позволява да не контролират волана, а да се занимават с нещо странично. Нещо повече - 6% от анкетираните са на мнение, че могат да спят в колата, ако тя е на автопилот. Всъщност същият този Tesla Autopilot непрекъснато подсказва на водача да държи ръцете си върху волана и да се отвлича от пътя. От компанията са категорични, че тази системи все още не е пълноценен автопилот и нейната задача е да улеснява шофирането. В същото време, функцията Super Cruise на моделите на Cadillac позволява махането на ръцете от волана, но тя е известна едва на 27% от анкетираните. Използването на тази система се позволява на 209 000 км пътища в САЩ и Канада. Тази функция се нарежда на втора позиция в анкетата на IIHS. Трето място е за асистента Drive Pilot, който е свързан с адаптивния круиз-контрол при новото поколение на Mercedes-Benz E-Class. Повечето собственици на този автомобил са наясно, че системата може да променя скоростта, като се настройва според условията на движение и обкръжаващите превозни средства. Оказва се обаче, че почти всички водачи нямат идея какво трябва да направят, ако машината, по една или друга причина, напусне пътя. Обобщавайки отговорите на всички участници в допитването, специалистите от IIHS дават две основни препоръки на производителите на автомобили. Първата е свързана с имената на тези системи и технологии, които често заблуждават шофьорите. А втората засяга разбирането на принципите на работа на електронните асистенти и тяхното използване в практиката.       ", "date": "2019.06.25", "title": "Новите помощни системи заблуждават шофьорите"}
{"url": "https://www.actualno.com/cite/naj-malkoto-se-kazvam-asen-news_762134.html", "text": "    \"Най-малкото се казвам Асен.\" Така председателят на надзорния съвет на отговори на въпрос на водещия от сутрешния блок на bTV дали се приема, като втората Гинка?       ", "date": "2019.06.25", "title": "Най-малкото се казвам Асен"}
{"url": "https://www.actualno.com/society/majkata-na-mimi-dari-sybranite-sredstva-na-drugi-bolni-deca-news_762150.html", "text": "    6-годишната от левкемия, а семейството й до последно събираше средства за лечение в Германия. В събота, 22 юни майката на детето Надя Иванова обяви, че натрупаните в дарителската сметка пари на обща стойност от близо 100 хиляди евро ще бъдат дарени за спасяването на други 9 живота. Сред тях е 14-годишният Теодор от Кюстендил, който през май е диагностициран с остеосаркома на бедрената кост. Момчето заминава на лечение в германския град Хайделберг, предаде Дарик радио.      10 хиляди евро от сметката на слънчо Мими вече са в сметката на седмокласника Теди, който се бори с агресивна форма на рак на бедрената кост. От началото на май, когато е поставена диагнозата, до момента на момчето са проведени два курса на химиотерапия у нас. Утре Теди заминава за Германия, заедно със своята майка Светла.   „Там ще се извършат наново изследванията и с последваща оперативна намеса - отстраняването на туморната формация, която е на бедрената кост“, каза майката.\r\nОфертата за лечението на Теди в клиниката в Хайделберг е на стойност от 330 000 евро, но подлежи на промяна, в зависимост от броя на химиотерапиите, които ще бъдат необходими.  До момента семейството на момчето е събрало около 65 хиляди евро, включително постъпилите средства от сметката на Мими. Майката на Теди вярва, че синът ѝ ще се пребори с тежкото заболяване: „Теди е въоръжен със страшно много търпение. Той много мъжки понася нещата, той е много чувствително дете. Аз му казвам, че ще се преборим с всичко! Ще се преборим!“\r\nОстаналите средства семейството на Мими дарява на Йоана от Петрич, която се бори със Сарком на Юинг; на Реян, който има нужда от трансплантация на костен мозък; на 2-годишния Доми, който е със синдром на Даун и също е диагностициран с левкемия; на 34-годишния Стоян, който е парализиран след инсулт; на малката Сияна; на 9-годишната Мони, която има шанс да проходи въпреки диагнозата церебрална парализа; на 39-годишната Ваня Желева, която има нужда от трансплантация на бъбрек и на 3-годишния Ици, който има тумор в мозъка.    ", "date": "2019.06.25", "title": "Майката на Мими дари събраните средства на други болни деца"}
{"url": "https://www.actualno.com/society/prognoza-za-vremeto-25-uni-vtornik-news_762079.html", "text": "    Днес отново ще се развива купеста и купесто-дъждовна облачност. С временни прекъсвания ще има краткотрайни валежи от дъжд, на места главно в Северна България и планинските райони - интензивни и значителни по количество. Ще има и градушки. Ще духа слаб до умерен вятър от север-североизток. Максималните температури ще са между 27° и 32°. Атмосферното налягане ще се повишава и ще е по-високо от средното за юни. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ).      По Черноморието облачността ще е значителна, около и след обяд купесто-дъждовна. На места ще има с гръмотевици. Ще духа слаб до умерен вятър от север-североизток. Максимални температури 27°-29°. Температурата на морската вода е 26-27°. Вълнението на морето ще бъде 2-3 бала.   Над планините ще се развива купесто-дъждовна облачност, ще има краткотрайни валежи, на места интензивни и с гръмотевици. Ще духа умерен до силен североизточен вятър. Максимална температура на 1200 метра около 20°, на 2000 метра – около 12°.\r\nИ в сряда ще има валежи, на повече места в Южна България, по старопланинското било и в Предбалкана. На север валежите ще спрат. Вятърът ще се задържи от север-североизток, до умерен. Дневните температури в по-голямата част от страната ще са между 27° и 32°. В четвъртък ще бъде предимно слънчево, с купеста облачност в следобедните часове, без валежи. Температурите ще се повишат и максималните в по-голямата част от страната ще са между 30° и 35°. В петък ще остане горещо, но след обяд отново на места ще има условия за превалявания и гръмотевици; възможни са локални интензивни явления.   ", "date": "2019.06.25", "title": "Прогноза за времето - 25 юни (вторник)"}
{"url": "https://www.actualno.com/showbusiness/kraljat-kojto-nikoga-njama-da-umre-news_762124.html", "text": "    Певец, текстописец, танцьор, хореограф, продуцент, актьор, бизнесмен, обвиняем в педофилия, жертва на лекарска грешка, легенда, минало, настояще и бъдеще - всичко това за добро или лошо е кралят на попа - Майкъл Джексън.      Той е един от най-известните певци в света на комерсиалната музика, а албумът му \"Трилър\" (Thriller) от 1982 г. е продаден в над 110 милиона копия и бележи рекорд по продажби на музикален албум. След смъртта на краля на попа от музикалната компания \"Сони\" и адвокатите на управителите на имуществото на Джексън преди 5 г. подписаха договор за 200 милиона долара, предвиждащ издаването на седем албума за десет години. Подписани бяха и договори със Цирк дю Солей за спектакъла Michael Jackson the Immortal World Tour и за спектакъла в казино Мандалай Бей в Лас Вегас Michael Jackson One.\r\nМайкъл е роден на 29 август 1958 г. в Гери, щата Индиана, САЩ. Умира на 25 юни 2009 г. в Ел Ей, щата Калифорния.    През юли 2009 г. в Англия е планирано турне с 50 концерта, за които билетите вече са разпродадени. Джексън умира само седмици преди началото на турнето. Сърцето му спира, а спекулациите са много. Преди смъртта на Джексън са му били предписани лекарствата пропофол и лоразепам. Личният му лекар Конрад Мъри е обвинен и признат за виновен в непредумишлено убийство. В затвора прекарва две години от четиригодишната си присъда.    Смъртта на Майкъл Джексън предизвиква международна вълна на скръб. Женен два пъти и има 3 деца — една дъщеря и двама сина.\r\nПроменил коренно музиката на 20 век и спечелил милиони фенове по цял свят, Майкъл Джексън ще бъде запомнен и като противоречива личност. Полемиката около него отново се разпали наскоро след появата на скандалния филм \"Да напуснеш Невърленд\". В него двама мъже обвиняват Майкъл, че ги е насилвал сексуално като деца.\r\nКаквото и да кажем за Майкъл Джексън, не можем да отречем едно - той е легенда, която скоро няма да бъде забравена. Toй е кралят, който никога няма да умре! Затова нека си го спомним с едно от най-емблематичните му изпълнения!  ", "date": "2019.06.25", "title": "Кралят, който никога няма да умре"}
{"url": "https://www.actualno.com/books/dobrata-reputacija-e-roman-za-nujdata-da-namerim-svoeto-mjasto-na-tozi-svjat-news_761901.html", "text": "    Игнасио Мартинес де Писон е един от най-популярните писатели в съвременната испанска литература. Зад гърба си има много романи, сборници с разкази и сценарий за филм. Той е носител на множество престижни награди, като за романа си „Добрата репутация“ (2014) печели Националната награда за литература на Испания.      Романът „Добрата репутация“ (издание на „Персей“, превод Румен Руменов) е завладяваща семейна хроника, която се разгръща в рамките на трийсет години, изпълнени с много надежди и разбити мечти, щастие и разочарования, като всичко това се развива на фона на вълнуващи събития от испанската история. Роман за това, което наследяваме от миналото, и за нуждата да намерим своето място на този свят.   50-те години на ХХ век, Мелиля. Самуел е сефарадски евреин, а съпругата му Мерседес е католичка. Те водят спокоен и щастлив живот благодарение на процъфтяващия си бизнес. Въпреки това постепенната деколонизация на Мароко принуждава все повече испанци да бягат от Протектората и семейството на Самуел се изправя пред тежка дилема – да се преместят в Испания, държава, на която никога не са гледали като на свой дом, или да се установят в новосъздадената държава Израел. На фона на настъпващите радикални промени и постоянната несигурност съпрузите на средна възраст с тревога планират своето собствено бъдеще и това на двете си млади дъщери Мириам и Сара.\r\n70-те години на ХХ век, Сарагоса. Испания бавно се пробужда за модерната епоха. Семейството се е разраснало и Мерседес се бори да го запази цяло и единно. Но всеки от членовете му крие своите тайни и вътрешни грижи – Мириам трябва да се справи с отчуждението, настъпило между нея и двамата й синове Даниел и Елиас, както и да реши проблемите в брака си, след като е разкрила лъжите на съпруга си; Сара е блудната дъщеря, която се завръща, след като преди години е избягала с годеника си, но макар че се опитва да създаде нов живот за себе си, неизказаните истини се издигат като преграда между нея и близките й. Семейните конфликти се задълбочават още повече след едно изненадващо завещание, което може завинаги да разруши и раздели семейството. Ще успеят ли да намерят правилния път помежду си и ще се възстановят ли дълбоките връзки между членовете на семейството, или съдбата ще ги отдалечи завинаги?  Мартинес де Писóн е един от най-значимите испански писатели днес. Роден е в Сарагоса през 1960 г. Когато е деветгодишен, остава без баща. Учи в йезуитско училище, а след това завършва испанска филология в университета на Сарагоса и италианска в Барселона, където живее от 1982 г. Литературната си кариера започва през 1984 г. Автор е на 12 романа. По негови сценарии и романи са създадени няколко филма, сред които „Странични пътища” (с две филмови екранизации по този роман), „Тринайсетте рози” и „Чико и Рита”, всичките с номинации за наградите „Гойя”, а третият – с награда. Книгите му са получили общо 17 литературни награди, 5 от които са за романа „Присъдата на утрешния ден”.    ", "date": "2019.06.25", "title": "\"Добрата репутация\" е роман за нуждата да намерим своето място на този свят"}
{"url": "https://www.actualno.com/europe/nevijdan-sriv-sprja-telefonite-i-mobilnija-internet-v-holandija-news_762096.html", "text": "    Голям телекомуникационен срив засегна Холандия. Блокираха мрежите на мобилните телефони и спря мобилния интернет в страната, имаше проблеми и с фиксирани линии, съобщава БГНЕС, позовавайки се на BBC.      В продължение на часове нямаше услуга от националния телеком Royal KPN, като срива засегна и по-малки доставчици. Телефоните за спешна помощ в цялата страна спряха да работят, като бяха засегнати дори стационарните телефони в мрежата на Royal KPN.   От компанията казаха, че все още разследват какви са причините за големия срив, но не смятат, че са жертва на хакерска атака. \"Нямаме основания да подозираме хакване, а следим за това 24 часа в денонощието\", казаха от компанията.\r\nДиректорът на Royal KPN заяви по един от телевизионните канали, че системата им има поддържащ режим, който да се включи при авария. По някаква причина, обаче, този режим не се е задействал.  Властите в редица градове изпратиха допълнителни полицейски патрули по улиците, докато продължаваше комуникационното затъмнение.\r\nГраждани възнегодуваха, след като на опит да се свържат със спешния телефон 112, били препратени към телефона в редакцията на вестник \"Де Телеграф\". Малко по-късно това препращане беше прекратено и министърът на правосъдието каза, че се е свързал с \"Де Телеграф\", за да ги извести как се е стигнало до това положение и, че техният номер е даван за връзка вместо 112.   Заради случилото се, редица медии публикуваха нови номера за спешни случаи, ако сте в Холандия. За незабавна помощ - 088-6628240. За пътен инцидент - 0800-8002. За сигнал до полицията може да се ползва и WhatsApp - 06-10000011. Доставчикът Royal KPN обаче казва, че вече като цяло 112 работи.    Проблемите в Холандия станаха факт точно в момент, в който беше обявено национално предупреждение (жълт код) за много високи температури в страната. А реално изражение на проблемите беше централната жп гара в Утрехт, която изрично помоли гражданите да не ползват услугите ѝ точно заради мобилните проблеми.  ", "date": "2019.06.25", "title": "Невиждан срив спря телефоните и мобилния интернет в Холандия"}
{"url": "https://www.actualno.com/society/obshtestveno-obsyjdane-na-novata-cena-na-gaza-ot-uli-ochertava-se-poevtinjavane-news_762101.html", "text": "    Комисията за енергийно и водно регулиране провежда открито заседание за новите цени на природния газ от 1 юли, предаде БГНЕС.      От обществения доставчик \"Булгаргаз\" поискаха намаление на цената заради алтернатирните доставки. Компанията предложи на КЕВР да утвърди цена от 44,90 лв./MWh (без цени за достъп, пренос, акциз и ДДС) или 27 стотинки по-ниска спрямо второто тримесечие.   Изпълнителният директор на \"Булгаргаз\" Николай Павлов обяви, че неговата компания ще поиска по-ниски цени на природния газ, защото е успяла да договори 140 млн. куб. метра газ, различен от руския. Става дума за холандска фирма, която е доставила американско \"синьо гориво\". Количествата, които са доставени, са 90 млн. куб. метра за второто тримесечие, и още 50 млн. куб. метра за третото тримесечие.\r\nЗаради предложението за поевтиняване на газа и готвеното поскъпване на тока, омбудсманът Мая Манолова поиска информация от КЕВР по Закона за достъп до обществена информация във връзка. от регулатора Заявленията за утвърждаване на нови цени от 1 юли 2019 г. до 30 юни 2020 г. и приложените към тях годишни финансови отчети и доклади за дейността за 2018 г. на ЧЕЗ, ЕВН и Енерго-про. Причина за искането са заличените данни във въпросните заявления на тези дружества, публикувани на интернет страницата на КЕВР, които засягат финансовата обосновка на цените, казва омбудсманът. Манолова обаче така и не говори за правото на търговска тайна, а освен това не казва и дума, че всъщност в заявлението на ЧЕЗ има финансовите данни за миналата година - за тази няма как да ги има за нито едно от ЕРП-тата, защото финансовата година не е приключила и по закон никой не е длъжен да дава междинен отчет, особено ако не работи на борсата.  Очаква се средно увеличение с 4,5% на парното и топлата вода за цялата страна. Най-голямо увеличение на цените се очаква в Разград - 17,53%, Габрово - 12,53%, София увеличението ще бъде 4,3%. Намаление на цената се планира единствено за сливенската Топлофикация. ", "date": "2019.06.25", "title": "Обществено обсъждане на новата цена на газа от юли, очертава се поевтиняване"}
{"url": "https://www.actualno.com/celebrate/sv-prepodobnomychenica-fevronija-deva-news_681403.html", "text": "    В Диоклетиановото царуване (284-305) младият Лизимах, син на римски управител, бил пратен с чичо си Селин в източните страни за съд над християните. Това било време на най-жестоко гонение. Заповядано било да се не щадят християните, но да се употребят всички средства и мъчения, за да се склонят те към отричане на християнската вяра, а непокорните със смърт да се наказват. Селин и Лизимах били придружавани от голям отряд войници, под началството на един техен родственик, на име Прим.      Селим приел с готовност поръчението на царя, понеже бил със зъл и жесток нрав, и освен това силно мразел християните. Той с радост ги подлагал на изтезания. Пратените пристигнали в областа на Палмира. Там намерили доста много вярващи и страшните изтезания и смъртните наказания се повтаряли всеки ден. Но младият Лизимай не могъл равнодушно да гледа това. Той бил едва на 20 години, бил кротък и добър и в детинство още бил чувал много добро за християните от майка си, която тайно вярвала в Христа. Сърцето му се късало от болка и съжаление, като гледал страданията на нещастните.   Веднъж, нощно време, той тайно повикал при себе си началника на отряда и му казал:\r\n- Честни Приме, ти знаеш, че майка ми бе християнка и винаги желаеше и аз да приема Христовата вяра. Туй аз не можах да направя, понеже се боях от баща си и от царски гняв. Но колко пъти тя ми говореше за християните, молеше никога да не им правя зло и да се старая да угодя на Христа! Аз искам да изпълня това завещание. Сърцето ме боли при вида на ужасните страдания на християните и аз реших да правя всичко възможно, за да ги спасявам. Ще ги предупреждавам за нашето приближаване и ще им давам възможност да бягат!  Прим, който също жалел християните, обещал да съдейства на Лизимах. И между тях било решено да предупреждават навреме християните за приближаването на Селин, за да могат те да се скриват, а освен това да се стараят, колкото е възможно да облекчат участта на тия, които ще им попаднат в ръцете.\r\n Приближили се римските войници до град Сивапол. В тоя град живеели 15 девойки в един дом, приличащ на манастир. Те се посветили на служение Богу чрез труд и молитва. Ръководителката на обителта, благочестивата Вриена, ученичка на дякониса Платонида, управлявала това малко християнско общество със строг устав. Всеки ден те прекарвали в труд и молитва, а в петъците се събирал в църквата за четене и обясняване на словото Божие. В тези събрания могли да присъстват и жени от града, при което завеса ги разделяла от инокините. Всеки петък голямо множество жени се събирали да слушат четене и поучение, особено пък в дните, когато обясненията давала инокиня Феврония, която станала известна на целия град със своята дълбока мъдрост. Феврония била на 20 години. От най-ранно детство тя живеела при леля си Вариена. Отличавала се с телесна, а още повече с духовна красота. Била скромна, вглъбена в себе си, смирена и кротка. Нейната пламенна вяра и дълбока мъдрост допринесли много за разпространение на Христовата вяра. Някои жени - езичници, като я слушали, оставяли заблужденията си и се обръщали към Бога.\r\nБлагодарение на Лизимах и Прим сиваполските християни били предизвестени за приближаването на войниците и мнозина се скрили. Вриена събрала сестрите и ги попитала, какво възнамеряват да правят. Феврония това време била тежко болна. Почти всички девици изявили желание да търсят безопасно убежище. С негодувание им говорела Вриена: “Как, вие още сражение не сте видели и вече предварително се признавате за победени и мислите за бягство? Не е ли по-добре всички да стоим твърдо за вярата и ако е нужно да умрем за този, Който умря за нас?” Но като видяла страха на инокините, Вриена повече на ги задържала. Обителта опустяла. Останали само игуменката, болната Феврония, която заявила, че не желае да бяга, и престарялата инокиня Томаида, която по-късно описала мъченическата смърт на светата девица Феврония.       Почнали те с молитва да се готвят за свещено мъченичество. Игуменката най-много се страхувала за Феврония - слаба и млада девойка. Феврония с дълбоко смирение се готвела за великия подвиг и като знаела своята слабост, тя се надявала на силата Господня. “Моли се за мене, моя майко - казвала тя на Вриена, - да ме намери Господ достойна да страдам за Неговото име! Тогава безстрашно ще тръгна по пътеката на мъченичеството към Оня, Когото обикнах и Комуто се обещах от детство”.\r\nНа другия ден след бягството на инокините дошли римските войници. Някои християни те хванали и ги затворили в тъмница. Сели, като чул за женската обител, пратил там войници, но те намерили в обителта само три жени. Мислейки, че игуменката скрила останалите девици, те вече замахвали мечове срещу нея. Феврония се хвърлила в нозете им, като молела да убият първо нея, за да не види смъртта на духовната си майка. В това време пристигнал Прим и като отстранил войниците, запита Вриена: “Къде са другите сестри?” - “Избягаха и се скриха от вас” - отговорила тя. - “А защо и вие не избягахте? Но има още време. Бягайте! Аз няма да дам заповед да ви преследват”. Обаче ни една от трите инокини не се съгласила на това.\r\nПри среща с Лизимах, Прим му разказал за случилото се. С учудване той говорел за дивната красота на една от инокините и търсел начин да спаси младата девойка от ужасната смърт. Един войник, който подслушвал, съобщил на Селим, че Прим и племенникът му желаят да спасят една от инокините. Селим силно се разгневил и заповядал, на другия ден Феврония да бъде доведена на съд. Напразна Вриена и Томиада молили и тях да вземат заедно с нея. На младата девойка едва дали време да се помоли и я повлекли на мъчение.\r\nМножество народ се събрал да гледа съденето и смъртното наказание, и едва ли някой могъл да удържи сълзите си, когато младата девойка се явила в окови пред жестокия мъчител. Сели заповядал на Лизимах да я разпитва.\r\n- Робиня ли си или свободна? - бил първият въпрос.      - Робиня Христова съм - отговорила девойката.\r\n- Името ти?\r\n- Християнка.\r\nСелим бил трогнат, като видял младата девойка, и бил поразен от нейната дивна красота. Той наченал ласкаво да я увещава да се отрече от вярата, предлагал й дарове, най-после обещал да я омъжи за своя племенник Лизимах, наследник на всички негови богатства. Ако не приемела предложението му, тя нямало да остане жива. С нищо не било възможно нито да смути, нито да прелъсти младата девойка. - “Аз имам небесен Годеник - кротко, но твърдо отговорила тя - и искам да остана Нему вярна. Не труди се напразно! Нито заплахите ти ще ме уплашат, нито обещанията ще ме съблазнят”.\r\nТогава Селин заповядал да мъчат девойката. Необикновената твърдост, с която тя понасяла най-страшните изтезания, възбуждала удивление у всички и още повече разпалвала яростта у суровия Селин, който изнамирал все нови и най-ужасни мъчения. Неведнъж вик от негодувание се изтръгвал из тълпата зрители. Народът с вик и сълзи молел да пощадят младата девойка, която биели жестоко, опалвали с огън и на която най-после отрязали ръцете и краката. Селин бил безжалостен. Яростта му не знаела граници. А Прим и Лизимах с дълбока скръб гледали на смъртното наказание, което не могли да предотвратят. И чудна промяна ставала в душата на юношата. Той си спомнил онова, което майка му разказвала за християните, и чувствал, че девойката чрез своите страдания спасява и него и го довежда до Христа. Когато най-после на мъченицата отсекли главата с меч, той се затворил в стаята си и плакал безутешно.   Наказанието не закъсняло да постигне Селин. Той дошъл в квартирата си в някакво изстъпление и дълго с бързи крачки ходел из стаята без да говори с никого. Изведнъж някакъв ужас го обзел. Той страшно взел да охка. Ударил си главата о мраморния стълб и мъртъв паднал на земята. Общото смущение и шум дали на Лизимах да разбере, че се е случило нещо необикновено. Той дошъл и, когато видял чичо си да лежи мъртъв, дълго не могъл да каже ни дума. Най-после извикал: “Велик и благословен е Богът на християните, Който отмъсти за невинната кръв!” Той заповядал да изнесат вън от града трупа на умрелия и да го погребат по езически обичай, а на всички християни да известят, че те без страх могат да се върнат в града и да присъстват на погребението на мъченицата. Сам той с Прим благоговейно събрал останките на светата мъченица и ги принесъл в обителта.\r\nПривечер тълпи от народ влизали в отворената врата на обителта покланяйки се на останките на мъченицата, славели Бога, Който й дарувал твърдост във вярата и търпение в страданията. Дошъл Лизимах заедно с Прим. “Отсега отхвърлям служението на кумирите - казал Лизимах, - оставям всички мои богатства и искам да бъда раб Божи!” На същото се решил и Прим. И двамата на другия ден отишли да заявят на християнския свещеник за своето желание да приемат свето Кръщение. По-късно двамата станали монаси и живеели богоугодно в трудове и лишения.\r\nОттогава в манастира всяка година тържествено се чества паметта на света Феврония в деня на нейната мъченическа смърт. И мнозина във време на богослужението виждали светлия лик на младата мъченица между девойките, които пеели на клироса, и чудеса се извършвали при нейната гробница.  ", "date": "2019.06.25", "title": "Св. преподобномъченица Феврония дева"}
{"url": "https://www.actualno.com/analysis/shte-stane-li-italija-nezamenim-partnior-na-sasht-v-zapadna-evropa-news_761856.html", "text": "    В неотдавнашното си пътуване до Вашингтон, вицепремиерът на Италия Матео Салвини обяви намерението на правителството му да изгради все по-тесни отношения със Съединените щати, като каза, че американците могат да бъдат сигурни, че е най-верният съюзник на САЩ в Европа, която е в период на турбулентност, пише базираното в Брюксел издание New Europe в материал, представен без редакторска намеса от агенция Фокус.      Наскоро Салвини се представи много добре на изборите за Европейски парламент и се чувства уверен в перспективите си скоро да оглави италианското правителство като премиер, след като неговата евроскептична партия „Лига“ спечели първото място на вота в Италия.\r\nСлед като успешно се изправи срещу истаблишмънта на ЕС и неговия опит да принуди насила Италия да се съобрази с драконовския фискален договор на ЕС, който възпира растежа и ще остави Италия в неопределеност по отношение на създаването на работни места, вече предприе стъпки за постигане на целта си за намиране на близък диалог с президента на САЩ Доналд Тръмп и да изгради ново широко партньорство с администрацията с надеждата, че това ще помогне на Италия да отхвърли зависимостта си от европейските технократи и по този начин ще помогне на икономиката, третата най-голяма в Европа, да се върне към стабилен растеж след години на наложен от Брюксел остеритет и рецесия.   „В момент, когато институциите на Европейския съюз са крехки и се променят значително, Италия иска да бъде най-солидният, ефективен, последователен и надежден партньор на САЩ“, каза Салвини.  Въпреки, че политикът не успя да се срещне лично с президента Тръмп, когото той ентусиазирано и публично подкрепи по време на предизборната кампания през 2016 г., Салвини се срещна с две от най-влиятелните личности в Белия дом на Тръмп - вицепрезидента Майк Пенс и държавния секретар Майк Помпео, с които обсъдиха миграцията, тероризма, Венецуела, Близкия изток и, разбира се, по-тесните отношения между .\r\nПонякога Италия възприема предпазлива линия в своята външна политика, за да намери баланс между собствените си национални интереси и да задържи в някои случаи рязко антизападни радикални партии, оставайки в съответствие със своите съюзници от НАТО. Италианското правителство разгневи Американците по-рано тази година, когато реши да не признава лидера на венецуелската опозиция Хуан Гуайдо за временен президент в момент, когато все още не бе ясно дали Гуайдо действително има подкрепата на обществото.\r\nЗа разлика от огромното мнозинство от колегите си в ЕС, които изглежда имат намерение да се противопоставят на Тръмп и американците на всяка цена, въпреки нарастващите достоверни предупреждения относно намесата на китайските разузнавателни служби в разработването на мобилните мрежи от пето поколение, Салвини обяви след срещите си с Пенс и Помпео, че италианското правителство може да последва примера на САЩ и да забрани на Huawei да участва в инфраструктурни проекти в страната.    \"Когато повдигате въпроса за националната сигурност и също така имате споделена визия и споделени ценности със Съединените щати, тогава идва време, когато бизнес сделките трябва да спрат\", каза Салвини след своето пътуване във Вашингтон.   Белият дом многократно лобира в ЕС за забрана на закупуването на китайско оборудване за 5G мрежите. Досега Тръмп и американското разузнаване получават мълчание или открита враждебност въпреки заплахите на ЦРУ, ФБР и АНС да ограничат обмена на разузнавателни с техните съюзници, тъй като с право се опасяват, че Китай може да използва достъпа до европейските безжични мрежи с цел шпионаж.\r\nОще от съставянето на коалиционното правителство в Италия миналата година стана ясно, че Салвини е човекът на големите дела. Визитата може да му е дала така нужната външна подкрепа от най-могъщата страна на света, чрез която да се избави от все по-слабия си коалиционен партньор, левичарското „Движение 5 Звезди“, което може да доведе до предсрочни избори, в които „Лигата“ ще заеме първото място, както показват анкетите.\r\nВизитата на Саливни във Вашингтон бе следена отблизо в Брюксел на фона на опасенията, че той ще успее да намери подкрепа за политиките си и ще успее да изгради близка връзка с американците, която убягва на европейските технократи, откакто тектоничните плочи се разместиха с избирането на Тръмп на изборите преди три години.\r\nМалцина са тези, които могат да отрекат факта, че Салвини вече е този, който определя дневния ред в Италия – и до определена степен в целия ЕС – където той се превърна във фар за тези страни-членки на ЕС, които искат да се откъснат от бюрократичното чистилище, в което се е превърнал Брюксел.   Посещението на Салвини му помага да затвърди мястото си в италианската политика и допринася за имиджа му на отговорен държавник, който проправя нов път за Европа, както и за отношенията на Италия със САЩ. ", "date": "2019.06.25", "title": "Ще стане ли Италия незаменим партньор на САЩ в Западна Европа?"}
{"url": "https://www.actualno.com/politics/apartamentgejt-nedosegaemite-otnovo-sa-nevinni-news_762081.html", "text": "    Три месеца след началото на скандала \"Апартаментгейт\" държавните институции, които трябваше да проверят дали има нещо нередно в имотните сделки на ниски цени, сключвани от управляващи, най-после започнаха да обявяват резултати. Първа се отчете антикорупционната комисия (КПКОНПИ), която бодро обяви, че никой от замесените в скандала не е в конфликт на интереси. Зам. главният прокурор Иван Гешев обаче побърза да уточни, че има още една проверка, възложена на комисията - за събиране на данни за престъпления, които са от компетентността на прокуратурата. Тя още не е приключила. НАП също проверява замесените,       Вчера от проверките срещу бившия зам.-председател на ГЕРБ Цветан Цветанов, бившия правосъден министър Цецка Цачева, бившите зам.-министри на спорта и на енергетиката Ваня Колева и Красимир Първанов, депутата от ГЕРБ Вежди Рашидов, министъра на туризма Николина Ангелкова, както и съпругата на председателя на Върховния касационен съд Лозан Панов. Проверките касаят единствено потенциален конфликт на интереси и не засягат ключовия въпрос - за занижените цени на сделките. Интересното е, че те са започнали по медийни публикации.   КПКОНПИ започна проверка на Цветан Цветанов в края на март, след като се оказа, че той е закупил в столичния квартал \"Изток\" нов свръхлуксозен апартамент от 239 кв. м с ВИП асансьор. Жилището е придобито при заменка на скандално ниски цени. Антикорупционната комисия е проверявала две хипотези, при които Цветанов може да е в конфликт на интереси със строителната фирма \"Артекс\", от която е купен апартаментът. Първата касае гласуването в парламента на поправки в Закона за устройство на територията (ЗУТ), приети през 2017 г., според които строителните разрешителни за определен тип сгради ще важат не пет, а десет години. Това породи съмнения, че от измененията се е облагодетелствала именно \"Артекс\", тъй като разрешителното за небостъргача \"Златен век\" в столичния квартал \"Лозенец\" е изтекло през 2017 г., а фирмата е единствената, опитала се да се възползва от законовата поправка.\r\nКПКОНПИ отбелязва, че преди две години Цветанов е гласувал \"за\" поправките в НС, внесени от депутата от ГЕРБ Александър Ненков. Освен това дни преди да стане собственик на новия си луксозен апартамент, той е получил сигнал от ИК \"Лозенец\" във връзка със строежа на небостъргача, за който е уведомил Столичната община. И в двата случая има елемент от състава на конфликта на интереси - лице, заемащо висша публична длъжност, е упражнило правомощия по служба. \"Липсва обаче частен интерес, който би могъл да повлияе върху безпристрастното и обективно изпълнение на правомощията от страна на Цветан Генчев Цветанов\", пише в решението на КПКОНПИ.  Комисията по никакъв начин не прави връзка между гласуваните промени в ЗУТ, сигнала, който Цветанов е препратил до Столичната община за небостъргача \"Златен век\", и последвалата сделка между бившия зам.-председател на ГЕРБ и \"Артекс\". Според проверяващите няма конфликт на интереси в това, че Цветанов е заменил два апартамента с площ от 112 кв. м и 80 кв. м за луксозното жилището в сграда \"Летера\" на \"Артекс\", като е доплатил още сумата от 100 хил. лв., които са от кредит и лични средства. Не е обърнато никакво внимание на факта, че в същия ден заменените апартаменти са прехвърлени от \"Артекс\" на бившия IT специалист от ГЕРБ Симеон Велков.\r\nЗа сметка на това КПКОНПИ се е заела със задачата да тълкува поправките в ЗУТ, като посочва, че те нямат ретроактивно действие и не формират предимство или по-благоприятно положение за конкретно лице – физическо или юридическо. Тоест антикорупционната комисия изключва възможността измененията в закона да са облагодетелствали \"Артекс\". Интересното е, че подобно категорично становище към момента не са изразили нито МРРБ, нито ДНСК, които имат пряко отношение по въпроса.\r\nЦецка Цачева също е гласувала в подкрепа на поправките през 2017 г., когато все още е депутат, но и тя не е в конфликт на интереси. Тя подаде оставка като министър на правосъдието заради това, че е купила 198 кв. м апартамент от \"Артекс\" за 285 704 лева, или около 670 евро на квадратен метър. Пред КПКОНПИ Цачева е обяснила, че в началото на 2017 г. се е поинтересувала от строителството на жилища в \"Изток\". Видяла е табела на строителен обект в района с името на фирмата, а от интернет е намерила офиса на дружеството, където е отишла сама. Комисията оправдава ниската цена на покупката с това, че апартаментът на Цачева е купен \"на зелено\". \"При този вид покупка в момента на подписване на предварителния договор имотът все още не съществува като самостоятелно изграден обект и е много важно купувачът да се довери на продавача за това, че имотът ще бъде построен в договорения вид\", коментират от КПКОНПИ.       С идентичен край завършва и проверката срещу депутата от ГЕРБ Вежди Рашидов, който през фирмата си е купил апартамент от \"Артекс\". Комисията установява, че няма данни за упражнени правомощия в качеството му на народен представител, затова не е в конфликт на интереси.\r\nНе е ясно по каква логика КПКОНПИ е проверявала за конфликт на интереси останалите замесени в \"Апартаментгейт\", при условие че те никога не са били депутати. КПКОНПИ отбелязва, че бившият зам.-министър на енергетиката Красимир Първанов е придобил ново жилище през 2018 г. \"в качеството му на физическо лице, участник в гражданско-правния оборот, а не в качеството му на лице, заемащо публична длъжност\". Не е обърнато внимание на цената - апартамент от 150 кв. м и два гаража от 31 кв. м и 19 кв. м за едва 240 312 лв., което прави по 612 евро за квадрат. Бившата зам.-министърка на спорта Ваня Колева, която, освен че е кумица на Цветанов, вече е и негова съседка в луксозната кооперация, също е проверена единствено за конфликт на интереси. Очаквано КПКОНПИ констатира, че тя \"не би могла да упражни правомощия по служба по отношение на трети физически или юридически лица във връзка с осъществяване на сделки с недвижими имоти\".\r\nМинистърът на туризма Николина Ангелкова, срещу която започна проверка по сигнал на Валери Симеонов, въпреки че не е купувала апартаменти от \"Артекс\", също излиза суха от скандала. Комисията не е установила конфликт на интереси, тъй като Ангелкова не е упражнила правомощия по служба във връзка с нейни сделки за имущество. КПКОНПИ посочва, че произходът на средствата за покупките е от родители, спестявания, заплати и продажба на други имоти.\r\nЕдинственият, срещу когото КПКОНПИ предприема някакви действия, въпреки че също не открива конфликт на интереси, е председателят на ВКС Лозан Панов. Той живее в апартамент на фирма на съпругата му, закупен от \"Артекс\" две години преди да сключат брак. Комисията обаче препраща друг сигнал срещу Панов към Инспектората на Висшия съдебен съвет, който да провери дали не е нарушен Кодексът за етично поведение на българските магистрати, и изрично указва, че чака резултат от тази проверка.\r\nВъв всички проверки активно участва зам.-председателят на КПКОНПИ Антон Славчев, който също е замесен в \"Апартаментгейт\", но остана единственият, срещу когото няма проверка нито от прокуратурата, нито от данъчните. Той е собственик на част от тераса с квадратура 244 кв. м и на апартамент от 63 кв. м, които е закупил за 18 639 лв., или 151 евро за квадрат. Славчев обаче не само че не беше отстранен, но и официално замества шефа на КПКОНПИ Пламен Георгиев, който бе принуден да излезе в отпуск, докато НАП го проверява заради терасата от 244 кв. м, която е пропуснал да декларира в имуществената си декларация.      Зам. главният прокурор Иван Гешев коментира вчера, че държавното обвинение поддържа постоянен контакт с данъчните, които проверяват и шефа на следствието Борислав Сарафов заради имоти на сина му. \"Процедурите по данъчния кодекс са доста по-тежки и тромави, което забавя тези проверки“, заяви Гешев, който пък е проверяван от КПКОНПИ за конфликт на интереси по делото срещу бившата кметица на столичния район \"Младост\" Десислава Иванчева. Зам. главният прокурор добави още, че се очаква да излизат \" интересни неща\" за злоупотреби с евросредства при къщите за гости.\r\nВсички са невинни или недосегаеми?\r\nБез установен конфликт на интереси завърши проверката на КПКОНПИ срещу депутата от БСП Елена Йончева. Комисията беше сезирана, че семейството на мъжа на Йончева е построило с евросредства комплекс от три вили в близост до морето. Народният представител от левицата Крум Зарков, за когото в медийни публикации се твърди, че през 2015 г. купува заедно със съпругата си апартамент от 140 кв. м за 155 000 евро, или 1107 евро на квадратен метър, също не е в конфликт на интереси. Проверката срещу лидера на НФСБ Валери Симеонов пък е прекратена заради изтекла давност. Сигналът срещу него касае имотни сделки в периода 2004-2013 г. ", "date": "2019.06.25", "title": "\"Апартаментгейт\" - недосегаемите отново са \"невинни\""}
{"url": "https://www.actualno.com/curious/prodyljitelnata-rabota-i-insulta-sa-svyrzani-news_762082.html", "text": "    Ако човек работи продължително време без почивка, то при него се повишава рискът от инсулт. За това предупреждават учените от френския национален здравен институт.      За продължителна работа те приемали повече от 10 часа поне 50 дни в годината, съобщи ВВС. Най-голям е рискът от инсулт при хората, работещи в такъв режим над 10 години.   Изчислено е, че голямото количество работни часове повишава риска от инсулт с 29%. В групата на работещи при подобен режим рискът се увеличавал на 45%, като това в по-голяма степен касае лицата под 50-годишна възраст и онези, които работят на смени с променящ се график. \r\nВ по-малка степен инсултът заплашва хора на ръководни позиции. Във всеки случай рискът може да бъде намален, ако се тренира редовно, както и с помощта на , достатъчно сън и отказ от цигари.   ", "date": "2019.06.25", "title": "Продължителната работа и инсулта са свързани"}
{"url": "https://www.actualno.com/chronicles/116-godini-ot-rojdenieto-na-djordj-oruel-news_761876.html", "text": "    Ерик Артър Блеър е британски писател, журналист и поет.      Той е сред най-уважаваните английски есеисти на ХХ век, талантлив и опитен романист. Творбите му са пропити с интелигентност, дълбока загриженост за социалната несправедливост, силна опозиция на тоталитаризма, страст към чистота на езика и вяра в демократичния социализъм. Най-популярен е с двата си романа, написани към края на краткия му живот: „Фермата на животните“ и „1984“   Роден е в Мотихари, Индия, когато тя е част от Британската империя. През 1921 г. завършва Итънския колеж. По-късно живее във Великобритания и Европа. Неговото първо художествено произведение е публикувано през 1935 г. под псевдонима Джордж Оруел. Взема участие в испанската гражданска война на страната на републиканците срещу фашистката диктатура на Франсиско Франко. През Втората световна война той води предаване срещу фашизма по ВВС.\r\nАвтор е на многобройни произведения на политическа тема. От една от най-значимите му книги, „1984“, в съвременната световна култура трайно са пренесени персонажът на „Големия брат“ и изразът: „Големия брат те наблюдава“.   ", "date": "2019.06.25", "title": "116 години от рождението на Джордж Оруел"}
{"url": "https://www.actualno.com/america/otnovo-ruski-voenen-samolet-vyv-venecuela-news_762072.html", "text": "    Тайнствен руски самолет кацна на най-голямото летище във Венецуела. Очевидци казали, че са видели машината на пистата на международното летище край Каракас, а сайтове, които следят движението на самолетите също потвърждават кацането, пише Reuters, цитирана от БГНЕС.      Самолетът бил \"Илюшин: 62, а номера на опашката му е RA-86496. Според специализирани интернет сайтове, на тази регистрация отговаря военен самолет на Русия.   През март във Венецуела кацнаха два руски самолета, които докараха в южноамериканската страна военни експерти и около 100 руски войници. Тогава Съединените щати обвиниха Русия в \"безотговорна ескалация на напрежението\".\r\nЕдиният от самолетите, кацнали през март, имаше същия номер на опашката, като забелязания в понеделник.  Министерството на информацията на Венецуела и Министерството на отбраната на Русия не направиха коментар в първите часове след кацането на самолета. ", "date": "2019.06.25", "title": "Отново руски военен самолет във Венецуела?"}
{"url": "https://www.actualno.com/asia/dronove-otnovo-obyrkaha-grafika-na-letishteto-v-singapur-news_762105.html", "text": "    Неоторизирани полети с дронове объркаха работата на международното летище в Сингапур. Това е втория случай в рамките на няколко дни, в които има пренасочени полети заради дронове над пистите на летище \"Чанги\", пише БГНЕС по информация на Евронюз.      Общо 18 полета или излетяха със закъснение или бяха насочени към други летища, заради притесненията, че може да се сблъскат с дронове.   Подобни нарушения имаше и във вторник и сряда миналата седмица, когато дистанционно управляваните летящи апарати засегнаха навременното изпълнение на общо 38 полета.\r\nВсе по-достъпните цени на дроновете превърнаха тези машини в сериозна опасност за летищата по света.  През декември доронове предизвикаха голям хаос на , довел до отмяната на повече от 1000 полета. Загубите бяха изчислени на над 50 милиона британски лири. ", "date": "2019.06.25", "title": "Дронове отново объркаха графика на летището в Сингапур "}
{"url": "https://www.actualno.com/europe/boris-djonsyn-pak-zaplashi-s-tvyrd-brexit-news_762091.html", "text": "    Очертаващият се като бъдещ британски премиер Борис Джонсън каза, че Великобритания ще излезе от Европейския съюз на 31 октомври, независимо дали има сделка за условията по напускането или не, предаде БГНЕС.      В интервю за BBC, фаворитът да наследи Тереза Мей на премиерския пост на Острова се закани, че не блъфира и наистина е готов за варианта \"твърд\" Brexit. Наскоро, такова изказване свали курса на британската лира, защото инвеститорите смятат \"твърдия\" Brexit за най-нежелания вариант.   Борис Джонсън показа, че не се страхува да говори за крайни позиции и повтори: \"Обещанието ми е, че излизаме от Европейския съюз на Хелоуин, 31-ви октомври.\" Джонсън каза още: \"Начинът да покажем на нашите партньори и приятели, че сме сериозни, е най-накрая да се откажем от пораженчеството и негативизма, които са ни обгърнали като облак от толкова много време и да се подготвим уверено и сериозно за вариант \"твърд\" Brexit.\"\r\nБорис Джонсън още веднъж постави под въпрос и плащането на 39 милиарда лири от Великобритания, което беше договорено с Брюксел от сегашното правителство. Сумата се счита за обезщетение заради поети ангажименти на Обединеното кралство като член на ЕС и пропуснати ползи за ЕС в многогодишната финансова рамка.  Отказът да се плати тази сума със сигурност ще настрои враждебно Брюксел в предстоящите разговори с новия британски премиер, още повече, че самият Джонсън призна, че няма как да бъде решен проблемът с ирландската граница без помощта на европейските партньори. Това е един от основните препъникамъни по сделката за Brexit, тъй като въвеждането на митнически режим между Ирландия и Северна Ирландия не се счита от ЕС за вариант, а и ако стане, вероятно настроенията тип \"ИРА\" отново ще избуят с пълна сила в Ирландия. Джонсън обаче заговори как можело да се подходи комплексно и едва ли не за всяка стока и услуга да се мисли какъв митнически подход да се приложи. ", "date": "2019.06.25", "title": "Борис Джонсън пак заплаши с твърд Brexit"}
{"url": "https://www.actualno.com/sofia/bez-voda-v-kv-dimityr-milenkov-v-sofija-news_762047.html", "text": "    „Софийска вода” временно ще прекъсне водоснабдяването в някои части на столицата на 25 юни 2019 г. (вторник). Това съобщиха от пресцентъра на дружеството. Във връзка с диагностика на уличен водопровод в кв. „Димитър Миленков“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:      - кв. „Димитър Миленков“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Димитър Миленков“ №202.\r\nВъв връзка с подмяна на сградно водопроводно отклонение на ул. 685 кв. „Овча купел“, се налага спиране на водоподаването от 10:30 до 18:30 часа на клиентите на „Софийска вода”, живеещи в района на:  - ул. 685.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 685 ъгъла с ул. „Иван Радоев“.   Във връзка с подмяна на сградно водопроводно отклонение на ул. 5 кв. „Обеля“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:    - ул. 5 от ул. „Рила“ до ул. 12\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 5 ъгъла с ул. 12.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.   Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. ", "date": "2019.06.25", "title": "Без вода в кв. \"Димитър Миленков\" в София"}
{"url": "https://www.actualno.com/europe/visjashta-armatura-ot-most-v-rusija-e-povredila-desetki-koli-news_762084.html", "text": "    Опасен мост повреди много автомобили в Ярославска област на Русия, съобщава БГНЕС, цитирайки РИА Новости.      Полицията започнала проверка след поредица сигнали, че парчета арматура и други части висят от долната част на моста и се удрят в преминаващите автомобили. Местният клон на автомобилната инспекция обяви, че няма пострадали хора, но са регистрирали поне 16 повредени автомобили.   По план мостът трябвало да бъде ремонтиран през лятото на 2020 година, но сега започват спешни ремонти.\r\nВластите казаха, че висящата арматура е била отстранени и движението по шосе М8 е възстановено, като ремонтите на моста започват на 1 юли.   Заглавна снимка:   ", "date": "2019.06.25", "title": "Висяща арматура от мост в Русия е повредила десетки коли"}
{"url": "https://www.actualno.com/society/milko-kalajdjiev-za-kyshtata-si-gosti-az-na-koj-sym-blizyk-na-nikoj-news_762114.html", "text": "    Не съм броил колко хора са ми били гости, но не може да се стане богаташ от това. Водя книга, тя често се проверява. По-често се наема цялата къща, но може и като отделни стаи. Това заяви пред Нова телевизия известният певец Милко Калайджиев, чиято къща за гости стана медийна тема.      Аз на кой съм близък – на никой, коментира изпълнителят на \"Къде си батко\", който каза, че са правени 2 проверки на проекта му, а днес (25 юни) продължават документни проверки. И добави, че никога няма да живее в къщата си за гости.   Къщата струва 304 000 лева, а 120 000 са лично на Калайджиев. Той уточни, че \"му дали акъл\" да се захване с този бизнес. Идеята възникнала след като той си купил място до Мезек. Опитите били два, като на втория път е получил разрешение. В крайна сметка се появява и Калайджиевата къща. И по думите на Калайджиев, къщата му функционира като къща за гости – има я в Grabo, в Booking, може всеки да види.\r\nКак да излезе нещо нередно, като минах през стотици проверки, за да я пусна, каза още Калайджиев. За къщата има 5-годишен мониторингов период.   ", "date": "2019.06.25", "title": "Милко Калайджиев за къщата си гости: Аз на кой съм близък - на никой!"}
{"url": "https://www.actualno.com/asia/razuznavaneto-na-sasht-e-sigurno-che-kim-chen-un-njama-da-unishtoji-jadrenite-si-oryjija-news_762089.html", "text": "    Лидерът на Северна Корея Ким Чен Ун няма намерение да се отказва от ядрения арсенал на своята страна. Американското разузнаване прави оценка на истинските намерения на Северна Корея и е на мнение, че Ким не е готов за унищожаване на оръжията за масово поразяване, предаде БГНЕС      През февруари между Ким Чен Ун и американския президент Доналд Тръмп приключи преждевременно, след като двамата лидери не намериха обща позиция за ядрената програма на Северна Корея.   \"Разузнавателната общност смята, че Ким не е готов да се лиши от ядрените оръжия\", каза директорът на Агенцията за военното разузнаване на САЩ (DIA) генерал-лейтенант Робърт Ашли в интервю по телевизия Fox.\r\nТръмп наскоро размени писма с Ким Чен Ун с надеждата преговорите за ядрената програма на Северна Корея да се подновят.  Този уикенд милиардерът ще посети Южна Корея, където ще се срещне с президента Мун Дже Ин и се очаква отношенията със съседите от Северна Корея да бъдат основна тема на разговор. Обявяването на срещата дойде няколко часа, след като държавния секретар на САЩ Майк Помпео каза, че се надява писмото от Тръмп до Ким да проправи път към подновяване на преговорите. ", "date": "2019.06.25", "title": "Разузнаването на САЩ е сигурно, че Ким Чен Ун няма да унищожи ядрените си оръжия "}
{"url": "https://www.actualno.com/society/novini-ili-novini-kartinata-na-pechata-za-25-uni-news_762100.html", "text": "            Извън голямата тема \"Апартаментгейт\", където всички се оказаха невинни, понеже не били роднини и приятели от деца, сякаш няма начин да си виновен иначе – включително със сауната, която не е сауна и барбекюто без документи воглаве със сауната, но какво от това, медията обръща внимание на започващия строеж на магистрала „Европа” до границата със Сърбия и затварянето на Калотина – Сливница до 20 ноември. След като има задръствания към Гърция и Турция, време е за такива и към Сърбия!   Медията обръща внимание на машинното гласуване. Стотици са сгрешените протоколи, а неотчетените преференции от вота, подаден през специализираните устройства - хиляди, дори след повторното въвеждане на данните в ЦИК и извършените корекции. И това заключение не е на неправителствена организация, а на Обществения съвет към ЦИК. Доста софиянци давали жилищата си на туристи – 3000. В центъра на София можеш да нощуваш за 17 лева – оферти можеш да намериш през платформата Airbnb. А в Герман можеш да се разположиш в къща с 8 спални, 10 тоалетни, басейн, фитнес и трапезария за 16 гости. За всеки влак си има пътници!     Новина номер едно – че ДАНС заради сделката за ЧЕЗ. До 28 юни КФН трябва да информира ДАНС за всички факти и обстоятелства по сделката. В публикацията се набляга как \"Еврохолд\" няма опит в енергийния бизнес и част от \"Еврохолд\" са дружества със скандален опит в Румъния и Гърция. Централната банка в Атина три пъти отрязала дружество от групата, което се опитало да купи клон на голяма застрахователна компания, имало и глоби за картелно споразумение на румънския застрахователен пазар. Разбира се, в типичен за определени медии в България стил уточнения какви са глобите, кога са наложени и за какво точно няма. Има обаче радост как председателят на ВКС Лозан Панов щял да бъде разследван от ИВСС за \"Апартаментгейт\". По-точно – заради апартамента на жена му от времето, когато двамата дори не са се познавали. ", "date": "2019.06.25", "title": "Новини или Novini – картината на печата за 25 юни"}
{"url": "https://www.actualno.com/america/meksiko-dislocira-ogromni-voenni-chasti-da-spira-migranti-sled-natisk-ot-sasht-news_762078.html", "text": "    Армията и Националната гвардия на Мексико са разположили почти 15 хиляди войници по границата със Съединените щати. Целта е да бъдат спрени мигранти, които искат да влязат в САЩ, предаде БГНЕС.      В началото на юни, други 6000 войници бяха изпратени по южните граници  на Мексико, отново с цел ограничаване на мигрантския поток към САЩ.   Мерките са взети под натиск от Вашингтон. По-рано американският президент , че ще въведе наказателни мита за вноса от Мексико, ако не се направи повече за спирането на мигрантите.\r\nМинистърът на отбраната на Мексико Луис Кресенсио Сандовал призна, че мигрантите биват арестувани от войниците. Редица организации, сред които католическата църква, са недоволни от тази практика, която е нова за армейските части по границата. Досега войниците не спираха тези, които напускат Мексико по посока САЩ. Директорът на един от подслоните за мигранти обвини политиците, че карат армията да \"върши мръсната работа на САЩ\"  Сандовал каза, че понеже прекосяването на границата без документи не е криминално деяние, а административно нарушение, мигрантите биват предадени на местните власти. ", "date": "2019.06.25", "title": "Мексико дислоцира огромни военни части да спира мигранти след натиск от САЩ"}
{"url": "https://www.actualno.com/football/luis-suares-schupi-typomera-iska-duzpa-za-igra-s-ryka-na-vratarja-video-news_762102.html", "text": "    Звездата на Барселона и националния отбор на Уругвай Луис Суарес изпадна в комична ситуация на турнира Копа Америка.      Уругвай отчаяно се нуждаеше от гол срещу Чили и при една от атаките Суарес се измъкна в наказателното поле. Миг преди да отбележи, вратаря на чилийците Габриел Ариас изби топката с ръка. Сякаш забравил каква е ролята на вратарите, Луис Суарес започна да жестикулира към главния рефер и да иска дузпа. Малко след това Суарес се осъзна и свали ръцете си, спирайки да протестира.  Суарес имаше още една комична изява по време на мача. Той бурно поиска съдията да изгони Гонзало Хара от Чили, след като на терена нахлу зрител и Хара го спъна, пише БГНЕС.  В крайна сметка уругвайците победиха действащия носител на Копа Америка с 1:0 и завършиха групата на първо място.\r\nЗабавните инциденти в днешния мач дойдоха на същата дата, на която през 2014 година, на Световното първенство по футбол в Бразилия, Суарес ухапа Джорджо Киелини. Понеже ухапването не беше първото в кариерата на Суарес, то донесе на уругваеца наказание от 4 месеца. ", "date": "2019.06.25", "title": "Луис Суарес счупи тъпомера - иска дузпа за игра с ръка на вратаря (ВИДЕО)"}
{"url": "https://www.actualno.com/sofia/skandal-s-proverka-na-gimnazija-v-botevgrad-hodjat-li-uchenicite-tam-na-uchilishte-news_762117.html", "text": "    По-брутална и по-левашки изпълнена не проверка, а акция, не съм виждал. Чувствам се унизен – по-голямо унижение не съм изживявал. Доколкото разбрах, полицията е нахлула в училището без заповед за обиск – обиск на документи. Видях как полицейски учител държеше училищни документи и спореше със заместник-директор на училището – защо нямало \"някаква запетайка\". Това заяви учител от Техническата професионална гимназия \"Стамен Парчев\" в Ботевград. И добави, че на фона на половинмилионните апартаменти става въпрос за стотинки за семки.      Гимназията стана обект на проверка заради необяснимо голям брой отсъствия на възпитаниците ѝ. Средният успех на матурите на училището тази година е 2,87. А само една ученичка имала 3,90.   Заместник-директорката каза пред Нова телевизия, че полицията първоначално не ѝ дала информация и си помислила, че е акция по залавяне на заподозрян за престъпления. Възпитателката заяви, че в 9:30 часа имало \"много закъснели ученици\", които не можели да влязат в училище и затова се скарала с полицаите.\r\nРосица Иванова от регионалното звено на образователната администрация за София-област обаче не се съгласи с драматизма. Иванова посочи, че проверката е в рамките на водената политика за връщане на децата в училище. Тя посочи, че са правени 2 проверки от образователни инспектори и заяви, че докато е имало проверка колко ученици присъстват, в училището влизали закъснели ученици, с таксита. Директорът Катя Ценева определи твърдението като \"смехотворно\".  Ценева заяви, че след всяка проверка подписва протоколи и там има твърдение, че директорът бил направил всичко възможно учениците да присъстват в училище. В тези протоколи пишело и, че ръководството на училището не е възпрепятствало проверяващите, добави Ценева, а Иванова я попита дали заради това има искане за писмени обяснения.\r\n80% от учениците в нашето училище са от ромски етнос, продължи още директорът, която се оплака, че те живеели в чудовищна бедност и от думите ѝ стана ясно, че са дадени над 1 млн. лева за подпомагане на випуск т.е. около 250 деца. Това не може да е оправдание за необясними отсъствия, каза Иванова.   Ще заведа иск за уронване на престижа на училището, ще заведа и граждански иск, заяви Ценева за финал.     ", "date": "2019.06.25", "title": "Скандал с проверка на гимназия в Ботевград - ходят ли учениците там на училище?"}
{"url": "https://www.actualno.com/america/trymp-poiska-da-e-jasno-kolko-plashtash-kogato-si-v-bolnica-v-sasht-news_762087.html", "text": "    Американският президент Доналд Тръмп подписа указ, с който нареди на болниците в Съединените щати да разкриват цените си пред пациентите, съобщава БГНЕС, позовавайки се на CNN.      Цените на здравните услуги са болезнена тема в САЩ, като често пациентите не знаят нито колко ще трябва да платят за болничен престой, нито колко струват различните процедури.   Често пациенти, чието лечение частично се покрива от застраховка, не знаят каква част от сумата трябва да платят от собствения си джоб.\r\nТръмп заповяда на Федералната служба за здравеопазване да изработи система от правила, която болниците да спазват, но тепърва предстоят разговори с лечебни заведения и застрахователи и процесът може да отнеме месеци или дори години.   ", "date": "2019.06.25", "title": "Тръмп поиска да е ясно колко плащаш, когато си в болница в САЩ "}
{"url": "https://www.actualno.com/society/apartamentgejt-koj-kogo-proverjava-i-vsyshtnost-kakvo-proverjava-news_762122.html", "text": "    \"Направи се грешка, като се възложи на Антикорупционната комисия да разследва своя председател\". Това каза Стоян Кушлев, бивш ръководител КПКОНПИ.      По думите му, Пламен Георгиев няма вина за това, че въпросната тераса е придобита без необходимите строителни книжа.   Кушлев уточни пред bTV, че КПКОНПИ не е  разследващ орган и не трябва да е такъв.  В интервю за bTV той направи сравнение с въпрос защо досега никой не  е потърсил отговорност за продажбата на \"Кремиковци\".\r\nСпоред него за прокуратурата трябва да провери дали има търговия с влияние. Става въпрос за изменението на Закона за устройство на територията (ЗУТ), което удължи двойно срокът на разрешителното за строеж на определен тип сгради - най-вече високи. Това касае пряко проектът \"Златен век\" в столичния квартал \"Лозенец\", срещу който вече 2 години именно на база твърдение, че е с изтекло разрешително за строеж. Той , но не заради разрешителното, а защото има недекларирано конструктивно изменение и защото строителят и надзорът на проекта всъщност са един и същ човек - собствениците на \"Артекс\" - конкретно арх. Весела Мирянова. Спирането се обжалва в съда.  Приключи само проверката на КПКОНПИ за конфликт на интереси, настоя пред Нова телевизия Александър Владимиров от Института за дясна политика. Според него нямало конфликт на интереси, когато си купуваш апартамент евтино. Но сега въпросът е дали има укрити данъци, какъв е произходът на средства, смята Владимиров.\r\nОсновният въпрос е съвършено друг – проблемът е откъде са доходите и тук ни правят на идиоти, заяви социологът Кънчо Стойчев. Няма лошо да имаш големи доходи - нека обаче са законни, но с вчерашното обявление стана точно Пунта Мара, добави социологът, според когото не е сложно да провериш доходите на което и да е лице в България. Той попита и защо се почва с най-маловажното - с конфликт на интереси. Стойчев определи и като \"дреболия\" случая с терасата на Пламен Георгиев, като каза, че и там въпросът е какви са му доходите, за да си позволи такава тераса.   Идеята да има такъв орган като КПКОНПИ е да може да се стига до ситуация, в която се плаща и обществена цена – например оставката на Цветан Цветанов. Няма как да остава скрито такова нещо, заяви още Владимиров и не може да отговори на въпроса \"и какво от това\", след като апартаментите остават. По думите му, сега трябва да се търси отговорност.     ", "date": "2019.06.25", "title": "\"Апартаментгейт\": Кой кого проверява и всъщност какво проверява?"}
{"url": "https://www.actualno.com/society/lageristi-ot-belene-s-deklaracija-sreshtu-novite-uchebnici-po-istorija-news_762230.html", "text": "             Декларация  от концлагеристите на остров Белене от периода на насилствената асимилация на етническото турско население, които бяха задържани без съд и присъда в концлагера на остров Белене, поради противопоставянето им срещу асимилационната политика на тоталитарната политика на БКП.\r\nДиктатурата на БКП продължи 45 години от 1944 до 1989 г. Този период от историята на страната е пълен с престъпления, извършени предимно три групи от гражданите.\r\nПървите жертви на диктаторския режим на БКП бяха гражданите с политически убеждения, различни от тези на комунистическата идеология. Те бяха цветът на Българската нация и бяха унищожени поголовно.    Една друга група граждани – помашкото мюсюлманско население беше подложено на безжалостно гонение да бъдат побългарени. Значителен брой от това население беше изпратено в концлагера на остров Белене. Много от тях бяха осъдени по скалъпени за тази цел съдебни процеси. За съжаление хора от помашките села бяха убити.   Гоненията, преследванията над това население, продължиха 12 години - от 1962 до 1974 г.\r\nПоследните жертви на тоталитарния режим бяха етническите турци, граждани на България. Режимът започна една безмилостна асимилационна политика спрямо това население. Тя се превърна в една война срещу беззащитното турско етническо население с участието на многобройни милиционерски групи, запасни войски, доброволци, всички организации и войски от МВР и Държавна сигурност.\r\nВ разстояние на три месеца 517 етнически турци бяха изолирани на остров Белене без съд и присъда, така както бяха изпратени между 1949-1974 г.\r\nЧрез настоящата декларация гражданската организация на бившите концлагеристи от остров Белене искаме да изразим нашия протест и разочарование, че в новите учебници по история за 10 клас събитията от серията на асимилационните процеси не са отразени в учебното съдържание в пълнота.   За нас, жертвите на т.нар. Възродителен процес новото съдържание на учебниците по история за 10 клас е неприемливо.   Този подход към събитията означава, че бившият манталитет продължава да управлява и прави всичко, за да прикрие престъпленията на комунистическата партия.\r\nОт друга страна този подход защитава и оправдава извършените престъпления в хода на насилствената асимилация на етническите турци и помаците мюсюлмани.\r\nСамо беглото отбелязване, че е имало някакъв „възродителен процес” онеправдава всички жертви на комунистическия режим от 1944 до 1989 г.\r\nНай-вече игнорирането на най-мащабното експулсиране на хора от една страна в друга е крайно неприемливо. Депортирането на 360 000 етнически турци в разстояние на 70 дни, обезлюдяването на цели райони в България и отраженията им върху икономиката на страната е неприемливо.\r\nНашата гражданска организация очаква да настъпят промени в съдържанието на учебниците в интерес на историческата истина. ", "date": "2019.06.25", "title": "Лагеристи от \"Белене\" с декларация срещу новите учебници по история"}
{"url": "https://www.actualno.com/asenovgrad/volejbolistka-e-naj-krasivata-neomyjena-jena-v-asenovgrad-snimki-news_762108.html", "text": "    22-годишната Мария Попова бе избрана за най-красивата асеновградчанка. Тя стана победител в \"Мис Асеновград 2019 г.\" сред още 10 други момичета. От седем години се занимава с мода.            \"Нека всички асеновградчанки, които не се престрашиха да се включат в конкурса тази година, да го направят през следващата. Емоцията е страхотна. При всички момичета имаше притеснение, но чувството е страхотно и си заслужава. Трябва да се провеждат такива конкурси, за да може да се покаже красотата на българките\", каза за победителката.     Първа подгласничка на Мария Попова стана Таня Александрова, която е на 23 г. Тя завършва магистърската си степен за фармацевт и работи в аптека в Асеновград. Таня грабна сърцата и на присъстващите във фоайето на Градска библиотека \"Паисий Хилендарски\" в града. Така момичето бе удостоено с титлата \"Лице на публиката\".       Втората подгласничка е 18-годишната Цветислава Киркова, която ще продължи висшето си образование в специалност \"Филмови науки\" в Англия. За трета подгласничка на победителката бе провъзгласена Радина Нейкова, на 18 г. Тя се занимава професионално със спортни танци и скоро й предстои държавно първенство.    ", "date": "2019.06.25", "title": "Волейболистка е най-красивата неомъжена жена в Асеновград (СНИМКИ)"}
{"url": "https://www.actualno.com/showbusiness/trygna-rabotata-po-novija-film-ot-poredicata-matricata-news_762086.html", "text": "    Работата над четвъртия филм от поредицата Матрицата вече започна. Работното заглавие е \"Project Ice Cream\", като се смята, че процесът на снимките ще стартира през 2020 година в Чикаго, пише БГНЕС.      Режисьор на новия филм ще е Лана Уашовски, която заедно със сестра си Лили написа и режисира оригиналният филм Матрицата от 1999 година, както и двете продължения през 2003 година. Припомняме, че Уашовски всъщност бяха мъже по онова време, но смениха пола си. Анди Ушатовски стана Лили, а Лари се превърна в Лана.   Киану Рийвс няма да участва главната роля, като американски медии твърдят, че ще бъде заменен от Майкъл Б. Джордън.\r\nВсе още не се знае дали четвъртия филм ще е продължение на предишните три, ще разказва предисторията на героите и събитията или ще е самостоятелен филм от същия антиутопичен свят.   ", "date": "2019.06.25", "title": "Тръгна работата по новия филм от поредицата \"Матрицата\" "}
{"url": "https://www.actualno.com/politics/i-obshtestvenijat-syvet-na-cik-srina-ot-kritiki-procesa-na-mashinno-glasuvane-news_762103.html", "text": "    Изключително негативна оценка на първото по-мащабно машинно гласуване дава Общественият съвет към Централната избирателна комисия (ЦИК). Това показва публикация на в. \" \".      Според информацията, Съветът е констатирал очевидното - много ниско желание да се ползват машини (само 25% от отишлите да гласуват са го направили), стотици сгрешени протоколи, а неотчетените преференции от вота, подаден през специализираните  устройства - хиляди, дори след повторното въвеждане на данните в ЦИК и  извършените корекции. Тези заключения - , бяха отдавна направени от Института за развитие на публичната среда чрез платформата \"Отворен парламент\" на база публикуваните отворени данни на машинния вот точно от ЦИК.   Като причини за тези проблеми от съвета посочват недостатъчната разяснителна кампания на ЦИК, късното приемане на методическите указания, неудачния образец на протокола за отчитане на резултатите от машинните секции и слабото обучение и мотивация на секционните избирателни комисии (СИК). \"Отворен парламент\" показа с данни, че членовете на районните избирателни комиси (РИК) на практика не са били обучени по издадените от ЦИК методически указания за работа с машините. Що се отнася до членовете на секционните комисии (СИК) – част от тях също са преминали обучение преди 20-и май, а за останалите времето до изборите е било твърде кратко, за да могат да се подготвят по възможно най-добрия начин, заключва анализът. Всъщност ЦИК прие решение за методически указания относно машинното гласуване за членовете на секционните комисии (СИК) чак на 20-ти май вечерта, което реално е след всички обучения на районните избирателни комисии.\r\n\"Посочени са дефицити в прозрачността на работата на ЦИК в целия процес и в частност при подготовката и късното обявяване на обществената поръчка за доставка на специализираните устройства, както и по въпроса за одита и сертифицирането им. Като следствие обществеността не бе убедена в надеждността на новата технология”, пишат специалистите.  Отправят се следните препоръки: да се прави контролно броене на хартиените “разписки”, отпечатвани от машините в случайна извадка от местата за гласуване; да отпадне ръчното пренасяне на данни от флашпаметите в хартиения протокол на СИК (като доказан източник на грешки); да се осигури прозрачност на обществената поръчка, включително на техническите изисквания към апаратната и програмната част, както и прозрачност в избора наем или закупуване на специализираните устройства; да се анализират техническите проблеми, възникнали в деня за гласуване.\r\nСъветът настоява подготовката за машинното гласуване наесен да започне отсега. А също - за незабавна публичност на достъпните на ЦИК данни и доклади от ключови участници в последното машинно гласуване. Експертите държат да се проведе обществен дебат по нерешените въпроси около този начин на гласуване, както и незабавно да започне реална организационно-техническа подготовка за местния вот. Не е нужно да се чака формалното насрочване на изборите през есента, категорични са от съвета. И напомнят, че подготовката за обществени поръчки относно гласуването с хартиени бюлетини вече е започнала.    ", "date": "2019.06.25", "title": "И Общественият съвет на ЦИК срина от критики процеса на машинно гласуване"}
{"url": "https://www.actualno.com/america/soros-i-kup-miliarderi-poiskaha-po-visoki-danyci-za-bogatite-v-sasht-news_762095.html", "text": "    Голяма група от най-богатите американци призова да се налагат по-високи данъци на хората с много пари. Богаташите се подписаха под призив към кандидат-президентите на САЩ за предстоящите избори през 2020 година, съобщава БГНЕС, цитирайки АФП.      Сред привържениците на по-високи данъци за богаташите са милиардерът Джордж Сорос, мултимилионерът и съосновател на Facebook Крис Хюз, както и наследници на богатството на Disney и собствениците на веригата луксозни хотели Hyatt.   \"Висок данък върху богатството може да помогне за борбата с климатичните промени, да подсили икономиката, да подобри резултатите от здравеопазването, да създаде повече възможности за реализация и да разшири демократичните ни свободи\", пише в декларацията на богаташите.\r\nМилионерите и милиардерите припомниха изказването на един от най-богатите хора в света, Уорън Бъфет, който беше изчислил, че секретарката му плаща по-високи данъци от него.  Декларацията изглежда политически ход в подкрепа на тези от кандидатите за номинацията на Демократическата партия, които защитават увеличаване на данъците за богатите - като Пийт Бутиджег и Бето О'Рурк.\r\nНо богаташите казват, че и сред републиканците има привърженици на по-високите данъци за заможните хора, защото \"някои въпроси са толкова важни за Америка, че не може да са идея само на един или двама кандидати\".    ", "date": "2019.06.25", "title": "Сорос и куп милиардери поискаха по-високи данъци за богатите в САЩ"}
{"url": "https://www.actualno.com/asia/turcija-e-nomer-edno-sred-dyrjavite-prieli-naj-mnogo-bejanci-news_762107.html", "text": "    Турция отново е държавата, дала подслон на най-голям брой бежанци в света, пише вестник \"Сабах\", цитиран от БГНЕС. Според вътрешното министерство на Турция, броят на бежанците на нейна територия е достигнал 4,9 милиона.      След Турция, в списъка с държави с най-много бежанци се нарежат Пакистан, Уганда, Судан и Германия.   Агенцията за бежанците на ООН отчете, че за пета поредна година Турция оглавява класацията на страните, приели най-много хора, които бягат от война или преследване.\r\n\"За съжаление и тази година видяхме броят на бежанците да се повишава\", казва Селин Юнал, говорител за Турция на върховния комисар за бежанците на ООН.  Анкара изчислява, че досега е похарчила 40 милиарда щатски долара, за да се справи с кризата. От чужбина са получени само 6 милиарда под формата на помощи.\r\nВ обществото нараства напрежението заради икономическата криза, която води до затруднения за гражданите на Турция, докато за бежанците се отделят големи средства.    ", "date": "2019.06.25", "title": "Турция е номер едно сред държавите, приели най-много бежанци"}
{"url": "https://www.actualno.com/books/potomykyt-na-rosini-federiko-borlandeli-s-debuten-roman-u-nas-news_762189.html", "text": "    Както всяко лято, на Острова на черните скали цари истинска идилия. Курортното градче Олд Менделтаун очаква туристите, жадуващи заслужена почивка, а клиниката за разкрасяване на доктор Голдщайн е готова да посреща знаменитости. Жителите на острова са като пионки в добре организирана социална игра. Всеки и всичко е на точното място.      Брайън Гилсън е нает от две сестри близначки, за да разреши елементарен на пръв поглед криминален случай. Но на мрачния канадски коралов остров се надига нещо потайно и зло и започва да събира своите жертви. То разтърсва умовете на героите, готови на всичко, за да сложат край на жестоката игра, сътворена от болен мозък, скрит дълбоко под земята.   Митове и легенди, изопачени и фалшиви вярвания, мрачни сюрреалистични пейзажи създават зловещата атмосфера, в която Брайън води своето разследване, което се превръща в кошмар и променя завинаги живота му. Сега всичко е в неговите ръце, а развоят на събитията следва дяволски план...\r\nЛюбов и страст, бизнес и тайни, власт и дълг... Федерико Борландели забърква коктейл от емоции в този напрегнат психотрилър, където митовете и реалността се преплитат, а любовта отстъпва място на болката.  Потомък на благородническа фамилия от Италия, чиито корени могат да бъдат открити в далечния 12. век, Федерико Борландели наследява много ценен дар: страстта към музиката. Той е пра-правнук на композитора Джоакино Росини и на маестро Марко Кастолди – един от най-известните пианисти на „Ла Скала“ от началото на 20. век, музикален критик към вестник „Италия“, както и близък приятел на Пучини и Маскани. Внукът Федерико още като дете показва изключителна наклонност към музиката и свири на пиано пред публика още на шестгодишна възраст. Но музиката не е единственото изкуство, с което той се занимава до ден днешен: модата, журналистиката и литературата винаги са били част от професионалната му и артистична кариера. В продължение на 25 години той работи като редактор и стилист в някои от най-известните списания и модни къщи. След като години наред обикаля света по работа и за удоволствие, днес той живее във Варна, където създава собствена модна линия за дрехи, управлява успешно музикална агенция заедно със своя партньор и се занимава с консултантска дейност в областта на музиката и свързаните с нея международни проекти. ", "date": "2019.06.25", "title": "Потомъкът на Росини Федерико Борландели с дебютен роман у нас"}
{"url": "https://www.actualno.com/politics/vmro-nastojavame-koncepcijata-sreshtu-ciganizacijata-da-byde-prieta-news_762163.html", "text": "    Настояваме за спешното приемане на Концепцията, придобила публичност, като , която лидерът на ВМРО – БНД, заместник министър-председател по обществения ред и сигурността и министър на отбраната Красимир Каракачанов още през месец април официално внесе за съгласуване с министерствата.      Това се казва в категорична по повод поредното убийство, сторено от циганин рецидивист при кражба. Преди дни в софийското село Априлово циганин преби с лопата стопанин през нощта. Циганинът бил хванат да краде. Рецидивистът бързо е задържан, благодарение на адекватната работа на ресорните органи.   Без Концепцията ресоциализацията на тези дезинтегрирани с помощта на държавни субсидии, европрограми и с активното съдействие на т.нар. правозащитни организации маси вече е доказано невъзможна. Няма как един проблем, замитан „под килима“ над 30 години, с един етнос, умело полаган в полза за определени политически кръгове и използван от външни среди с подмолни цели, да бъде решен по досегашния модел. Декади, включвания, комисии, комитети – те просто не работят.\r\nПозицията на ВМРО е провокирана и от последната серия нагли и напълно лишени от човечност и адекватност, нападения на цигани над българи, част от които, за наше съжаления, завършили фатално. Искаме спешното поставяне „на масата“ на Концепцията за промени в политиката за интеграция на циганския (ромския) етнос в Република България и мерките за реализацията им. Настояваме всички държавно отговорни политически сили, всички, имащи отношение органи на общинската власт и държавната администрация, да си дадат ясна сметка, колко е належащо взимането на решения и постановяването на мерки срещу безчинствата на циганите в държавата ни.  Наясно сме, че отминаха европейските избори, а и наближават местни, но обществената търпимост вече се изчерпа. Флиртът с циганите не може да продължава да коства живота на невинни хора. Даваме кратка статистика: 22.06.2019 г., с. Априлово, Софийско – 39-годишен циганин рецидивист влиза в дома и убива 49-годишен българин, който прави опит да защити собствеността си.       21, 22, 23, 24.06. (и доста предишни дати и години) – с. Розино, Карловско. Два цигански клана се изтрепват и бият и нападат и околните съседи, като с това нарушават спокойствието на честните достойни българи в селото и региона. Това е проблем, за който говорим от години. Ние от ВМРО на няколко пъти повдигахме въпроса за разкриването на РПУ в селото. Но без успех.\r\n19.06. – с. Горно Черковище, Казанлъшко. Двама цигани пребиват мъж с обвиненията, че ги е прередил на опашката в магазина. Според разкази на очевидци същите тези системно са пребивали и малтретирали и други хора от селото.\r\n07.04. – цигани пребиват магазинер в Габрово заради забележка за неприлично поведение.\r\n06.01. – Войводиново, общ. Марица. Жестоко нападение над военнослужещ от двама братя, които са го ритали в главата с думите „Остави ме да го убия“.\r\nСъс сигурност в дългия списък само от последните месеци изпускаме още много. Но нека ви припомним и бруталните убийства на Вероника във В. Търново (2015 г.), на Александър в Бяла (2017 г.), на Виктория в Русе (2018 г.).      Да не пропускаме и спецакциите за лихварство, трафик на хора, „ало измами“, проституция и други тежки престъпления, които също приключиха с арести в циганските махали.\r\nНие от ВМРО сме част от управляващата коалиция ГЕРБ – ОП. Но не ние сме мандатоносителите. Като част от управлението нашите народни представители направиха редица предложения за законодателни промени, които да дадат поне началото на дългия процес по ресоциализацията на циганите. Част от тях вече са факт – спирането на помощи на родители, които не изпращат децата си на училище; поетапно намаляване – до пълно спиране, на социални помощи при отказ от преквалификация или започване на работа и др.\r\nПредложенията ни за увеличаване на предела на неизбежната отбрана и отпадането на маловажните кражби от НК минаха на първо четене. Внесохме и предложение за промени в ЗАНН за предвиждане на безвъзмезден труд в полза на обществото и задържане в структура на МВР като административни наказания за извършени нарушени като например незаконна сеч и кражба на дърва. Но това не е достатъчно. Нужна е спешна работа и мерки по приемането на цялостната концепция на Красимир Каракачанов. Това е пътят\", посочват още от партията. ", "date": "2019.06.25", "title": "ВМРО: Настояваме Концепцията срещу циганизацията да бъде приета!"}
{"url": "https://www.actualno.com/america/trymp-kym-porednata-jena-obvinjavashta-go-v-seksualen-tormoz-ne-si-moj-tip-news_762094.html", "text": "    Американският президент Доналд Тръмп отново отхвърли отправените му наскоро обвинения в сексуално посегателство, предаде БГНЕС.      Колумнистката в списания милиардера, че ѝ налетял в съблекалнята на магазин за дрехи в средата на 90-те години на XX век.   \"Ще го кажа с голямо уважение: Първо, тя не е моя тип. Второ, нищо такова не се е случвало. Нищо такова, ОК?\", каза Тръмп в интервю. Президентът на САЩ добави, че Каръл \"абсолютно лъже\" и добави, че \"не знае нищо за тази жена\".\r\nОбвиненията на Каръл ще бъдат публикувани в книга, която тя издава. Колумнистката стана 16-та жена, обвинила Доналд Тръмп в сексуално посегателство, преди да стане президент.  Според историята на Каръл, Доналд Тръмп завързал разговор в магазин Bergdorf Goodman в Ню Йорк и я попитал за съвет какво бельо да купи за неназована жена. След това ѝ налетял в съблекалнята на магазина, скъсал чорапогащите ѝ и пробвал да я насили. Каръл каза, че не отишла в полицията, защото била уплашена от евентуалните последствия поради популярността на Тръмп като магнат.\r\n\"С всички други 15 жени е същото. Той отрича, увърта и заплашва\", каза Каръл по CNN.    ", "date": "2019.06.25", "title": "Тръмп към поредната жена, обвиняваща го в сексуален тормоз: Не си мой тип"}
{"url": "https://www.actualno.com/politics/borisov-zapazi-mylchanie-za-politicheskite-darenija-ot-dyrjavni-firmi-news_762169.html", "text": "     ГЕРБ продължава да стои зад субсидия от 1 лев. Като парламентарна република, ако бъдем поканени, а ние сме поканени от ОП, сме готови да говорим за Закона за политическите партии. Това заяви премиерът Бойко Борисов след срещата на т.нар. \"голям коалиционен съвет\", предаде репортер на БГНЕС.      От думите на Борисов и на лидера на НФСБ Валери Симеонов стана ясно, че въпросът със субсидиите ще бъде решен преди лятната ваканция на парламента. Симеонов каза, че почват консултации в парламента тази седмица, а Борисов така и не уточни дали ГЕРБ е и \"за\" това да има дарения без таван за партиите дори и от фирми с държавно участие.   Попитан за продажбата на ЧЕЗ, Борисов каза, че като премиер не коментира. \"Цветанов е извън ГЕРБ. Колкото БСП могат да ги питат какво прави Жан Виденов, или ДПС за Лютви Местан, толкова можете да ми зададете въпроса дали Цветанов е там или нe\", уточни лидерът на ГЕРБ във връзка със слуховете, че доскоршният втори човек в управляващата партия стои зад сделката. \"Нека независимите регулатори си свършат работата\", допълни Борисов. Припомняме, че на 20 юни бюджетната комисия прие намаляване на партийната субсидия от 11 лева на 1 лев с приетите  за второ четене промени в Закона за Държавния бюджет. В преходните и заключителни разпоредби се направиха и се регламентира нов източник за финансиране на партиите - дарения от юридически лица, еднолични търговци и физически лица.  Тогава стана ясно и, че няма да има забрана за дарения към партиите от фирми, печелещи държавни поръчки , концесии или такива с държавно участие, след като още вчера ГЕРБ и ДПС се договориха на среща на парламентарните групи да има \"отворено финансиране\". До 2009 г. тези дарения бяха разрешени от закона, отбеляза председателят на комисията Менда Стоянова и уточни, че след извършената промяна в закона тогава се увеличи държавното финансиране на 12 лева на глас и се премахна възможността да се правят такива дарения към , а за даренията от физически лица имаше таван от 10 000 лв., годишно. Запитана защо няма забрани за дарения от фирми, печелещи държавни поръчки, концесии или такива с държавно участие, Стоянова заяви: \"Ние сме записали \"юридически лица и еднолични търговци\", а фирма с държавно участие, за да направи каквото и да е дарение трябва да има решение на нейния принципал, а принципалът на държавните дружества се знае кой е. Всеки има право. Само че с този публичен регистър може да се види - и в публичния регистър на обществените поръчки и публичния регистър за даренията кой кой е\".    ", "date": "2019.06.25", "title": "Борисов запази мълчание за политическите дарения от държавни фирми"}
{"url": "https://www.actualno.com/politics/slavi-trifonov-imam-dobra-i-losha-novina-news_762364.html", "text": "    \"Днес имам една добра и една лоша новина. Ще започна с лошата.      Вчера, по повод виенето на умряло на партиите и техните говорители за партийната субсидия от 1 лев, написах и следното: „От сутрин до вечер ще вият как въпросът за партийните субсидии е твърде сложен, че не трябва да се бърза, че трябват сериозни анализи и изчисления, че трябват дебати.“\r\nДнес тази прогноза се сбъдна – след коалиционен съвет на управляващите партии се взе решение темата за партийната субсидия да бъде отложена, за да се проведат... дебати\". Това пише в своя Facebook профил Слави Трифонов по повод темата с партийните субсидии.\r\n\"А дебатите ще продължат до 31 юли, когато депутатите ще излязат във ваканция. Странно съвпадение – тогава „във ваканция“ излиза и „Шоуто на Слави“. Ама нейсе.  Припомням, че на първо четене депутатите приеха предложението на премиера Борисов и Министерски съвет субсидията за партиите да стане 1 лев на действителен глас, забележете – от 1 юли 2019 г. Отлагането на решението за 31 юли означава, че няма да има субсидия от 1 лев от 1 юли.\r\nИ какво излиза? Излиза, че онова емоционално прокламирано предложение на премиера Борисов от ранната сутрин на 6 юни за 1 лев субсидия от 1 юли отива в кошчето. В кошчето за боклук. Оказва се, че всичко в тая държава зависи от Бойко Борисов, но не и размерът на партийната субсидия.\r\nВ това отлагане все пак може да се открие и добра новина – да не би най-после да вървим към зачитане на принципите на парламентарната република?    Сега и добрата новина. Днес, в брой 50-ти на „Държавен вестник“, беше обнародван Закона за изменение на Закона за политическите партии.\r\nУра! Вече никоя партия няма да краде пари от гласовете, получени за друга партия. Вече никоя партия няма да краде и пари от гласовете, подадени за „Не подкрепям никого“.\r\nИ още нещо – според текстовете на обнародвания днес закон, партиите ще трябва да върнат 14 463 706 лева надвзети субсидии.\r\nСъщо днес Министерството на финансите спазвайки разпоредбите на новия закон, , които всяка една партия трябва да върне в бюджета на Република България. И пак според текстовете на новия закон, партиите имат срок да върнат доброволно парите „до предоставянето на втората част от субсидията за 2019 г.“. А по закон това трябва да стане до 30 юни. Така че срокът за доброволното връщане на парите е до края на този месец. Последният ден от месеца е тази неделя, така че крайният срок, предполагам, се явява понеделник, 1 юли 2019 г.\r\nИ така, още днес партия ГЕРБ върна доброволно цялата сума от надвзетите субсидии. Върна 5 613 724 лв. С интерес ще наблюдавам и кои други партии ще възстановят доброволно надвзетите субсидии\", отбелязва телевизионният водещ.   \"А партиите да не се правят на ударени – имат достатъчно налични средства, за да върнат парите. И за да не съм просто голословен гологлав шоумен, ви предоставям информацията колко трябва да връща всяка една партия и съответно – колко налични средства към 31 декември 2018 г. е декларирала конкретната партия в отчета си към Сметната палата.\r\nБСП трябва да връща 4 299 690 лв., а БСП има налични 6 462 000 лв.\r\nДПС трябва да връща 1 625 892 лв., а ДПС има 6 424 000 лв.\r\n„ВОЛЯ – Българските родолюбци“ трябва да връща 655 938 лв., а има 3 195 000 лв.\r\nНФСБ трябва да връща 542 137 лв., а има 1 400 000 лв.\r\nАТАКА трябва да връща 539 894 лв., а има 989 000 лв.\r\nВМРО-БНД трябва да връща 508 966 лв., а има 2 389 000 лв.\r\n„Възраждане“ трябва да връща 170 681 лв., а има 341 694 лв.\r\nВсички гореизброени партии получават държавни субсидии към днешна дата. Те са получили транш от 11 лева субсидия на получен глас в края на март тази година, който са прибавили към наличните суми. Така че, ако обичат, да не излизат с номера, че до юни са похарчили парите. Всички имат предостатъчно налични средства да си платят откраднатото от бюджета.   Ето и някои от партиите, които не получават субсидия към днешна дата, но също трябва да връщат пари:\r\nАБВ трябва да връща 56 700 лв., а към 31 декември 2018 г. има 111 705 лв.\r\nДСБ трябва да връща 47 078 лв., а има 11 000 лв. Тука имаме проблем.\r\n„България без цензура“/“Презареди България“ на Николай Бареков трябва да връща 38 904 лв., а има налични, забележете – 1 532 000 лв.\r\nДБГ трябва да връща 38 223 лв., а има 144 000 лв.   СДС трябва да връща 21 841 лв., а има 32 000 лв.\r\nЛИДЕР/БДЦ трябва да връща 19 451 лв., а има 235 000 лв.\r\n„Движение 21“ на Татяна Дончева трябва да връща 16 324 лв., а няма налични средства. И тука имаме проблем.\r\n„Глас народен“ на Светльо Витков трябва да връща 15 539 лв., а има 208 000 лв.\r\n„Движение Гергьовден“ трябва да връща 7 779 лв., а има 193 000 лв. ", "date": "2019.06.25", "title": "Слави Трифонов: Имам добра и лоша новина"}
{"url": "https://www.actualno.com/society/kakvo-vreme-ni-ochakva-prez-uli-news_762173.html", "text": "    Мълниите са често явление за територията на България през месеците май и юни. Това заяви климатологът Георги Рачев. Той допълни, че градската среда е добре защитена.      „Това са стотици хиляди волтове, това е енергия, съсредоточена на малко пространство и отговаря на атомна електроцентрала. Няма драма, юни е най-валежният месец – това са често срещани картини”, каза климатологът.\r\nНа Балканите ще бъдат нормални за периода. Рачев коментира и времето в Европа – там през следващите дни температурите ще надхвърлят 35 градуса, а във Франкфурт се очакват 38 градуса.\r\nТой допълни за bTV, че горещата вълна ще закачи съвсем леко страната ни и у нас температурите ще останат приятни за сезона.  Климатологът обърна внимание, че температурата на морската вода е рекордно висока – над 24 градуса. До края на следващата седмица се очаква хубаво време по Черноморието. ", "date": "2019.06.25", "title": "Какво време ни очаква през юли?"}
{"url": "https://www.actualno.com/kustendil/zapochnaha-sportnite-systezanija-na-slujiteli-ot-mvr-kustendil-news_762176.html", "text": "    Започнаха спортните състезания на служители от МВР, посветени на празника на МВР. Вчера беше откриването на Футболния турнир на служителите на ОДМВР - Кюстендил, който ще продължи до 27-ми юни. Срещите се провеждат на футболното игрище в кв. „Младост“ - Кюстендил и започват от 19.00 ч.      Снощи се играха 2 мача – между РУ Дупница и РДГП – Кюстендил, като победителят е РУ Дупница с 2:1; Втората среща - между РУ Кюстендил и РСПБЗН завърши с резултат 3:2.\r\nСпортните състезания ще се проведат на следните дати:\r\n2-ри юли (вторник) от 9.00 ч. - стрелба с пистолет за служители; от 10.00 ч. – стрелба с пистолет за журналисти, като стрелбите ще се провеждат на стрелбището на ОДМВР – Кюстендил.  3-ти юли (сряда) от 6.00 - спортен риболов за служители на язовир „Дренов дол“\r\n3-ти юли (сряда) от 11.00 ч. - състезание по спортна стрелба на стрелбищен комплекс „Елен“\r\n3-ти юли (сряда) от 15.00 ч. - състезание по картинг на картингпистата в Кюстендил.     ", "date": "2019.06.25", "title": "Започнаха спортните състезания на служители от МВР - Кюстендил"}
{"url": "https://www.actualno.com/vraza/izgrajdat-priut-za-bezdomni-kucheta-vyv-vraca-news_762369.html", "text": "    До края на 2019 ще бъде изграден общински изолатор за бездомни кучета във Враца. Това стана ясно от заседание на ОбС Враца днес.      Средствата за него са в размер на близо 194 000 лв. Проектът предвижда да има обособени клетки за здрави животни и терен за разходка и игри на животните. Приютът за кучетата ще има и помещения за оказване на медицинска помощ, както и стая за работещите там.\r\nИзбран е вече изпълнителят на обществената поръчка.\r\n„Реалистично до края на годината Враца ще разполага с модерен кучкарник. Вече е закупено и ново оборудване, с което ще се улавят агресивните кучета. Освен това ще се проследява и миграцията на кучетата и ще ги връщаме там от където са дошли“., заяви кметът Калин Каменов.  В хода на сесията бе одобрена  актуализираната програма за овладяване популацията на безстопанствените кучета на територията на Община Враца за периода 2019-2021 г.\r\nТя включва цели, задачи и мерки за борба с безпризорните животни. Програмата цели да се повиши безопасността на гражданите, регистрацията и събираемостта на таксите за домашните кучета, мониторинг върху популацията на безстопанствените кучета и намаляване на социалното напрежение. ", "date": "2019.06.25", "title": "Изграждат приют за бездомни кучета във Враца"}
{"url": "https://www.actualno.com/crime/geshev-podozira-che-v-zalovenata-grupa-za-trafik-na-migranti-ima-zameseni-granichari-news_762300.html", "text": "    След вчерашната полицейска акция срещу група за трафик на мигранти, обвинения са повдигнати на осем души — двама българи, четирима афганистанци, един сириец и един иракчанин.      Част от чуждите граждани са били женени за българки и са имали собствен бизнес в страната, казаха от спецпрокуратурата и МВР. Това съобщи БНР.   От прокуратурата вече определиха престъпната група като .\r\nОт държавното обвинение заявиха още, че групата се е ръководела от иракчанин и че най-вероятно съпругите на трафикантите са знаели, но че затова няма твърди доказателства и те не са обвинени.  Групата е имал своеобразен разпределителен център, където са пристигали мигрантите от Афганистан, Пакистан и Ирак — поети от нашите каналджии от турската граница, за да бъдат отведени след ден -два до сръбската.\r\n„Мигрантите са предимно лица, ненавършили 16 години, от мъжки пол, без никакви документи за самоличност. Превеждането е извършвано по изключително опасен начин за живота и здравето на мигрантите – през т.нар. зелени граници – гъсти гористи местности“, заяви говорителят на спецпрокуратурата Сийка Милева, като добави, че понякога са били транспортирани — с бусове или лодки, и цели семейства.\r\nВ разпределителния център ставало и разплащането по метода «хавала». Некешовото плащане било сигурно, защото било непроследимо, но и освободено от комисионни и такси за преводи и превалутиране, добави още тя.       17 души, осигуряващи преминаването през България на мигранти от Африка, бяха задържани в София, Бургарско и Ямболско.\r\nСпоред заместник главния прокурор Иван Гешев групата е генерирала десетки хиляди евро печалба.\r\nПо думите му тя е била най-мащабната на българско ниво.\r\n\"Тя обхваща всякакви хора, от хазяи до хора, които осъществяват транспорт, през хора, които посрещат, през хора, които изпращат, през хора, които координират, голямо завършено търговско дружество за трафик на мигранти, което е незаконна дейност.\r\nИван Гешев изрази подозрения, в схемата да са замесени и гранични полицаи, но уточни, че работата по тази линия продължава.       ", "date": "2019.06.25", "title": "Гешев подозира, че в заловената група за трафик на мигранти има замесени граничари"}
{"url": "https://www.actualno.com/sciencelogy/haker-pronikna-v-mrejata-na-nasa-s-mini-komputyr-news_762177.html", "text": "    Хакер е успял да проникне миналата година в мрежата на един от центровете на НАСА с мини компютър за 35 долара, предава Франс прес.      Атаката е принудила американското космическо ведомство да изключи временно системата си за управление на полетите.    а е стартирала през април 2018-а и е продължила близо година. Жертва е станала известната Лаборатория за ракетни двигатели (JPL) на НАСА в Пасадена, щата Калифорния.\r\nИзползван е бил мини компютър Raspberry Pi с размерите на кредитна карта и включващ се към телевизионен приемник. Той се използва от децата в развиващите се страни, за да се учат да програмират.  Въпросният компютър се свързал с мрежата на JPL и са били източени солидно количество данни.\r\nОбщото количество извлечени данни са 500 мегабайта - идващи от една от главните системи за мисии. Изтеглените файлове са били 23.   Двa oт тяx ca cъдъpжaли инфopмaция зa Peглaмeнтитe зa мeждyнapoдния тpaфиĸ нa opъжиe. Te ĸoнтpoлиpaт пpeнoca нa вoeнни и ĸocмичecĸи тexнoлoгии, във вpъзĸa c миcиятa дa ce нaпpaви нayчнa лaбopaтopия нa Mapc.    Сред останалите фигурират конфиденциални файлове, като този от марсохода \"Кюриосити\", както и файл, който е бил защитен от закона за контрол за износ на технологии, които биха могли да имат военно приложение.\r\nХакерът е могъл да проникне в две от трите основни мрежи на Лабораторията за ракетни двигатели.\r\nКосмическият център за управление на полетите в Хюстън е прекъснал връзката си с портала на JPL, за да избегне хакването и на неговата мрежа. През месец март той все още не беше възстановил изцяло връзката си. ", "date": "2019.06.25", "title": "Хакер проникна в мрежата на НАСА с мини компютър"}
{"url": "https://www.actualno.com/politics/nad-144-mln-leva-trjabva-da-vyrnat-partiite-ot-subsidii-news_762299.html", "text": "     Министерството на финансите най-после преизчисли точният размер на парите, които политическите партии трябва да възстановят заради неправомерно ползваните субсидии . Оказва се, че сумата за периода от 26 май 2016 г. до влизането в сила на новия Закон за политическите партии - 31.03.2019 г. възлиза на 14 463 706 лева .      Как точно ще бъдат разпределена тази сума и по колко пари трябва да върне всяка от политическите партии? Ето и точните суми!\r\nУправляващите от ГЕРБ трябва да върнат сумата от 5 613 724,00 лв., а прессъобщение от преди минути гласи, че от партията вече е изплатила сумата. Припомняме, че съгласно официални данни над 23 млн. лева! На опозицията от БСП се пада сумата от 4 299 690,00 лв., като червените имат на влог 5,4 млн. лева.    ДПС пък дължи на държавата точно 1 625 892,00 лв., а има 6,2 млн. лева като депозит.  47 078,00 лв. дължи ДСБ, СДС е с двойно по-малко - 21 841,00. Партията на Миглена Кунева - Движение \"България на гражданите, е с дълг от 38 223,00 лв. Партията на бившия евродепутат Николай Бареков \"България без цензура\", която се преименува на \"Движение Презареди България\",  трябва да върне сумата от 38 904,00 лв.  \"НФСБ\" е прибрала в повече 542 137,00 лв, \"АТАКА\" - 539 894,00 лв., а \"ВОЛЯ\" на Марешки ще трябва да се раздели с 655 938,00 лв.      Интересен факт е, че \"Евророма\" има да връща 3016 лева - толкова, колкото и Съюза на българските комунисти и Партията на българските комунисти - поотделно всяка от двете комунистически партии! - ! Министърът на финансите Владислав Горанов изпрати писма до политическите партии, получили държавни субсидии, в които са посочени конкретните суми, подлежащи на връщане - разликата между предоставената държавна субсидия и преизчисления размер. В писмата е описан и механизмът за възстановяването на сумите, съобразно изискванията на Закона за изменение на Закона за политическите партии.\r\nВ случай, че партия, включително от състава на коалиция, която получава държавна субсидия, не върне доброволно разликата до предоставянето на втората част от субсидията за 2019 г., разликата ще бъде възстановена в бюджета, като на партията ще бъде предоставена седемдесет на сто от сумата, която трябва да й бъде отпусната като втора част на субсидията за 2019 г., съответно петдесет на сто от сумата, която трябва да й бъде предоставена от всяка следваща част на субсидията в рамките до една година от влизането в сила на закона. При недостиг на средства или липса на следващи части от субсидията, разликата, която не е върната от съответната партия или коалиция, следва да бъде възстановена доброволно по централния бюджет в срок до 31 декември 2020 г. Политическа партия, включително от състава на коалиция, която не получава държавна субсидия, следва да върне разликата между предоставената държавна субсидия и преизчисления размер до 31 декември 2020 година.\r\nСлед изтичането на посочения законов срок – 31 декември 2020 г., средствата, които не са върнати в централния бюджет доброволно, подлежат на събиране по общия ред. ", "date": "2019.06.25", "title": "Над 14,4 млн. лева трябва да върнат партиите от субсидии"}
{"url": "https://www.actualno.com/politics/simeonov-razgovoryt-za-subsidijata-e-po-razumno-da-se-otloji-news_762139.html", "text": "    Разговорът за субсидията е по-разумно да се отложи във времето. Това каза лидерът на НФСБ преди срещата на т.нар. „голям коалиционен съвет“, предаде репортер на БГНЕС.      Много прибързано бяха взети решенията от всяка една от партиите и мисля, че е нужен малко по-обширен и мащабен диалог, и консултации, допълни Симеонов.   На въпрос дали различията по тази тема ще повлияят по някакъв начин на управленската коалиция, Симеонов отговори, че е възможно. Ще потърсим някакво разумно решение, дай Боже колективно общо решение, каза още той.\r\nПрипомняме, че в петък (21 юни) окончателното приемане на по-ниските субсидии за парламентарните партии. Причината е, че бюджетната комисия, която вчера одобри на второ четене измененията, не е внесла в срок доклада за тях.   ", "date": "2019.06.25", "title": "Симеонов: Разговорът за субсидията е по-разумно да се отложи"}
{"url": "https://www.actualno.com/sofia/stolichnijat-kvartal-goce-delchev-na-protest-sreshtu-zastrojavaneto-na-zeleni-ploshti-news_762368.html", "text": "    Пореден софийски квартал се вдига на протест срещу застрояването на зелените междублокови пространства и утре от 19 ч. на мястото, проектирано за нов блок ще организират подписка за спасяване на зеленината между блоковете. Инициативата е на жителите на кв. „Гоце Делчев“, които бяха сюрпризирани, че на мястото на една от малкото зелени площи - между бл. 253 и бл. 254а ще бъде издигнат пететажен блок с триетажен подземен паркинг и голям магазин. Това съобщи за Елица Колева, живуща в най-засегнатия блок 253. Предвижда се и разширяването на съществуващите улици, което да улесни подхода към новия обект (отново за сметка на зелените площи),алармираха живущите наоколо в  писмо до редакцията.         Колева алармира, че няма необходимото отстояние между сградите. „Отвсякъде отстоянията остават по 5 метра, което е нелепо – отваря си прозореца човек и може да хване дограмата на съседа“, възрази тя и добави, че на живущите в нейния блок ще бъде препречена пряката слънчева светлина. Тя сигнализира още, че новият блок бил проектиран с гараж на три нива, което предполага преместване на цялата инфраструктура от тръби за вода, кабели..., което вероятно ще засегне още повече жители на квартала.  „Нямаме отговор на въпроса този имот, върху който ще се строи  как е станал частен като е бил прилежаща площ на един от блоковете. Общината не строи блокове, а обществени сгради. Вероятно е продала имота, но до снощи отказваше да разкрие информация кой е инвеститорът, което е нелепо и лъхана специални отношения“, добави Колева. Тя съобщи още, че е направен опит да се стигне до първа копка без уведомяване на повечето от живущите в  близост до бъдещия строеж: „Беше сложено съобщение само на един от входовете на блок 253, който е с много входове и повечето заинтересованите бяха пренебрегнати\", сподели още Колева.\r\nБлагодарение на разгласяване от съседи и на фейсбук групата „кв. Гоце Делчев, София“ близо 100 човека снощи се събраха в и насрочиха за утре, 26 юни от 19 ч. протест между бл. 253 и 254а.       Поканени са и представители на изпълнителната власт и медиите. На протеста ще бъде подписана и колективна жалба до община „Триадица“, която трябва да реши дали да съгласува проекта за строителство. ", "date": "2019.06.25", "title": "Столичният квартал „Гоце Делчев“ - на протест срещу застрояването на зелени площи "}
{"url": "https://www.actualno.com/sciencelogy/bydeshteto-na-kitaj-v-5g-svetlo-ili-ne-chak-tolkova-news_762191.html", "text": "    Китай координира своя подход към 5G и някои успехи вече са налице. Въпреки това Китай все още разчита на вноса, особено на продукти от висок клас, като оставя сектора да бъде изложен на протекционистични заплахи. Освен това разгръщането на 5G мрежи от китайски компании се възприема като риск за киберсигурността от много страни. срещу Huawei и притискат своите съюзници да направят същото, което би могло да ограничи растежа на китайската 5G мрежа в бъдеще. Това са основните заключения на Coface по темата \"5G\" в Китай.      Според анализа, Китай залага на развитието на 5G технологията и има за цел да увеличи производството на чипове над 4 пъти до 2030 година - от обем от 65 млрд. долара сега до обем от 305 млрд. долара след 11 години.   Координираният подход на Китай за насърчаване на 5G ще помогне на много китайски компании да се възползват от \"предимството на първия\", смята Coface. Има данни, че 40% от патентите за текущи 5G мрежови стандарти са от китайски фирми. Huawei е световен лидер в мрежовите инфраструктури - в момента държи 29% от пазара. Освен това, анализаторите на Coface очакват тези промени да задействат цикъл на подмяна на мобилни телефони.\r\nПречките пред Китай обаче също не са малко. Митата на САЩ пречат на търговията, а китайските компании, които се занимават с 5G технологии все още разчитат на вноса на ключови компоненти. Вашингтон вече обяви, че ще забрани на Huawei и нейните филиали да купуват части и компоненти от САЩ. И макар да има гратисен период, това оставя китайските компании, изложени на рискове по веригата за доставки на Huawei, като се има предвид, че около 16% от неговите компоненти идват от американски фирми през 2018 г.  Отделно разгръщането на 5G мрежи от китайски компании се възприема като риск за сигурността от много потенциални страни ползватели. Редица страни твърдят, че използването на мрежовата инфраструктура на Huawei 5G представлява заплаха за лични и секретни данни за чуждестранните компании и потребители.\r\nGSM Асоциацията прогнозира, че едва 14% от всички връзки ще бъдат 5G до 2025 г. Ще измине доста време, докато 5G се превърне в новия телекомуникационен стандарт.   \"Китай бързо се превърна в голям играч в 5G технологиите, но остава зависим от вноса на висококачествени продукти. Поради тази причина секторът е изложен на протекционистични заплахи. За страната ни има значение предимно какво ще договори Европейският съюз в тази насока\", коментира Милена Виденова, управител на \"Кофас България\".     ", "date": "2019.06.25", "title": "Бъдещето на Китай в 5G - светло или не чак толкова?"}
