{"url": "https://www.actualno.com/curious/razkriha-novi-skandalni-tajni-ot-minaloto-na-megan-markyl-news_711389.html", "text": "        Дори съвсем наскоро изплуваха пикантни снимки от нейното минало, придружени от смущаващи истории.   Макар сега съпругата на британския принц да се старае да се държи като кралска особа, грешките от бурното ѝ минало непрестанно я преследват и връхлитат.\r\nПоследните скандални разкрития за нея дойдоха от собствения ѝ баща - Томас Маркъл.  След като не срещна разбиране нито от британското кралско семейство, нито от родната си дъщеря, бащата на Меган Маркъл реши да се отдаде на спомени и разказа злепоставящи тайни от миналото на дукесата на Съсекс. Томас Марк обяснява своето решение да говори отново пред медия (въпреки, че по-рано бе обещал да не комуникира повече с журналисти) така: \"Уморих се да слушам и чета лъжи и клюки, които твърдят, че не съм можел да заведа дъщеря си до олтара нито първия, нито втория път.\"        Томас уверява, че е изпълнил бащинските си задължения, когато през 2011, под люлеещите се палми на плаж в Ямайка, предал дъщеря си в ръцете на първия ѝ съпруг — продуцентът Тревър Енгелс.\r\nЗа отсъствието си от сватбените снимки той дава една проста причина — той лично помолил фотографа да се съсредоточи върху младоженците, които бързо сменят сватбените си костюми с бански.\r\nЗа доказателство на думите си, г-н Маркъл показа няколко снимки. На един от тях той е с дъщеря си няколко минути преди церемонията. \"Снимката е направена, когато влязох в нейното бунгало, само няколко минути преди церемонията. Бях много горд и изпълнен с емоции, когато видях детето си, облечено в красива бяла рокля. Направихме снимки, а след това, заедно с Дория, заведохме Меган до олтара\" , коментира снимката Томас.\r\nСлед това той разказа, как младоженците подарили на всички свои гости (около 100 на брой) торбички с марихуана, защото това „не е незаконно в Ямайка, а по-скоро е обичай“.      \"За да излезе от неловката ситуация, която сам създава, Томас Маркъл бързо добавя: \"Не пуших марихуана. Не мисля, че и дъщеря ми го стори. Дадох моята кесийка на един от гостите.“  ", "date": "2018.12.12", "title": "Разкриха нови скандални тайни от миналото на Меган Маркъл"}
{"url": "https://www.actualno.com/sofia/verijna-katastrofa-blokira-carigradsko-shose-news_711393.html", "text": "  Верижна катастрофа между маршрутка и две коли затапи движението по булевард \"Цариградско шосе\" в час пик, предаде репортер на БГНЕС.     Движението е изключително затруднено в посока \"Младост\" - център. Полиция отцепи движението, което допълнително го усложни.   Към този момент няма данни за пострадали хора.", "date": "2018.12.12", "title": "Верижна катастрофа блокира Цариградско шосе"}
{"url": "https://www.actualno.com/europe/strelecyt-ot-strasburg-e-imal-razpravii-s-policijata-oshte-na-10-godini-news_711396.html", "text": "  Мъжът, който откри огън в Страсбург, е фигурирал 67 пъти в протоколи и друга документация на полицията. Това съобщи френският вътрешен министър Кристоф Кастанер. Преди това той и депутатите отдадоха минута мълчание в памет на мъртвите и ранените в главния град на Източна Франция.     \"Този човек, за съжаление, от дълго време е известен на полицията като нарушител на закона. Още на 10-годишна възраст той е проявил поведение, достойно за углавно наказание. За първи път е осъден на 13 години и 67 пъти се е появявал в различни протоколи във връзка с поведение, системно отбелязвано като насилствено. Той е осъден общо 27 пъти\", каза министърът, цитиран от БГНЕС.   Той потвърди, че стрелецът от Страсбург \"е бил под наблюдение във връзка с неговата ислямистка радикализация\", но получените сигнали за него били \"незначителни\". Кастанер даде подробно описание на случилото се в Страсбург и отбеляза, че при опита за бягство из кварталите след стрелбата, трима минувачи са се опитали да го хванат. \"Всички те са получили наранявания с нож\", каза министърът.\r\nТой високо оцени смелостта на тези хора и депутатите от Народното събрание аплодираха думите му за \"проявената смелост\" на французите, опитали се да преградят пътя на опасен въоръжен престъпник. По време на изказването си министърът разясни броя на служителите, участващи в издирването на престъпника – в момента във Франция са ангажирани 720 човека, включително 100 разследващи.  ", "date": "2018.12.12", "title": "Стрелецът от Страсбург е имал разправии с полицията още на 10 години"}
{"url": "https://www.actualno.com/crime/banevi-objalvat-pred-apelativnija-specsyd-mjarkata-si-news_711398.html", "text": "  Николай и Евгения Баневи обжалват пред Апелативния специализиран съд мярката си за неотклонение. Заседанието ще се проведе на 13 декември, предаде репортер на БГНЕС.     Николай и Евгения Баневи са в ареста с мерки за неотклонение \"задържане под стража\". Двамата бяха предадени от френските власти на разследващия екип от Специализираната прокуратура на 6 декември. Наказателната отговорност на Николай Банев и Евгения Банева се ангажира за 7 престъпления от общ характер. Според прокуратурата от 2005 г. до задържането им в Ница Баневи източили четири предприятия, укрили десетки милиони данъци и изпрали повече от 1 млрд. лв.   В сряда майката на бизнесмена Мария Банева също се сдоби в обвинение. 77-годишната жена ще отговаря за участие в организирана престъпна група за данъчни престъпления, присвояване и пране на пари.\r\nМария Банева остава на свобода срещу 10 хиляди лева гаранция.  ", "date": "2018.12.12", "title": "Баневи обжалват пред Апелативния спецсъд мярката си"}
{"url": "https://www.actualno.com/crime/majkata-na-nikolaj-banev-s-oficialno-obvinenie-v-prane-na-pari-news_711403.html", "text": "  Специализираната прокуратура обвини 77-годишната майка на бизнесмена Николай Банев - Мария, за участие в организирана престъпна група за данъчни престъпления и пране на пари, предаде БНР.     Мария Банева остава на свобода срещу парична гаранция от 10 000 лева.   В четвъртък, 13 декември, Николай и Евгения Баневи ще се изправят пред апелативния спецсъд, за да обжалват наложеното им от първата инстанция \"задържане под стража\".", "date": "2018.12.12", "title": "Майката на Николай Банев с официално обвинение в пране на пари"}
{"url": "https://www.actualno.com/dobrich/protestirashti-otnovo-razvjaha-znamena-v-dobrich-news_711409.html", "text": "  Протестите в Добрич се възобновяват. Хора отново излязоха на площад „Свобода“ с българските трибагреници. Броят на протестиращите този път беше малък заради краткия срок за разгласа.     „Нищо не е наред в България – нито здравеопазване имаме, нито образование, нито инфраструктура, нито адекватни доходи“, обобщи Мария Андонова. Нейни съмишленици я подкрепиха, че дори такъв път от национално значение, какъвто е Добрич-Албена, на практика е непроходим и хората обикалят през Балчик.   Вдигат цените на тока, на водата, след което всички храни от първа необходимост поскъпват, а заплатите и пенсиите остават на същото ниво, изреждат още излезлите на протеста.\r\nТе са решени да продължат да излизат на улицата, докато управляващите не започнат да работят в полза на тези, които са ги избрали. Обмислят атрактивни протести, които вероятно ще са в почивните дни.  ", "date": "2018.12.12", "title": "Протестиращи отново развяха знамена в Добрич"}
{"url": "https://www.actualno.com/society/nivoto-na-zaplaha-ot-terorizym-u-nas-ostava-nisko-news_711399.html", "text": "  Заседание на Консултативния състав на Националния оперативен щаб за управление на силите и средствата за противодействие на тероризма се проведе днес под председателството на Младен Маринов, министър на вътрешните работи и ръководител на щаба.     Присъстваха ръководни представители на Министерството на отбраната, Министерството на правосъдието, Министерството на външните работи, Министерството на здравеопазването, Държавна агенция „Национална сигурност“, Министерството на транспорта, информационните технологии и съобщенията, Национална служба за охрана, Държавна агенция „Разузнаване“, Държавна агенция „Електронно управление“, служба „Военна информация“, секретарят на Съвета по сигурността към Министерския съвет.   Беше направен анализ и оценка на обстановката по сигурността в страната в контекста на извършеното нападение в Страсбург. Участниците в заседанието взеха решение за запазване на нивото на заплаха - ниско, и на степента на готовност за реагиране – жълта /предупреждение/ - наблюдение на конкретни параметри на средата за сигурност и готовност за прилагане на допълнителни мерки за сигурност.", "date": "2018.12.12", "title": "Нивото на заплаха от тероризъм у нас остава ниско"}
{"url": "https://www.actualno.com/europe/oficialno-tereza-mej-specheli-vota-na-doverie-news_711429.html", "text": "  Лидерът на управляващата Консервативна партия и министър-председател на Великобритания Тереза Мей беше подкрепена консерватори по време на вота на доверие, който бе гласуван в Камарата на общините. Това съобщи председателят на комитета 1922 на Консервативната партия Греъм Брейди.     Лидерът на парламентарното обединение, играещо главна роля при определянето на нов лидер на партия, съобщи, че за Мей са гласували 200 депутати тори, а против са били 117. За да остане начело на партията и правителството, тя трябваше да получи обикновено мнозинство плюс един глас /най-малко 159 депутати от 317/.   Причината за поискания вот на доверие е недоволството на 48 депутати консерватори. Те не бяха съгласни с начина, по който Тереза Мей проведе преговорите с ЕС за Brexit.\r\nПреди гласуването министър-председателят се обърна с реч към своите съпартийци. Заседанието беше закрито за пресата. Според информацията на Би Би Си и „Скай Нюз“ тя е уверила, че за следващите избори, които трябва да се проведат през 2022 г., в замяна на подкрепа на днешното гласуване. Мей също така е заявила, че изборите на нов лидер на партията ще са от полза единствено за опозицията и не отговарят на националните интереси. Тя е подчертала, че основната й задача в момента е да осигури Brexit.  ", "date": "2018.12.12", "title": "Официално: Тереза Мей спечели вота на доверие"}
{"url": "https://www.actualno.com/showbusiness/akademijata-za-moda-otlichi-naj-elegantnite-i-uspeshni-bylgari-snimki-news_711420.html", "text": "  Академията за мода с председател проф. Любомир Стойков отличи за десета поредна година най-елегантните и успешни българи. Г-жа Мая Манолова, омбудсман на Република България, получи специална награда за най-стилен политик и общественик. Призът „БГ модна икона 2018“ отиде при: Мая Антова и Юлияна Дончева в категория „Бизнес“, Жаклин Вагенщайн в категория „Култура“, Кристина Патрашкова в категория „Медии и журналистика“ и Яна Маринова, и Орлин Павлов в категория „Изкуство“. Официалната церемония се състоя на 12 декември в столичния „Витоша Парк Хотел“.      Събитието събра едни от най-влиятелните личности в обществото и публичното пространство. Отличията връчиха предишни носители на приза „БГ модна икона“: Илиана Раева, Илияна Захариева, Капка Амзина, Ники Сотиров, Ники Кънчев и Ники Илиев. В церемонията участваха още и Кристина Манолова – мениджър маркетинг и комуникации на Автомотор Корпорация АД, официален представител на Ситроен за България.  В началото на церемонията проф. Любомир Стойков изтъкна: „Днешното ни общество изпитва остра необходимост от стойностни лидери на мнение и положителни образци за стил и поведение. Силно се надявам, че със своите награди Академията за мода дава своя принос за издигане на визуалната култура и за открояване на добрата репутация  и професионализма от фалша, имитациите и съмнителната популярност“.\r\nВ ревю-спектакъла по повод десетото юбилейно издание на наградите „БГ модна икона'' за първи път в България беше показано ревю с метални рокли – творби на българския скулптoр Живко Седларски. Актуални колекции представиха: луксозният бранд за мъжка мода Desizo Monni с дизайнер Иван Гинчев, носителят на „Златна игла 2018“ за булчинска мода – Христо Чучев, модна къща „Блинк“ с дизайнер Радослава Лазарова, „Аксел Харди“, модна къща „Бандерол“ с дизайнерски екип Десислава и Никола Карадамянови, Диляна Матеева, създател на модния бранд Art.Look, Елена Златева, носител на „Златна игла“ 2018 в категория „Най-добър млад дизайнер“ и талантливите млади дизайнерки Александра Петрова и Мария Делчев.    По един тоалет, тематично подбран за събитието, показаха и носителите на „Златна игла“: Жана Жекова, Иван Донев, Мариела Гемишева, Вяра Георгиева, Теодора Спасова, Антония Йорданова, Меги Петкова и Николай Божилов. Студентите на проф. Любомир Стойков от Национална художествена академия, специалност „Мода” със сериозно международно присъствие също показаха по един специално подбран аутфит: Тао Цинюй (Китай), Рима Юнис (Израел),  Ирина Матов (Сърбия), Ивана Стаменов (Сърбия), Давид Стояновски (Македония), Сияна Иванова, Лора Лилова, Лидия Христова, Стамена Константинова и Инанч Неджибова.\r\nСред гостите, които уважиха събитието се откроиха носителите на приза „БГ модна икона“: Валерия Велева, Йордана Димитрова, Ива Екимова, както и Ирина Папазова, Румяна Маринова, Стела Йорданова, Росица Стойчева, Цвети Радойчева, Анелия Иванова, Гергана Стоянова, Елена Караколева, Валентина Иванова, Красимира Богданова, Десислава Бъчварова, Гергана Зефирова, Явор Цаков и др.\r\nВодеща на „БГ модна икона 2018“ беше чаровната Гери Дончева, която по време на ревю-спектакъла беше облечена в рокля на дизайнерката Радослава Лазарова, а за церемонията – с рокля на Христо Чучев. Подготовката и хореографията на ревю-спектакъла бяха поверени на Боян Караиванов.", "date": "2018.12.12", "title": "Академията за мода отличи най-елегантните и успешни българи (СНИМКИ)"}
{"url": "https://www.actualno.com/europe/obvinjavat-gyrcija-che-vryshta-nezakonno-migranti-v-turcija-news_711400.html", "text": "  Стотици мигранти, включително деца и семейства, са били незаконно върнати от Гърция в Турция, въпреки че гръцките власти многократно са предупредени за практиката, съобщиха в сряда три неправителствени организации, цитирани от \"Фокус\".     Мигрантите, които са били принудени да се върнат от границата, в нарушение на международното право, се превръщат в \"нова нормалност\" на границата с Турция в североизточния регион на Гърция, съобщиха трите гръцки организации.   В доклада на Гръцкия съвет за бежанците, ARSIS и HumanRights360 са публикувани свидетелствата на 39 души, събрани в центрове за задържане близо до границата от пролетта.\r\nВ своите показания мигрантите описват, че са залавяни и задържани от хора, носещи полицейски или военни униформи, понякога с качулка, покриваща лицето им, които ги принуждава да прекосят обратно река Еврос (Марица) в Турция.  Някои мигранти описват, че са малтретирани или обирани от лица, които най-често говорят гръцки.\r\nДокладът \"свидетелства за практиката на връщане се прилага широко и не намалява, независимо от мълчанието и отричането от отговорните обществени органи и организации\", заявиха неправителствените организации.   ", "date": "2018.12.12", "title": "Обвиняват Гърция, че връща незаконно мигранти в Турция"}
{"url": "https://www.actualno.com/politics/na-nivo-komisija-prieha-speshen-remont-na-antikorupcionnija-zakon-news_711395.html", "text": "  С 12 гласа \"за\", нито един \"против\" и 6 \"въздържал се\"депутатите от правната комисия на парламента приеха внесения преди два дена от председателя на комисията Данаил Кирилов в т.нар. антикорупционен закон, с които се \"анулира\" тълкувателното решение на ВКС от 7 декември т.г., предвиждащо спиране на гражданската конфискация на имущество при прекратяване на наказателно производство.     Причината за спешния ремонт на закона\t е тълкувателното решение на ВКС от петък,  което преурежда законодателната воля не от този парламент, не от миналия, а от поне три парламента назад, поясни Данаил Кирилов. Последиците от тълкувателното решение вече са налице – има данни за прекратени дела, посочи той и предупреди, че тази практика ще продължи и затова сега се бърза с промените в закона.   Предлаганите промени отразяват действителната воля на законодателя, възприета още със Закона за отнемане в полза на държавата на незаконно придобитото имущество, който е отменен и продължен с действащия Закон за противодействие на корупцията и за отнемане на незаконно придобитото имущество, а именно упражняването на правото на иск за отнемане на незаконно придобито имущество да е самостоятелно производство, необвързано от развитието на наказателния процес, поясни Кирилов.\r\nТой представи и становището на 11 съдии, подписали с особено мнение тълкувателното решение на ВКС и каза че изцяло подкрепя техните мотиви. Спешността беше продиктувана в голяма степен от опита с тълкувателно решение да се пренапише закон и нямаше как законодателят да не подготви адекватна реакция, каза още председателят на комисията. Позицията му бе подкрепена и от , който заяви, че спешността е практическа. се очаква да бъдат прекратени за повече от 22 млн. лв и цифрата продължава да нараства, освен това има 300 висящи дела в съда и това показва защо е необходима спешност в приемането на предлаганите промени. Той изрази недоумение от тълкувателното решение. Недопустимо е, подчерта той,  да се променя закон с такова решение и да се тълкуват абсолютно ясни норми. Дали ще има гражданска конфискация или не – законодателят е казал. Това не е във властта на съда, категоричен е Пламен Георгиев.  По думите му с противоречивите текстове в тълкувателното решение се променя действителната воля на законодателя, което е много опасно. „Не бива да допускате намесването на една власт в правомощията на друга“, каза той на депутатите.   също изрази подкрепа за предлаганите промени. Тя изтъкна, че гражданската конфискация не представлява наказание за лицето. Наказателната отговорност се реализира с дейността на съдебната власт и в много случаи трудно се набират достатъчно доказателства, за да се стигне до осъдителна присъда и налагане на съответно наказание в наказателното производство. В тези случаи необяснимото богатство може да бъде установено, а плодовете му да бъдат проследени и отнети – това е целта на гражданската конфискация като нов институт в европейското право, чрез който по гражданскоправен ред се възстановява справедливостта чрез отнемане на незаконно придобито имущество, поясни Цачева. Тя защити и предвиденото влизане в сила в законопроекта със задна дата. Предлага се промените да влезнат в действие от 23 януари 2018 г. „В българския правен ред няма изрична норма, която да забранява обратното действие“, изтъкна министър Цачева. също засвидетелства подкрепа и подчерта, че с предлагания законопроект ще бъде възстановена възможността законът да постигне своята цел в пълен обем и да се защити държавния интерес по отношение на противодействие на корупцията, чиято основна цел е придобиване на имущество и облаги, които не се полагат.    обърна внимание, че не само наказателната колегия, но и гражданската колегия на Върховния съд смята, че престъпленията трябва да бъдат преследвани, че придобитото по престъпен начин трябва да бъде отнето. Тълкувателното решение е по втория закон само и не касае нито първия, нито третия (сега действащия) закон и какво ще приеме парламентът по повдигането на обвинения, прекратяване на наказателно дело, осъдителна присъда – това няма отношение към тълкувателното решение, каза той. Според него значението на тълкувателното решение е доста по-ограничено от това, което се говори за него. Спорът, който разреши това тълкувателно решение, е какво е значението на прекратяването на наказателното разследване – дали значението му е, че прави недопустим иска или има значение за основателността на иска, поясни съдия Белазелков. Според съдиите, изразили особено мнение, продължи той - това не би трябвало да има значение за процесуалната легитимация, т.е. допустим ли е искът, тъй като това има значение единствено за основателността на иска. Затова част от колегията смята, че последиците от прекратяването са процесуалноправни, а другата част – че са материалноправни и трябва да бъдат съобразени в решението по същество на делото.    Когато има противоречива съдебна практика ВКС би трябвало да е последен, който да каже, че  законът е много ясен и няма нужда от тълкуване, каза още върховният съдия. „След като се е стигнало до противоречива съдебна практика, струва ми се че няма кой друг в държавата да уеднакви тази практика“, каза той в защита на критикуваното тълкувателно решение на ВКС.\r\nТълкувателното решение е от 7 декември т.г. по дело от 12 октомври 2016 г., уточни и заяви, че позицията на прокуратурата е категорична и еднозначна за подкрепа на законопроекта. Той посочи, че в особеното си мнение съдиите от ВКС казват, че тълкувателното решение не отговаря на точния смисъл и целта на закона. В особеното мнение се акцентира и на решението на  Конституционния съд по конституционно дело 6 от 2012 г., в което Конституционният съд  съвсем ясно, недвусмислено и неподлежащо на каквато и да е  интерпретация казва, че гражданската конфискация на имущество с  незаконен източник не е обвързана с развитието на наказателния процес и  приключването му с влязла в сила присъда, посочи още Цацаров.  Според него тълкуването на закона, което се предлага с тълкувателното решение на ВКС, всъщност е въпреки закона и при ясна воля на законодателя и въпреки решението на Конституционния съд по конституционно дело 6 от 2012 г. „Аз дори не мога да кажа че това тълкуване дописва закона. Това тълкуване просто изменя, променя закона. При цялото ми уважение към съда – съдът не създава закони. Той има единственото право да ги прилага. В конкретния случай единственият начин да се приложи точно закона или по-точно действителната воля на законодателя е приемането на този законопроект. Впрочем, това е единственият начин да се възстанови справедливостта, която според мен е крещящо нарушена с това тълкувателно решение\", добави главният прокурор.", "date": "2018.12.12", "title": "На ниво комисия: Приеха спешен ремонт на антикорупционния закон"}
{"url": "https://www.actualno.com/sliven/romi-syzdavat-malcinstvena-partija-iskat-obshtinski-syvetnici-i-integracija-news_711407.html", "text": "  На пресконференция в Сливен бе анонсирана най-новата партия у нас - Европейска народна партия – България (ЕНП – България).     Случайно или не, абревиатурата дублира тази на най-голямата партия в Европарламента, както и на партията на Мария Капон.   Партията все още е в проект, защото не е официално учредена. В нея ще членуват роми, турци и други малцинства. Учредяването ще бъде след Нова година в НДК, съобщиха инициаторите.\r\nСпоред официалния представител на бъдещата партийна формация - Пламен Александров, целта е обединяване на малцинствата от народа и защита на техните права. „Искаме да им осигурим по-добър живот, да им дадем възможности за образование, достъп до здравеопазване и социални кухни”, подчерта бъдещият лидер. Очакването на новите партийни идеолози е да привлекат голяма членска маса от цялата страна. По въпроса за финансирането бе заявено, че има редица предложения за спонсориране от бизнесмени, но като начало ще се разчита на собствени средства.   припомня, че това е поредната ромско-малцинствена партия, която се появява на българския политически небосклон. Някои от предшествениците ѝ имаха кратка, звездна съдба - успяха да влязат в общинските съвети, и дори да вкарат депутати в парламента. Някои от тях по-късно станаха клиенти на прокуратурата.\r\nВ Сливен новата партия ще разчита на представители в следващия Общински съвет, които да защитават правата на ромите от квартал „Надежда“. Едно от първите неща, за които ще се настоява, е кварталът да влезе в регулацията на град Сливен и така да се даде възможност за узаконяване на парцелите и сградите. Сред исканията е също на ромите от квартала да бъдат предоставени общински терени на друго място, за да могат да си построят жилища.   В сливенския квартал „Надежда” живеят около 20 хиляди души, според официалната статистика. Вероятно обаче те са почти двойно повече, тъй като миграцията от и във квартала е много динамична. Квартал „Надежда” никога не е бил в регулация и строителството там е хаотично. На места улиците са изключително тесни, къщите направени с подръчни материали, сбити една в друга. На практика липсва канализация, често отпадните води се стичат между къщите. Невъзможно е да се вкара автомобил за извозване на отпадъците. Коне, кучета и хора съжителстват в мизерна симбиоза. Поради демографския бум, в тези участъци от квартала на един адрес се регистрират десетки души. В други части от кавртал „Надежда” обаче могат да се видят луксозни къщи и возила, принадлежащи на ромските барони.    През последните години голяма част от населението на квартала емигрира в развитите европейски страни, възползвайки се от по-добрите условия за живот и работа, както и от богатите социални фондове.", "date": "2018.12.12", "title": "Роми създават малцинствена партия, искат общински съветници и интеграция"}
{"url": "https://www.actualno.com/balkani/poveche-ot-polovinata-makedonci-smjatam-che-stranata-im-se-dviji-v-greshna-posoka-news_711358.html", "text": "  Мнозинството от гражданите на Македония са на мнение, че страната им се движи в грешна посока, сочи проучване на общественото мнение, извършено от МКД.мк и агенция Маркет вижън.     Според 54,9% от македонците страната им върви не накъдето трябва, а 32,% са на обратното мнение.   Както обикновено по-възрастните са по-големи оптимисти и най-голям процент от тези, които мислят че общото състояние в Македония е добро, са над 60 години.\r\nВлошаването е „по сърцето“ на анкетираните между 40 и 49 години, предаде БГНЕС.  По отношение на този въпрос може да се каже, че има разделение между македонците и албанците\r\nСамо 24,5% от македонците смятат, че Македония се движи в добра посока, а 61,3% смятат, че ситуацията се влошава. За разлика от тях, повече албанци, или 47,8%, казват, че ситуацията се подобрява, а за 45,9% от тях тя се влошава\r\nНай-голям процент от тези, които смятат, че общата ситуация се подобрява, т.е. 35,2%, са с основно образование. Докато най-голям е процентът на тези, които смятат, че ситуацията се влошава, т.е. 59,1% са с висше образование       Гражданите на Скопие са с най-негативната оценка на общата ситуация, или 61,7% от жителите на района на Скопие смятат, че държавата се насочва в лоша посока. За разлика от това, североизточният регион дава най-големия процент от тези, които смятат, че положението е по-добро, т.е. 45,7% смятат, че държавата се движи в добра посока.\r\nЩо се отнася до разходите за живота почти няма разделение между македонците, албанците и други етнически общности.\r\n70% от македонците, 64.2 от албанците и 68.2% от другите етнически общности смятат, че тези разходи са се увеличили.\r\nСпоред 57,5% от анкетираните доходите са останали същите, на 18,1% са се повишили, а при 23,3% има намаление.\r\nНай-голям дял от респондентите – 45,5%, смятат, че приоритет на правителството трябва да бъдат икономиката и откриването на нови работни места. Мирът, сигурността и междуетническите отношения са важни само за 1,5 процента от анкетираните.      Това проучване на общественото мнение е проведено от 21 до 27 ноември.", "date": "2018.12.12", "title": "Повече от половината македонци смятам, че страната им се движи в грешна посока"}
{"url": "https://www.actualno.com/europe/tereza-mej-se-otteglja-predi-izborite-prez-2022-g-no-prodyljava-s-brexit-news_711415.html", "text": "  Британският премиер Тереза Мей съобщи на депутатите си, че планира да се оттегли преди изборите през 2022 г., търсейки тяхната подкрепа при вота на доверие.     \"Тя каза, че няма намерение да води партията в изборите през 2022 година, но ще продължи да изпълнява задачите по сделката с Brexit\", заяви консерваторът Алек Шелбрук пред журналисти след заседанието при затворени врати, цитиран от BBC.   Премиерът призна, че има съпротива срещу това тя да води управляващата партия на следващите избори. В същото време Мей предупредила, че сега е много лош момент за смяна на лидера и подчертала, че Brexit трябва да бъде осъществен и то навреме, каза присъствал депутат.\r\nПрипомняме, че в момента управляващите във Великобритания консерватори на правителството на Тереза Мей. Вече са събрани официално 48 депутати-тори, които поискаха да има вот на недоверие. За да оцелее, Мей има нужда от обикновено мнозинство т.е. поне 158 гласа, което ще означава, че в срок от една година не може да има нова процедура за вот на недоверие.Прогнозите са, че Мей ще получи вот на доверие, понеже повечето от консерваторите депутати признаха публично, че ще я подкрепят.  ", "date": "2018.12.12", "title": "Тереза Мей се оттегля преди изборите през 2022 г., но продължава с Brexit"}
{"url": "https://www.actualno.com/america/tri-godini-zatvor-za-bivshija-advokat-na-trymp-news_711413.html", "text": "  Бившият адвокат на президента на САЩ Доналд Тръмп, Майкъл Коен, поде ожесточена атака срещу американския президент, тъй като бе осъден на три години затвор заради множество престъпления.     \"Бях задължен да прикривам мръсните му дела\", коментира Коен, като призова за снизходителност окръжния съдия Уилям Х. Паули III.   Коен заяви, че поема отговорност за престъпленията си \"включително и за тези, които са свързани с президента на Съединените американски щати\".\r\nАдвокатите на Коен пледираха отказ от затвор, след като той се призна за виновен за укриване на данъци, подаване на фалшиви данни до финансова институция, незаконни средства в предизборната кампания и подаване на неверни данни до Конгреса, предаде БГНЕС. Но съдия Паули осъди Коен на затвор до три години.  Сред обвиненията срещу Коен са заплащания на две жени, заплашвали да уведомят обществеността по време на кампанията за президентските избори през 2016 г., че са имали близки отношения с Тръмп. Едната е популярната порнозвезда , а другата е бившият модел на Playboy .\r\nТази седмица американският президент се опита да омаловажи до минимум важността на плащанията, заявявайки, че те са \"обикновен частен трансфер\" и че \"погрешно\" се свързват с кампанията.   ", "date": "2018.12.12", "title": "Три години затвор за бившия адвокат на Тръмп"}
{"url": "https://www.actualno.com/scene/rodi-se-zvezda-lider-v-nominaciite-na-aktiorskata-gildija-news_711418.html", "text": "  „Роди се звезда“ (\"A Star Is Born\") поведе в категорията за филми в номинациите на наградите на Гилдията на филмовите актьори \"Screen Actors Guild Awards“ (SAG), смятани за предварителен показател за „Оскарите“.     Романтичната музикална лента спечели на Брадли Купър номинация за най-добър актьор, Лейди Гага за най-добра женска роля и на Сам Елиът за най-добър актьор в поддържаща роля. Четвъртата номинация е за най-добър кастинг (избор на актьорски състав), предава БГНЕС.   Филмът на Спайк Лий \"BlacKkKlansman\" за истинската история на черен полицай, проникващ в редиците на Ку Клукс Клан с помощта на белия си партньор, се нарежда на второ място с 3 номинации за най-добра мъжка роля – на Джон Дейвид Уошингтън, най-добър поддържащ актьор – Адам Драйвър и най-добър кастинг.\r\nДруги филми, номинирани за най-добър актьорски състав са –филмът за супергерои \"Черната пантера\", \"Бохемска рапсодия\", за фронтменът на „Куин“ Фреди Меркюри и лятната романтична комедия \"Луди богати азиатци\".  При телевизионните номинации комедията на Амазон \"The Marvelous Mrs. Maisel\" и драмата \"Ozark\" на Нетфликс водят, като всеки от тях има по четири номинации.\r\nНаградите на Гилдията на филмовите актьори ще бъдат връчени на 25 януари в Лос Анджелис.   Въпреки че са по-малко популярни от „Златен глобус“, наградите на SAG се смятат за повече от просто индикатор за Оскарите, тъй като членовете представляват около 1 200 от общия брой от 6 000 гласуващи членове на Академията за киноизкуство и науки.    ", "date": "2018.12.12", "title": "\"Роди се звезда\" лидер в номинациите на Актьорската гилдия"}
{"url": "https://www.actualno.com/crime/specializiranijat-syd-pusna-ot-aresta-goljamata-birma-news_711416.html", "text": "  Специализираният съд пусна от ареста Евлоги Станоев, известен с прякора си Голямата Бирма, защото, според съда, срещу него няма нито едно доказателство, че е ръководел канал за контрабандни цигари за милиони, предаде БНТ.     От септември Станоев е издирван с европейска заповед за арест и вчера се предаде в присъствието на адвокат. В края на август спецполицаите разкриха четири свръхмодерни фабрики за незаконно производство. Според прокуратурата месечният оборот на групата бил около 10 милиона лева.   В съдебната зала стана ясно,че соченият от разследващите за бос на четири нелегални фабрики за производство на цигари Евлоги Станоев още в края на ноември изпратил молба чрез адвоката си, че иска да се яви в прокуратурата. Оттам му посочили, че това може да стане на 10 декември. Съдията изрази недоумение защо се е чакало толкова време.\r\nВ съдебната зала обвиняемият Станоев заяви, че никога не се е укривал. Докато бил издирван ходил на работа и бил вкъщи.  Според съда на този етап няма нито едно доказателство, което да уличава Бирмата като тартор на организирана престъпна група за производство, съхранение и разпространение на цигари. Името на обвиняемия се споменавало само в показанията на двама свидетели, които изказвали единствено предположения. Съдията прецени ,че няма опасност Бирмата да се укрие и той беше освободен незабавно от ареста.\r\nПрокурорът отказа коментар.   ", "date": "2018.12.12", "title": "Специализираният съд пусна от ареста Голямата Бирма"}
{"url": "https://www.actualno.com/society/novinite-naj-vajnoto-za-denja-12-dekemvri-news_711362.html", "text": "  Редакционният екип на ви представя най-важните новини за изминалия ден, 12 декември.      Приключи гласуването на вота на доверие на британския премиер Тереза Мей в Камарата на общините, съобщи телевизия „Скай Нюз“. В тайното гласуване трябваше да участват 317 депутати консерватори. Тереза Мей се нуждае от подкрепата на най-малко 159 депутати, ако иска да запази постовете си на лидер на партията и премиера на страната. Малко преди края на гласуването Ройтерс разпространи информацията, че 198 депутати са подкрепили Мей.   Британският премиер Тереза Мей съобщи на депутатите си, че планира да се оттегли преди изборите през 2022 г., търсейки тяхната подкрепа при вота на доверие. \"Тя каза, че няма намерение да води партията в изборите през 2022 година, но ще продължи да изпълнява задачите по сделката с Brexit\", заяви консерваторът Алек Шелбрук пред журналисти след заседанието при затворени врати, цитиран от BBC. Най-малко една трета от българите нямат нищо против да имат колега бежанец, но повече от две трети не биха искали да имат за началник бежанец. Това съобщи на специална конференция Матайс льо Рут, представител на Върховния комисариат за бежанците към ООН (ВКБООН) в България, позовавайки се на резултатите от проучване през 2017 година, възложено от ВКБООН.     Парламентът гласува на първо четене промените в Изборния кодекс. „За“ измененията гласуваха 115 народни представители, двама бяха „против“, а 65 се въздържаха. С 12 гласа \"за\", нито един \"против\" и 6 \"въздържал се\"депутатите от правната комисия на парламента приеха внесения преди два дена от председателя на комисията Данаил Кирилов проект за промени в т.нар. антикорупционен закон, с които се \"анулира\" тълкувателното решение на ВКС от 7 декември т.г., предвиждащо спиране на гражданската конфискация на имущество при прекратяване на наказателно производство.    \"Тепърва в съда ще се разглеждат дела – поради самото му естество, срещу депутати, срещу политици, срещу кметове. Тези лица са членове на политически партии, които използват огромен медиен ресурс, този ресурс, когато не са доволни от това определение ще бъде използван срещу съда, за да се инспирират скандали, за да се изкарват тези подсъдими герои.\" Това каза председателят на апелативния специализиран съд Георги Ушев. Николай и Евгения Баневи обжалват пред Апелативния специализиран съд мярката си за неотклонение. Заседанието ще се проведе на 13 декември, предаде репортер на БГНЕС.\r\nНиколай и Евгения Баневи са в ареста с мерки за неотклонение \"задържане под стража\". Двамата бяха предадени от френските власти на разследващия екип от Специализираната прокуратура на 6 декември. \"Изнесените СРС-та не събарят тезата на защитата, че парите не са искани, защото те не променили през съответната процедура, не са проверени, не са слушани в съдебна зала.\" Това заяви в интервю за bTV Ирен Савова, адвокат на бившият зам.-кмет на столичния район \"Младост\" Биляна Петрова. Първият казус, по който работех и е свързан със семейство Баневи, беше свързан със съдружие с Ветко Арабаджиев. Към 2008-2009 година отидох в \"Полимери\" и тогава имаше шанс това да е работещо дружество. Може би с търговския анализ, който бяха направили семейство Баневи, нямаше шанс \"Полимери\" да заработи. Това обяви Мария Николова, представена от Нова телевизия като юрист и вътрешен човек за бизнеса на Баневи. Изборът на нов състав на Националното бюро за контрол на специалните разузнавателни средства (СРС) ще премине в сянката на съмнения за тежки нарушения. Депутатите ще изберат петима души, които в следващите години трябва да контролират подслушването и следенето да се извършва законно. Информацията за досегашните практики в бюрото обаче предвещава много неприятен за гражданите сценарий. Четирима души са загиналите след снощната стрелба на коледния базар в Страсбург, а 12 са ранени, някои от тях са в критично състояние, като засега данните са за шестима по-тежко ранени. Стрелецът още не е заловен, но френската полиция е наясно със самоличността му. Междуинституционална война се развихри в Мездра - между кмета на града и председателя на Общинския съвет. И причината, както е лесно да се досети човек, са пари. Стигна се дотам, че кметът за кратко блокира заплатата на председателя на Общинския съвет, а тепърва конфликтът ще намира решение. Този точно асфалт аз гарантирам, че ще издържи повече от 15 години - не 8, колкото е по гаранционния му срок, а повече от 15 години\". Това заяви собственикът на строителната фирма \"ИСА 2000\" инж. Юлиян Инджов в коментар относно асфалтирането на улици по обществена поръчка в квартал \"Каменница\" във Велинград.", "date": "2018.12.12", "title": "Новините: Най-важното за деня, 12 декември"}
{"url": "https://www.actualno.com/plovdiv/zanajatite-se-vyzrajdat-v-plovdiv-majstorite-praznuvaha-video-news_711337.html", "text": "  Свети Спиридон се тачи като закрилник на майсторите от време оно, но единствено в Пловдив на днешния ден за това разбират и хората, които не се занимават пряко със занаяти. От 20 години Етнографски музей Пловдив възстановява обичая във вида, в който е бил познат преди век, а в него се включват все повече хора.        По-рано от Задругата на майсторите, днес от Регионалната занаятчийска камара, участват в автентични народни носии в шествието през града, в поклонението пред иконата на светеца в църквата \"Света Петка\", а по-късно в музея връчват майсторските свидетелства на новите членове, които са защитили уменията си с изпит. Към празнуващите пловдивски майстори се присъединяват все повече техни колеги от други градове, за да усетят духа на празника. Според Наделина Гроздева, уредник в Етнографския музей, интересът към занаятите се възражда на ново ниво- със старите техники се създават вече и съвременни предмети за бита, които сами по себе си са уникални, тъй като един майстор, колкото и еднакви уж предмети да направи, така и нито един не се повтаря. Единствено кошничарството, като че ли, не се радва на интерес, за разлика от него, плъстенето в момента е актуално, а като занаят преди години почти е изчезнало. С тази техника днес се правят, примерно, модерни дрехи, докато преди век се е използвало единствено за настилки и завивки.  Възроден е интересът и към ножарството. Тази година майсторско свидетелство ще получат четирима ножари. Различните подходи към тъканите също в момента се развиват. Впрочем интересът към хобитата, ролята на видеоуроците в интернет, популяризирането на редки техники в световен мащаб допринася все повече хора да се обръщат към производството на уникални изделия, а тези, които ги купуват, трябва да знаят, че купуват не просто нож или не просто текстилно изделие. Колкото и да са красиви и единствени, те имат още едно качество, което ги прави ценни- в тях има частица от душата на майстора. Иначе просто не се получават.    ", "date": "2018.12.12", "title": "Занаятите се възраждат, в Пловдив майсторите празнуваха (ВИДЕО)"}
{"url": "https://www.actualno.com/europe/glasuvaneto-prikluchi-tereza-mej-ima-podkrepata-na-mnozinstvoto-news_711424.html", "text": "  Приключи гласуването на вота на доверие на британския премиер Тереза Мей в Камарата на общините, съобщи телевизия „Скай Нюз“.     В тайното гласуване трябваше да участват 317 депутати консерватори. Тереза Мей се нуждае от подкрепата на най-малко 159 депутати, ако иска да запази постовете си на лидер на партията и премиера на страната.   Малко преди края на гласуването Ройтерс разпространи информацията, че 198 депутати са подкрепили Мей. Официалните резултатите от гласуването ще бъдат обявени в 21.00 часа местно време, припомня  БГНЕС.\r\nПри одобрение Мей ще бъде защитена от повторно искане на вот на недоверие в рамките на една година. При друг изход ще се проведат избори за нов лидер на партията и съответно той ще оглави правителството.  Преди гласуването министър-председателят се обърна с реч към своите съпартийци. Заседанието беше закрито за пресата. Според информацията на Би Би Си и „Скай Нюз“ тя е уверила, че няма да издига своята кандидатура за следващите избори, които трябва да се проведат през 2022 г., в замяна на подкрепа на днешното гласуване. Мей също така е заявила, че изборите на нов лидер на партията ще са от полза единствено за опозицията и не отговарят на националните интереси. Тя е подчертала, че основната й задача в момента е да осигури Brexit.", "date": "2018.12.12", "title": "Гласуването приключи: Тереза Мей има подкрепата на мнозинството "}
{"url": "https://www.actualno.com/vraza/vrachani-gledat-velikite-filmi-na-rejisiora-ludmil-kirkov-vhodyt-e-svoboden-news_711361.html", "text": "   на най-обичаните филми на известния режисьор Людмил Кирков.     Малкият град - там, където често се раждат големи хора. Тази мисъл приляга съвършено за такъв майстор на българското кино, какъвто е режисьорът Людмил Кирков. Ражда се във Враца, като фин и деликатен човек го помнят колегите му и приятелите от филмовата гилдия. Но има голямо сърце, това казва  режисьорът на документалния филм за него, колегата му Стойчо Шишков. За старата генерация врачани, той си остава, сега и завинаги, режисьорът,с голямо сърце, който снима „ Момчето си отива“и направи популярен родния си град в света на киното. Вече не съществува малката сладкарничка, на центъра на Враца, където продавачка беше Невена Коканова, а срамежливият юноша  си купуваше една боза от 6 ст., но и до днес кореняците врачани казват : Ей там снимаха онзи филм с НевенаКоканова!\r\nДо 15 декември жители и гости на Враца може да се насладят на панорама от филмите на Людмил Кирков. Прожекциите са безплатни в кино Метропол от 17.30 часа. В програмата са включени „Матриархат“;„Селянинът с колелото“; „Не си отивай“; „Петък вечер“; „Момчето си отива“; „Оркестър без име“.  Очаква се за срещи-разговори с публиката да пристигнат на 14 декември колеги на твореца – актьорите Филип Трифонов и Катерина Евро.\r\nДнес е един ден на особена почит, защото на 12 декември 1995, преди 23 години, на 81- годишна възраст, тихо угасва живота на твореца Людмил Кирков. Много удачно организаторите са избрали да бъде показано продължението на филма „Момчето си отива“, а именно –„Не си отивай“ . Юношата Ран (Филип Трифонов), вече е зрял човек, директор на училище в родното си градче. Съученичката му Марияна (Сашка Братанова) е негова съпруга. Осъществяват ли мечтите си и как продължава животът на главните герои – такива са екзистенциалните въпроси, които са на преден план във филма.  Людмил Кирков завършва театрална режисура при проф. Боян Дановски във ВИТИЗ „Кръстьо Сарафов“ (1955). Специализира кинорежисура в Москва (1959). Може би заради това, типично  по чеховски,  в работата му присъства онзи тих и филигранно изработен образ на малкия човек, от малкия град, с малките му големи мечти. През цялото си творчество (13 игрални филма, един мини сериал и една късометражка) той се опитва да се противопоставя на задушаващата атмосфера на безнравственост в една отминала епоха на еснафство и консерватизъм.\r\nФилмите на Людмил Кирков показват доброто като красота и истинност в почти християнски дух. Според него, най-неподатливото в света, който ни разкрива, е дълбоката всекидневност на човешкото съществуване. „Людете-сме-свързани – от тази нагласа Кирков изгражда своите филми - дори такива непретенциозни откъм сюжет и персонаж филми като„Момчето си отива“, „Не си отивай“; „Оркестър без име“ (да не говорим за „Матриархат“ и„ Селянинът с колелото“), са тържество на родството  между хората.\r\nФилмите на Людмил Кирков разказват за крушението на голяма нравствена илюзия. Той се позовава  на непоносимото човешко битие в света. Неговите рворби ни отвеждат – чрез естетиката на привидно тривиалното всекидневие, в сферата на несъвместимостта на човешката мяра с всичко външно на нея. Човекът е космос, но е затворен в себе си.    В памет на бележития врачанин  Община Враца поде инициатива за построяване на паметник-чешма. Първата копка на паметника беше направена в Деня на народните будителите - 1 ноември. Мястото, което е избрано, е градинката пред Дома на науката и техниката, а автор е скулпторът Милен Каменов. Монументът ще бъде с модерна визия и ще представлява  кино лента с барелеф на режисьора и чешма.\r\n„Замисълът е всеки, който отпива, да направи своя символичен поклон пред таланта на Людмил Кирков. На паметника ще бъдат изписани биографични и кинематографични данни за Людмил Кирков“, каза кметът Калин Каменов.\r\nИдеята за създаване на монумента даде Инициативен комитет „В памет на Людмил Кирков“ с председател Филип Трифонов - актьорът изиграл ролята на Ран във филма, сниман във Враца „Момчето се отива“ и зам.-председател - Евелина Васкова, директор на Дома на науката и техниката.\r\nСредствата за издигане на барелефа вече се събират с  дарения. Всеки желаещ  да подпомогне изграждането на паметник-чешмата , може да направи това на дарителска сметка: IBAN BG56 UNCR 7000 2523 4044 95 в Уникредит Булбанк.\r\nБихме могли само да гадаем какви филми би заснел днес, ако беше жив Людмил Кирков. Но поне аз, ни най-малко не се съмнявам, че в тях би въплътил болката от нарушеното равновесие в обществото и от загубата на какъвто и да е верен ориентир и мярка за човешкото.   ", "date": "2018.12.12", "title": "Врачани гледат великите филми на режисьора Людмил Кирков, входът е свободен!"}
{"url": "https://www.actualno.com/europe/poroshenko-otkrito-zagovori-za-vojna-s-rusija-pred-amerikanska-televizija-news_711354.html", "text": "  Президентът на Украйна Петро Порошенко използва доста агресивна реторика, директно подхващайки темата за война с Русия, по повод инцидента в Керченския проток за американската телевизия Fox News. Видео от интервюто Порошенко публикува във Facebook.         Според украинския държавен глава действията на руските граничари се оценяват от украинските власти като агресия.\r\nНа 25 ноември украински военни кораби преминаваха през Керченския проток, когато руската брегова охрана откри стрелба по тях и ги плени, като според руските власти те са нарушили държавната граница на Русия.  Украйна отрича корабите ѝ да са нарушавали руската държавна граница, като твърди, че са плавали в неутрални води, а и тя не признава Крим за руска територия и следователно не разглежда водите край бреговете на Кримския полуостров като руски териториални води.\r\nСлед инцидента Украйна въведе военно положение в пограничните райони на Украйна с Русия.   Според Москва инцидентът е провокация от страна на Порошенко, целяща да вдигне рейтинга му преди предстоящите в края на март президентски избори.    ", "date": "2018.12.12", "title": "Порошенко открито заговори за война с Русия пред американска телевизия"}
{"url": "https://www.actualno.com/books/neizdavani-dosega-razkazi-na-magiosnika-teri-pratchet-ojivjavat-v-primigvane-na-ekrana-news_711327.html", "text": "  Добре дошли в непознатата страна на Светът на диска!     В едно далечно второкласно съчетание на измеренията, в една астрална равнина, за която никой никога не би помислил, че е равна, кълбата междузвездни мъгли потрепват и се разтварят, за да приветстват...„Примигване на екрана“ – неиздаван досега на български сборник с разкази от вълшебника на словото сър Тери Пратчет!\r\nОт първия му разказ, през опитите в научната фантастика и разнообразните литературни експерименти, до създаването на неговата най-популярна поредица – Светът на диска – в този сборник с кратки произведения ще се срещнете с обичани и добре познати герои като Леля Ог, Ефрейтор Керът, Лорд Ветинари и разбира се, Смърт.   Ще станете свидетели на съставянето на Протокол от събранието по повод предложението за сформиране Анкх-Морпоркска федерация на скаутите, ще преминете през „Моста на трола”, както и ще отхвърлите всички дяволски кроежи заедно с Управителния съвет на Невидимия университет!  Светът на британския писател се оказва населен с много непознати и пренебрегвани герои, с които ще преживеете приключения, ще пътувате из фантастични светове, ще се запознаете с някои доста стряскащи идеи на Тери Пратчет за Коледа и ще научите химна на град Анкх-Морпорк (дано да можете да пеете!).\r\nНякои от разказите в  „Примигване на екрана“ обясняват Големия взрив – раждането на  герои като Ринсуинд и Смърт. Други са остра политическа и социална сатира, а някои представляват сериозна научна фантастика. Всички те обаче са плод на огромната творческа мощ, безграничното въображение и неподражаемото чувство за хумор на Тери Пратчет.\r\nТери Пратчет е един от най-обичаните британски писател. Първия си роман публикува през 1971 година, а 12 години по-късно се появява и „Цветът на магията“ – първа част от поредицата „Света на Диска“, превърнала Тери Пратчет във втория най-четен автор във Великобритания, спечелил сърцата на милиони фенове по света.       През литературната си кариера Тери Пратчет е продал над 85 милиона книги. В поредицата „Светът на диска“ има 41 романа, някои от които са преведени на 37 езика. От тях са продадени повече от 80 милиона екземпляра. „Леле-мале! Това беше страшно отдавна! Много се радвам, че този разказ никога не съм се опитал да го продам, обаче пак съм си поиграл с думите, да видя какво ще стане. Те, писателите, понякога тъй правят.” Тери Пратчет", "date": "2018.12.12", "title": "Неиздавани досега разкази на магьосника Тери Пратчет оживяват в \"Примигване на екрана\""}
{"url": "https://www.actualno.com/crime/otkriha-tjaloto-na-zagubilija-se-turist-v-stara-planina-news_711360.html", "text": "  Открито е тялото на изгубилия се турист в Стара планина. Това съобщиха от Планинската спасителна служба (ПСС) при БЧК.     \"В 15.10 часа туристът, който беше в неизвестност от 19.00 часа на 10 декември 2018 г., беше намерен. За съжаление, не е имал късмет да оцелее. Планинска спасителна служба при Български Червен кръст изказват съболезнования към близките на пострадалия\", посочват от ПСС.   Припомняме, че рано през деня 30 планински спасители втори ден провеждат акция по издирването на изчезнал мъж на билото между хижа „Добрила“ и хижа „Амбарица“ в Стара планина. Тогава в планината видимостта е до 40 метра по билото на Стара планина, Централен Балкан, вятърът е на пориви и навява снежна покривка, която допълнително затруднява движението.\r\nОт ПСС помолиха медиите да не ги търсят за допълнителна информация, тъй като и те не разполагат с почти никаква. Всяка важна и актуална информация по случая ще бъде качена на сайта на ПСС.  ", "date": "2018.12.12", "title": "Откриха тялото на загубилия се турист в Стара планина "}
{"url": "https://www.actualno.com/varna/stana-jasno-koga-startirat-remontite-v-morskata-gradina-vyv-varna-news_711356.html", "text": "  Ремонтите на кътовете за отдих в Морската градина на Варна ще започнат . Това каза шефът на фирма \"Хидрострой\" Николай Пашов.     Очаква се кътове за отдих и съзерцание, които в момента са занемарени, да бъдат обновени изцяло. Община Варна обещава , за да могат да изпълняват първоначалното си предназначение. Ремонтите ще засегнат Розариума, Алпинеума, площадката за съзерцание встрани от стълбите до езерцето на Крайбрежната, зоната за отдих до тази площадка, района около Аквариума и други.   В Розариума трябва да бъдат възстановени настилката от естествен камък, водните площи, да бъде поставено подходящо парково осветление, нови пейки. За Алпинеума се предвижда запазване на скалната композиция в максимална степен, възстановяване на водните ефекти, както и на „Моста на желанията“. Ще бъде оформено и ново пространство – „Под дъгата“ – за културни, артистични и публични събития на открито.\r\nОбщата сума на ремонтните дейности е . Всички средства са осигурени безвъзмездно по програма „Региони в растеж“.  Самият ремонт трябва да бъде изпълнен до 210 календарни дни след откриване на строителната площадка.", "date": "2018.12.12", "title": "Стана ясно кога стартират ремонтите в Морската градина във Варна"}
{"url": "https://www.actualno.com/curious/10-babini-syveta-za-jivota-news_711036.html", "text": "   Баба знае най-добре!       Няма значение къде се намирате и през какво ви предстои да минете. Винаги вярвайте, че има светлина в края на тунела. Никога не очаквайте, не предполагайте и не изисквайте. Просто направете това, което можете, а всичко останало нека да си е такова, каквото е. Веднага след като направите възможното, ще стане това, което трябва, или пък вие ще видите ясно следващата си стъпка.    . Фокусирайте се върху едно нещо. Не трябва да правите всичко веднага и сега. Дишайте, живейте и правете това, което е пред вас. Всичко, което вложите в живота, той ще ви даде след известно време. Говорете истината, даже гласът ви да трепери. Ако бъдете себе си, ще донесете красота там, където досега я е нямало. Вървете уверено по пътя си и не чакайте от другите да разберат вашия път, особено ако те не знаят накъде сте тръгнали.   ", "date": "2018.12.12", "title": "10 бабини съвета за живота"}
{"url": "https://www.actualno.com/business/dve-treti-ot-rabotodatelite-imat-gotovnost-da-naemat-bejanci-sochi-novo-prouchvane-news_711147.html", "text": "   Това съобщи на специална конференция Матайс льо Рут, представител на Върховния комисариат за бежанците  към ООН (ВКБООН) в България, позовавайки се на резултатите от проучване през 2017 година, възложено от ВКБООН.     Откривайки конференция, посветена на заетостта на бежанците в България, организирана от ВКБОН и КАТРО България, той съобщи, че в консултации между ВКБООН и ОИСР е набелязан План за действие в 10 стъпки за наемане на бежанци и подчерта, че ВКБООН се интересува от практическата му реализация в България. , съобщи Анелия Димитрова, управител на КАТРО България, представяйки ново проучване на КАТРО за .  Проучването включва анализ на статистики, интервюта с 14 ключови  заинтересовани страни и 15 работодатели от различни сектори и региони в  България. Това са средни и големи компании от най-развиващите се  сектори. Над 79% са от преработвателната промишленост като сектор, който  най-динамично се развива - шивашка, текстилна, мехатроника,  производство на електро-части и компоненти, продукти за бита и др.  Конкретни мерки за по ефективна заетост на бежанците у нас предлага с  проучването КАТРО България, което е възложено от ВКБООН. Изследването  анализира настоящите и бъдещи тенденции в развитието на икономиката и  пазара на труда в България, за да идентифицира и очертае възможностите  за по-ефективна и постоянна заетост на бежанците в страната.  \"Идентифицирахме сектори, в които виждаме потенциал за развитие на  бежанците – селското стопанство в Североизточна и Северозападна  България, хотелиерство и ресторантьорство, аутсорсинг, недвижими имоти –  най-вече в поддръжката и управлението; транспорт, логистика\", посочи  Димитрова.\r\nКато най-съществени бариери тя изтъкна неразбирането  на български език, което е пречка  дори за най-нискоквалифицирания труд,  тъй като работниците трябва да разбират инструкциите и правилата.  Според нея с подходящи политики и усилия на различните институции  бежанците могат да бъдат мотивирани за  постоянна заетост в България.   Тя съобщи, че  изготвените препоръки на КАТРО България за преодоляването  на бариерите и използването на потенциала на бежанците съвпадат в 90% с  мерките в плана на ОИСР и ВКБООН.     \" България много добре е разбрала, че липсата на достъп до пазара на труда за отделното лице е катастрофално и пагубно за страната и нейната икономика\", отбеляза Матайс льо Рут и изтъкна, че от това бежанците да имат трудова заетост печелят двете страни. По думите му фирмите в България разбират, че бежанците като работна ръка предлагат многообразие и гъвкавост. Много важно е сътрудничеството на работното място и подкрепата на частния сектор за преодоляване на предразсъдъците, отбеляза още Рут. , съобщи  началникът на отдел \"Анализи и прогнози\" в агенцията Иво Иванов. Както поясни той, още от 2002 година (откакто съществува Законът за убежището и бежанците) агенцията предоставя услуги на бежанци и има опит в работа с такива хора, в оценяването на техните умения и адаптирането им към пазара на труда. , смята той.\r\n\"Голяма част българската работна сила емигрира, демографската криза също оказва негативно влияние върху заетостта. В момента много от секторите се нуждаят от изпълнителни кадри с добра функционална грамотност и  умения за учене. Бежанците имат тези качества и с малко инвестиции бихме могли да ги пригодим към нашето търсене и да осигурим резерв, който да гарантира икономическия растеж на страната\", смята Иванов. , изтъкна той.\r\nВсе повече работодатели се ориентират за свободните работни места към бежанците. Българска фирма с производствена база в Нови Искър от 3 – 4 години има опит в наемането на бежанци и в момента търси за 15 вакантни работни места, поради липса на желаещи българи. \"Предлагаме заплащане над минималната заплата, осигурен фирмен транспорт, възможности за жилищно настаняване\", каза представител на компанията.\r\nЧая Колева от БЧК посочи и български пример - организираме курсове,  последният беше за фризьорство и имаме успешен пример за бежанка, която е  постъпила вече на работа като фризьор. Добри практики от гражданския  сектор представи и Кариерен център за бежанци на \"Каритас\". Гамбиецът  Муса Ниаси, който от 5 години е в България, .   По време на конференцията бяха дадени  напътствия за работодатели при наемането на бежанци и дискутирани проблемите на икономическото включване. . В Турция, например се валидират дипломите на бежанците. Издадените им документи за професионалната квалификация се превеждат на арабски език, за да могат бежанците максимално да се възползват от тях след като се върнат в страната си.  В Таджикистан провеждат 4-месечни стажове в хотел \"Шератон\", в Швейцария ИКЕА провежда 6-месечни стажове.  В Унгария Асоциация за подкрепа на мигрантите предоставя обучение по компютърни умения с Европейски компютърен сертификат. 1. Ориентиране в административната рамка;\r\n2. Предоставяне на достатъчна правна сигурност на работодателите;\r\n3. Идентифициране и проверка на уменията на бежанците;\r\n4. Развиване на умения за работа;\r\n5. Съчетаване на уменията на бежанците с нуждите на работодателите;\r\n6. Предоставяне на равни възможности при наемането на служители и борба със стереотипите;\r\n7. Подготовка на работната среда;\r\n8. Предоставяне на възможност за дългосрочна трудова заетост;\r\n9. Предоставяне на аргументи пред бизнеса за наемането на бежанци;\r\n10. Координиране на дейности между всички заинтересовани страни.", "date": "2018.12.12", "title": "Две трети от работодателите имат готовност да наемат бежанци, сочи ново проучване"}
{"url": "https://www.actualno.com/healthy/arhitekti-ot-milano-shte-proektirat-sgrada-na-otlejalija-ciklotron-news_711336.html", "text": "  Архитектурно бюро от Италия, по чийто проект са изпълнени болниците \"Сан Рафаел\" в Милано и \"Сан Джерардо\" в Монца, ще проектира сградата на твърде дълго очаквания да заработи TR2 в България.     Анонсираният като ускорител с най-добри параметри на Балканите и най-големия научен проект на България е доставен през януари 2016 г. Изпълнител на поръчката бе фирма \"Циклотрон инженеринг“ ООД за 4,7 млн. долара без ДДС (с ДДС сумата възлиза на над 10 млн. лв.). . Той обаче отлежава вече три цели години досега в помещение на Института за ядрени изследвания и ядрена енергетика в София, защото няма къде да го монтират.   \r\nДве години и седем месеца отне на Института да подготви поръчката, с която обявиха, че търсят проектант на сградата, която ще е сложна за проектиране и сложна за изграждане.   Преди дни процедурата е финализирана с избор на консорциум „БГ Национален циклотронен център. Водещ участник в него е италианското дружество „Проджети Плант С.Р.Л.“, което се е обединило с българската фирма „Сиела Норма“ АД за правни и информационни справочни системи. Негова задача ще е да изработи идеен, технически и работен проект за бъдещата лаборатория „Циклотронен център“. . Договорът предстои да се подпише.    Другият кандидат – ДЗЗД „Вега-Призма СМС“, е отстранен от участие. В него са обединени италианската фирма „Призма Инженеринг С.Р.Л.“, която е проектирала университета на Милано – „Бикока СВАН изотоп АГ“ и българските дружества „Вега медикал“ ЕООД и „СМС“ ООД. . Тепърва след това ще се подготвя нова обществена поръчка за строително-монтажни работи. По-рано, преди да е готов проектът, процедурата за строителство не може да се обяви. . Очакваният срок за изграждане на циклотронния център е 24 месеца заедно с подготовката на площадка. Програмата на циклотронния център за производство на радиоизотопи се очаква да продължи около 20-25 години. Съществуващите данни от експлоатацията на циклотрони от фамилията TR показват, че експлоатационният живот на този тип циклотрони може да се удължи до над 30 години. Научно-изследователската и развойна програма на циклотронния център се очаква да продължи около 30-35 години. Циклотронът ще бъде демонтиран заедно с активираните системи и компоненти от бункера около 40 години след въвеждането им в експлоатация. Необходимата продължителност на живота на сградата е поне 50 години.   Националният циклотронен център ще бъде изграден в \"Научен комплекс 2\" на БАН (бул. „Цариградско шосе“ № 72 в София). Той ще бъде строеж от първа категория, ІV-ти клас на значимост по отношение на сеизмична устойчивост поради чувствителния характер на оборудването. Имотът е собственост на БАН, предоставен с решение на Министерския съвет за изграждане на Атомен център, към който от самото начало е предвидено изграждане на ускорителна лаборатория с циклотрон. Застроената му площ ще е 3000 квадратни метра, а разгънатата – 6000 кв. метра. Близо е до сградите, ползвани от Института по ядрена енергетика. Достъпът до обекта ще бъде затворен за граждани заради физическата му защита като ядрено съоръжение. Там ще работят около 20 учени. Инвестиционният проект за лабораторията по решение на РИОСВ – София, не подлежи на ОВОС.\r\nПрипомняме, че според договора между страните по доставката на циклотрона, подписан на 8.10.2014 година, Институтът по ядрена енергетика е бил длъжен да завърши изграждането на помещенията, в които да монтира апаратурата, и да представи на изпълнителя разрешение за ползването им най-късно до изтичане на 17 месеца от сключването на контракта. Тоест, помещенията е трябвало да са готови точно когато ускорителят е бил посрещнат тържествено с церемония в началото на 2016-та. Вместо това се е преминава към изпълнение на резервната клауза. А тя е, че при невъзможност вещта да бъде доставена в предвидените за целта помещения поради незавършване на строителните работи и/или неполучено разрешение за ползването им, възложителят се задължава да укаже на изпълнителя друго подходящо помещение в София, където машината ще се съхранява от възложителя за негова сметка и риск до изграждане на подходящите помещения и получаване на разрешение за тяхното ползване.", "date": "2018.12.12", "title": "Архитекти от Милано ще проектират сграда на \"отлежалия\" циклотрон"}
{"url": "https://www.actualno.com/vraza/tihata-vojna-za-obshtinskite-zaemi-ili-sagata-v-mezdra-prodyljava-news_711318.html", "text": "  Междуинституционална война се развихри в Мездра - между кмета на града и председателя на Общинския съвет. И причината, както е лесно да се досети човек, са пари. Стигна се дотам, че кметът за кратко блокира заплатата на председателя на Общинския съвет, а тепърва конфликтът ще намира решение.      Община Мездра да вземе заем за 1 689 000 лева, за да погаси дълг на взет безлихвен заем от Министерството на финансите. Против са 3 политически сили в местния парламент - ГЕРБ, АБВ и Народен съюз    : 2015 г. кмет на община Мездра става инж. Генади Събков, според него общината е в катастрофално икономическо положение и се взема заем от 2,300 млн. лв. за проблеми по Водния цикъл (финансови корекции по проекта за пречиствателна станция). 2016 г. се иска нов кредит за рефинансиране на стария, 2017 г. – ново отлагане на плащанията, 2018 г. – иска се нов кредит.\r\nОбщинските съветници в Мездра се опасяват, че искането на нов кредит е рискова стъпка в края на мандата на инж. Събков. Сега на месец се плащат 13 хил. лв., от новата година сумата ще нарасне на 50 хил. лева месечно. \"Смятаме, че не е допустимо сегашният управленски екип да поема този дълг, който ще трябва да бъде издължаван още два мандата на управление, че поемането на общински дълг в особено голям размер, чиито хоризонт на издължаване се разпростира в рамките на 78 несеца, носи жестоки рискове за финансовата стабилност на общината\", категорични са общинските съветници, които не подкрепят Събков.   : На заседанието на 7 декември, свикано извънредно, присъстват само 10 от общо 21 общински съветници - избраниците на БСП, ДПС и двама независими. Кворум няма и то пропада. Напрежението ескалира и финансистите на общината не изплащат заплатата на председателя на Общинския съвет Яна Нинова. Нинова решава да не си остави коня в блатото и подава сигнал до прокуратурата и жалба до Областния управител. Ответният резултат е, че кметът решава да ѝ се заплати заедно с месечните възнаграждения на останалите съветници.    : Очаква се дебат на 20 декември на редовна сесия на Общинския съвет в Мездра    По време на антракта се правят дипломатически совалки и се упражнява натиск и въздействие върху всички съветници, за да кажат заветното \"да\" за заема на сесията на 20 декември. Иска се съдействието на депутати, дори от парламентарните групи на ГЕРБ и кмета на Враца. По-рано днес бившият председател на Общ съвет Делян Дамяновски и настоящ изпълнителен директор на НАПОС-РБ, отказа да присъства на честванията за 120-годишнината от обявяването на Мездра за самостоятелна община, като мотивира отказа си с несъгласие с неглижирането на изпълнителната власт в лицето на Генади Събков от органа на местното самоуправление - Общинският съвет на Мездра.\r\nДо новото заседание на местния парламент остават 8 дни. До момента нямаме коментар от кмета на Мездра инж. Генади Събков, но ще му дадем трибуна веднага щом поиска. ", "date": "2018.12.12", "title": "Tихата война за общинските заеми или сагата в Мездра продължава"}
{"url": "https://www.actualno.com/ruse/mladi-talanti-i-etnicheska-tolerantnost-shte-vlastvat-na-rusenska-scena-news_711293.html", "text": "  Фондация „Етническа хармония“ организира традиционния си концерт „Да празнуваме заедно“. На сцената в Пленарната зала на Община Русе, на 13 декември, от 17:30 ч. ще излязат над 120 талантливи деца и младежи. Идеята на концерта е да се даде възможност за изява на надарени млади хора, лауреати на наши и международни конкурси и да се докаже, че и сега Елиас Канети е прав, сочейки Русе за еталон на етническа хармония. Публиката ще се наслади на различни танци, костюми, музика, лакомства, слово и светлина, изпълнени с празнично настроение от разнообразния фолклор.     Повече от 10 танцови и музикални състава от Русе и региона ще участват в концерта, като най-малките изпълнители на сцената ще са децата от ДГ „Пинокио“, в ролята на малки кукли, а в танците и драматизациите ще се включат и татковците. Класически танци с невероятни костюми ще покаже балетната школа към читалище „Захари Стоянов“, с ръководител Снежана Байчева. Коледари ще въведат в тайнството на Рождество Христово със сценки и музика и ще изрекат наричания за здраве и благоденствие, за да е здрава и богата новата 2019 г. Песни от различни фолклорни области ще поднесат ученици от НУИ „Веселин Стоянов“. Деца от Тетово ще покажат музикални, театрални и танцови изпълнения.\r\nАтрактивно ревю с изискани тоалети е един от „гвоздеите“ в програмата. Момичетата и момчетата от професионална гимназия по облекло ще дефилират със специална колекция, подготвена за председателството ни на ЕС. Публиката ше затаи дъх при изпълненията на акробатично дуо, завоювало престижни награди. С приказни костюми и коледни песни на руски и български ще участва и вокална група „Детски свят\" при СУЕЕ с ръководител Теодора Петрова. Серджо Авакян ще поздрави публиката с новите си песни, а екзотика ще внесе арменския състав „Хоменътмен“. Разнообразен фолклор ще представи музикална формация „Дунавски звуци“ при дружество „Гюнеш“, които ще представят, танци и феерия от автентични и модерни костюми.\r\nДядо Коледа ще подготви богата почерпка и подаръци за малки и големи, а публиката  също ще се наслади на кулинарни изненади.  Вече 21 години Фондация „Етническа хармония“ разработва и реализира програми за утвърждаване на хармония, толерантност и взаимопомощ между деца, младежи и възрастни от всички етнически групи в страната. Румяна Куцарова, председател на Управителния Съвет на фондация „Етническа хармония“ кани русенци и гости на концерта. Той е естествен завършек на поредна успешна година за организацията, преминала с международни проекти в областта на гражданското образование от Белгия, Германия, Франция, Мароко и др.", "date": "2018.12.12", "title": "Млади таланти и етническа толерантност ще властват на русенска сцена"}
{"url": "https://www.actualno.com/politics/ninova-razkritikuva-edrija-stroitelen-kapital-kutev-objavi-che-api-plashta-milioni-poveche-news_711314.html", "text": "  \"Да запомним днешния ден, защото той е прецедент в политическата история – едрият капитал в стачка срещу опозицията. Днешният ден е събирателен образ на модела “Борисов“, но и на модела на прехода, когато власт и капитал се срастват и бранят рамо до рамо бранят статуквото\". Това заяви лидерът на БСП Корнелия Нинова на извънреден брифинг в парламента по повод протестите, организирани от камарата на строителите.     \"Видяхме как част от едрия капитал беше готов да изкара работници срещу майки на деца с увреждания. Виждаме днес как едрият капитал изкарва машини срещу опозицията, срещу разследващ журналист само защото търсим истината и искаме прозрачност\", посочи Нинова и отново настоя за промяна на модела. Най-грозната част на управлението на Борисов е че използват работници, заяви тя и подчерта, че промяна ще има. \r\nОбръщайки се към българския бизнес тя отбеляза, че БСП са наясно, че без икономика и българско производство страната няма бъдеще и добави, че в сегашния модел 10 големи се договарят с властта и убиват малкия и среден бизнес. В този модел икономика властта принуждава фирмите да връщат процент от поръчките като комисионна, изтъкна още тя и настоя за конкуренция, еднакви закони за всички и правила.   А на работниците Нинова заяви: „Вие не сте крепостни селяни. Знаем, че ви е страх за хляба ви, но не позволявайте да ви употребяват! Не се подавайте да бъдете употребявани в битката за статуквото от власт и бизнес срещу опозицията и промяната в държавата\".   . На какво основание се прави това е попитал Петър Витанов и в петък по време на парламентарния контрол се очаква отговор от министъра на регионалното развитие и благоустройстовто.\r\nЕлена Йончева изрази недоумение как заради искане за проверка на качеството на българските магистрали в европейска лаборатория може да бъдат изкарани 1000 строителни камиона. Реакцията на камарата на строителите показва страх и паника от извършването на такава проверка, категорична е Йончева. Тя подчерта, че БСП подкрепя строителите. \"Отговорност за качеството на българските пътища не носят строителите и затова не сме срещу тях. Отговорност носи мафиотският начин, по който се управлява България – срастването между бизнес и власт\", добави Йончева.\r\nПо повод съобщеното че няма доказателства за евентуална корупция при строителството на пътищата тя цитира последния доклад на Държавния департамент на САЩ за инвестиционния климат в България, в който се казва, че служители във всички клонове на правителството са замесени в корупционни практики безнаказано. Корупционните практики включват подкупи, конфликт на интереси, сложни схеми за присвояване.    ", "date": "2018.12.12", "title": "Нинова разкритикува едрия строителен капитал, Кутев обяви, че АПИ плаща милиони повече"}
{"url": "https://www.actualno.com/pleven/obshtina-pleven-obsyjda-postavjaneto-na-vyoryjena-ohrana-na-tri-grobishtni-parka-news_711306.html", "text": "  За да предпази от вандалски прояви гробищата и обредните домове към тях, община Плевен обяви обществена поръчка за въоръжена охрана на три гробищни парка. Тя е с прогнозна стойност , а избраният изпълнител ще получи заданието за срок от една година.     Става въпрос за гробищните паркове „Стадиона“, „Горноплевенски гробища“ и „Чаира“.   От участниците се изисква да осигурят по един охранител на смяна при двусменен 24-часов режим. Всеки пазач трябва да прави по шест вътрешни обхода на обектите по график.\r\nПрипомняме, че през месец октомври приключи ремонтът на обредните домове в тези три гробищни парка. Изпълнител на дейностите след проведена обществена поръчка бе фирма „Росбулкар 77” ЕООД с договор за 52 000 лв. без ДДС. Ремонтите включваха направа на нови покриви, изграждане на външно водопроводно отклонение, вътрешна водопроводна инсталация и канализация, смяна на дограми, отводняване с нови улуци и водосточни тръби, боядисване и др.  Малко по-рано фирма „Инжстрой” ЕООД пък извърши рехабилитация на част от алеите в гробищните паркове „Чаира” и „Стадиона“. Там беше насипан фрезован материал от ремонтите на улици в града, след това беше разстлан и валиран.", "date": "2018.12.12", "title": "Община Плевен обсъжда поставянето на въоръжена охрана на три гробищни парка"}
{"url": "https://www.actualno.com/curious/6-prichini-da-se-vlubish-v-oven-news_711326.html", "text": "  Ако партньорът ти е Овен, то определено няма да ти бъде лесно. Те са доста независими и не обичат ограниченията. Имат някои лоши черти на характера, но за сметка на това, имат и много положителни. Когато са във връзка, Овните са много всеотдайни и лоялни.     Ако обърнеш внимание на по-долу изброените истини за Овните, то определено ще ги разбереш и ще ти бъде по-лесно да комуникираш с тях. Ако Овен се влюби в теб, определено ще го усетиш. Те дават всичко за партньорите си, независимо какво им коства това. Изключително верни и лоялни са, не очаквай представител на този зодиакален знак да изневери, това е невъзможно. Те няма да те оставят за нищо на света и до последно ще се борят за отношенията ви, стига да виждат смисъл.      Както знаеш, Овена е огнена зодия. Това е причината да избухва много лесно, но обикновено бързо му минава. Това обаче не е само лоша черта. Тези хора носят и много енергия със себе си. Те могат да се забавляват по всяко време по всякакъв начин. С тях никога няма да ти е скучно, защото те винаги имат щури идеи, които се превръщат в незабравими спомени.     В началото на връзката ви е възможно да не показват чувствата си и да не искат да направят първата крачка. Това е защото, те имат много високо его, което трудно могат да преглътнат. Те харесват хората, които галят егото им. Въпреки това, от време на време имат нужда от някого, който да ги свали на земята.    Те са една от най-свободолюбивите зодии, за това не се опитвайте да им поставяте ограничения. Колкото повече ги притискате, толкова повече ги отблъсквате. Те са изключително разумни и в по-голяма част от случаите могат сами да вземат правилно решение, на тях може да се има пълно доверие. Остави го сам да преценява какво може и какво не може да прави. Въпреки че обожават да се чувстват обичани, на Овните им трябва време, в което са сами или с приятелите си, време, в което партньора да започне да им липсва. Представителите на този зодиакален знак са изключително ревниви, по-добре не им давай поводи да ревнуват, защото това може да доведе до огромен скандал. Те определено биха започнали битка с човека, който предизвиква ревността им, но никога физически, а с острия си език. Един Овен не би оставил нещата недоизяснени на тема „изневяра“. Те са много агресивни, за това по-добре не започвай война с Овен, нямаш почти никакъв шанс да го победиш.   Овена има нужда от партньор, който да успее да задържи вниманието му. В момента, в който им стане скучно, Овните просто прекратяват отношенията си. За тях е много важно половинката им да може да провежда добри разговори. Също така, не на заден план е забавлението. Те обожават да правят нови и интересни неща и, ако половинката им не е готова за това, те ще се отегчат много бързо.", "date": "2018.12.12", "title": "6 причини да се влюбиш в Овен "}
{"url": "https://www.actualno.com/society/obshtina-elin-pelin-kupuva-elektromobil-news_711315.html", "text": "  Нов електрически автомобил купува община Елин Пелин за 50 000 лева без ДДС, става ясно от нейно обявление в Агенцията за обществени поръчки.     Максималният срок за доставката е 4 месеца от влизането на договора в сила. Единственият критерий е най-ниска цена.   Припомняме, че община Елин Пелин има одобрен проект на стойност 23 000 лева по схемата за насърчаване използването на електромобили. Решението на Националния доверителен екофонд е от 16 август тази година. Дофинансирането  на покупката е ангажимент на местната администрация.", "date": "2018.12.12", "title": "Община Елин Пелин купува електромобил"}
{"url": "https://www.actualno.com/politics/obedineni-patrioti-nedovolstvoto-na-stroitelite-e-osnovatelno-news_711295.html", "text": "  Основателно е недоволството на строителите, заяви заместник-председателят на ПГ на „Обединени патриоти“ Искрен Веселинов, предаде БГНЕС.     Веселинов коментира подписката, която представители на Камарата на строители в България внесоха в парламента в защита на фирмите от бранша, както и призива им той да бе бъде обект на политически нападки.\r\n„Всички ние трябва много да внимаваме, когато изричаме силни думи по отношение на определени сектори в икономиката, защото всички те създават брутен вътрешен продукт и заетост. Желанието ни да се представим за радикални борци за някаква истина често може да застраши бизнеса и работните места“, смята Веселинов.\r\nСпоред него БСП прави грешка, когато „тиражира недоказани обвинения“ за целия бранш с твърдението си некачествен строеж на българските магистрали и пътища, както и с исканията си за независима експертиза.  „Четири години от биографията ми са свързани с работа в системата на пътищата. Мога да кажа, че пътищата в България отговарят на стандартите.\r\nИма множество проблеми, които едва ли мога „на крак“ да коментирам и които дават отражение върху качеството на пътищата, но те до голяма степен са предпоставени от неправилни законодателни и административни решения“, смята Веселинов, а за пример даде недостатъчния контрол върху материалите.\r\n„Силно се надявам този тип кампании срещу сектори от българския бизнес да нямат за цел действително неглижирането на българските фирми , съответно възходът на чужди големи компании, които да ползват българските за подизпълнители“, допълни още депутатът.    ", "date": "2018.12.12", "title": "„Обединени патриоти“: Недоволството на строителите е основателно "}
{"url": "https://www.actualno.com/politics/1-mln-900-hil-lv-poluchava-mvnr-za-komandirovki-news_711329.html", "text": "  Министерският съвет одобри допълнителни 1 900 000 лева за Министерството на външните работи. Средствата са отпуснати за осигуряване на командировъчни средства на дългосрочно командированите служители в задграничните ни представителства и за обезпечаване на актуална софтуерна поддръжка за нуждите на Националната визова информационна система (НВИС) и на визовата дейност в консулските служби на Република България.     Инфраструктурата на НВИС е система с национално значение и трябва да гарантира непрекъснат, целогодишен и денонощен достъп до ресурсите и до визовата информационна система на ЕС не само на МВнР, но и на всички национални органи, имащи съответните права - Главна дирекция „Гранична полиция“ на МВР, дирекция „Миграция“ на МВР, звената „Миграция“ при ОДМВР и СДВР, Държавната агенция за бежанците при МС, службите за опазване на вътрешния ред и националната сигурност, службите за борба с тероризма и организираната престъпност.   Допълнителните средства ще спомогнат за развитието на ефективна дипломатическа служба и управлението на задграничните представителства в подкрепа на българските граждани в чужбина.", "date": "2018.12.12", "title": "1 млн. 900 хил. лв. получава МВнР за командировки"}
{"url": "https://www.actualno.com/razgrad/kubrat-izliza-ot-krizata-s-vodata-sys-sporazumenie-ili-zaem-news_711287.html", "text": "  Общинският съвет на Кубрат е свикан на извънредно заседание днес заради към административната сграда на ВиК „Меден кладенец“ в града. Предупреждението на енергийното дружество е, че днес ще спре токът и на всички водоснабдителни съоръжение на „Меден кладенец“ заради .     Две са точките, включени в дневния ред, и техен вносител е . Едната е за приемане на споразумителен протокол във връзка с натрупани задължения за консумирана електрическа енергия на ВиК „Меден кладенец“ към „Енерго-Про Продажби“. По втора точка съветниците трябва да гласуват поемане на , с който да бъдат погасени задълженията на общинското ВиК към „Енерго Про Продажби“.   На редовната сесия от 7 декември общинските съветници на Кубрат не приеха предложеното от енергийния оператор споразумение и в резултат на това се стигна до се стигна до спиране на електрическото захранване в административната сграда на „Меден кладенец“. Днес е крайният срок да се постигне споразумение за издължаване на неплатените сметки за ток. В противен случай без вода ще останат жителите на Кубрат и на още 17 населени места. . Притесненията на „Енерго-Про“ са, че той може да стане , тъй като от началото на следващата година ВиК услугите в общината ще бъдат прехвърлени към обособената територия на асоциация „Водоснабдяване-Дунав“ – Разград, а това може да доведе до ликвидация на ВиК „Меден кладенец“.  ", "date": "2018.12.12", "title": "Кубрат излиза от кризата с водата със споразумение или заем"}
{"url": "https://www.actualno.com/crime/6-godini-zatvor-na-pyrva-instancija-za-myja-pregazil-baletist-vyv-varna-news_711300.html", "text": "  6 години лишаване от свобода е наказанието на 25-годишния Петър Здравков, който без шофьорска книжка и заради превишена скорост причини смъртта на балетиста от варненската опера . След катастрофа и избягал от местопроизшествието     До ефективното наказание се стигна, след като подсъдимият призна вината си и поиска делото срещу него да се гледа при условията на съкратено съдебно следствие. Така за причинената смърт на балетиста от варненската опера 38-годишния Мартин Чикалов от неправоспособния водач Петър, шофирал с превишена скорост на оживен варненски булевард, съдът му определи наказание и ще търпи наказание от 6 години затвор.   В обвинителната си пледоария представителят на Окръжната прокуратура поиска съдът да определи наказание над средния размер за престъплението по член 343, ал. 3, буква „б“ от НК след редукцията. Това деяние се наказва с лишаване от свобода от 3 до 15 години. Прокурорът припомни, че неправоспособният водач е бил самонадеян, въпреки че никога не е имал шофьорска книжка, шофирал е с превишена скорост и след пътно-транспортното произшествие е избягал и се е укрил.\r\nНеправоспособният Петър шофирал преди катастрофата с 114,6 км в час по бул. „Приморски“ на 10 септември вечерта, а в момента на удара в тялото на балетиста скоростта на автомобила му е била 77 км в час. Управлявал е автомобила си без очила, въпреки че от детската си възраст е бил с далекогледство и е трябвало да носи очила както за близко,така и за далечно разстояние.  След пътно-транспортното произшествие Петър напуска мястото и се укрива от органите на реда. Не е бил открит на адреса на родителите си на 10 септември тази година, където е бил адресно регистриран. Обявен за общодържавно издирване. Една на следващия ден след разговор с адвокат той се явил в ОД на МВР. Междувременно подал заявление за регистрация на друг адрес, на който живеел негов приятел, у когото оставал понякога да нощува. Живеещите там не познават подсъдимия Петър. Съседите от адреса на родителите му го описват като агресивен младеж, който след забележки за вдигане на шум отмъщавал чрез увреждане на автомобилите им, за което е бил заведен на отчет като непълнолетен. За шофиране без правоспособност подсъдимият е бил наказван с актове за административни нарушения.\r\nКокаин и канабис е открила съдебно-химическата експертиза в кръвните проби на Петър Здравков. Наличието на метаболит на тетрахидроканабинол и на бензоилекгонин в кръвните му проби доказват вредната употреба на забранените от закона високорискови вещества. Смъртта на Мартин е настъпила от тежка черепно-мозъчна травма.   Присъдата на Варненския окръжен съд подлежи на протест и обжалване пред Апелативния съд, уточняват от пресцентъра на Апелативна прокуратура – Варна.    ", "date": "2018.12.12", "title": "6 години затвор на първа инстанция за мъжа, прегазил балетист във Варна "}
{"url": "https://www.actualno.com/pazardjik/izlyga-li-sobstvenikyt-na-firmata-asfaltirashta-vyrhu-snjag-vyv-velingrad-news_711244.html", "text": "  \"Този точно асфалт аз гарантирам, че ще издържи повече от 15 години - не  8, колкото е по гаранционния му срок, а повече от 15 години\". Това заяви собственикът на строителната фирма \"ИСА 2000\" инж. Юлиян Инджов в коментар относно по обществена поръчка в квартал \"Каменница\" във Велинград.     Проверка на обаче показа, че гаранционният срок за асфалтираната улица в квартал \"Каменница\" е 2 години. Това поне пише в подписания между общината и изпълнителя \"ИСА 2000\" договор.\r\nПред Нова телевизия тази сутрин собственикът на фирмата Юлиян Инджов каза още, че полагането на асфалт върху сняг е допустимо, но не трябва да бъде практика. По думите му, в случая трябвало да изберат дали да оставят хората да газят калта още 6 месеца, или да поемат риска да положат асфалта при по-лоши метеорологични условия.\r\nИнджов нашумя повече като име покрай битките за . А депутати от БСП казаха, че настилката на участък на АМ \"Тракия\", правена от фирмата на Инджов, прилича на юфка.   По думите на велинградския кмет Костадин Коев нарушение няма. \"Това, че е положен асфалт, когато действително има снеговалеж, но все още атмосферните условия позволяват. Няма крайно изстиване и падане на минусови температури, които да продължат няколко дни и мисля, че не сме сбъркали. Полагането на асфалтова настилка е изключително качествено, могат да се вземат проби\", посочи Коев.\r\nСправка в техническата документация по обществената поръчка сочи, че проектантите на обекта са дали следната инструкция: \" \".     Относно коментара на хората, че трябва първо да се положи чакъл, битум и чак тогава асфалт, проектантите са написали, че на съществуваща пътна конструкция (бел. ред. - както е в случая ) се полага 4 см плътен асфалтобетон и 4 см порьозен асфалтобетон, а само на новите пътни конструкции трябва да се слага уплътнена земна основа, 10 см баластра, общо 30 см трошен камък с различна големина, два пъти по 4 см асфалт – плътен и порьозен.\r\nПо проблемната улица \"Милеви скали\" е предвидена само 140 метра нова конструкция.\r\nСлучаят стана популярен от видеоклип в социалната мрежа, пуснат вчера, от който се вижда как на ул. \"Милеви скали\" във Велинград полагат асфалт върху снега.   Павел Алексадров пък пусна снимки в социалната мрежа с дата 10 декември със следния текст: \"Само във Велинград може да видиш валяци и снегорини в един и същ ден. Браво, кмете, така се асфалтира - ударно, напук на времето и снега, напук на наредбите и технологичните изисквания!\"\r\nДоговорът за СМР по проект \"Нова визия на централна градска част, местата за отдих, ремонт и реконструкция на улична мрежа в град Велинград\" е подписан на 29 юни 2017 година. . Финансира се по Интегрирания план за градско възстановяване и развитие на Велинград със средства по Оперативна програма \"Региони в растеж\". Според подписания от двете страни договор гаранцията, която дава изпълнителят за всички видове новоизпълнени строителни конструкции на съоръжения, включително и за земната основа под тях, е 120 месеца (10 години), за възстановени строителни конструкции на съоръжения, претърпели аварии – 96 месеца (8 години), а за основни ремонти на улици – 24 месеца.\r\nЗа възникнали дефекти в гаранционните срокове възложителят уведомява писмено изпълнителя в петдневен срок от установяването им, а изпълнителят се задължава да ги отстрани за своя сметка не по-късно от три дни след получаване на известието.\r\nОбщият срок за изпълнение на обекта е 244 календарни дни, като за начална дата на изпълнение на СМР се приема датата на акт образец №2 – протоколът за откриване на строителна площадка и определяне на строителна линия, ниво на строежа и заверка на заповедната книга на обекта.", "date": "2018.12.12", "title": "Излъга ли собственикът на фирмата, асфалтираща върху сняг във Велинград?"}
{"url": "https://www.actualno.com/crime/katastrofa-zatvori-pytja-sofija-burgas-ima-zaginal-news_711288.html", "text": "  Тежка катастрофа затвори подбалканския път София - Бургас в района на Мъглиж. Сблъскали са се два леки автомобила, предаде БГНЕС.     Трима души са откарани в старозагорската болница с опасност за живота – двама мъже и една жена, като единият от мъжете е починал.   Сигналът за инцидента е подаден малко след 10 часа. Лек автомобил Ауди предприема обратен завой, след което е връхлетян от Мерцедес движещ се в същата посока запад - изток. От удара Аудито е смазано до неузнаваемост, както и предницата на другата кола. Водачът на Мерцедеса не е пострадал сериозно, прегледан е на място и е освободен. Движението се отклонява по обходни маршрути. Не е ясно за колко време ще остане затворен пътят.", "date": "2018.12.12", "title": "Катастрофа затвори пътя София-Бургас, има загинал"}
{"url": "https://www.actualno.com/business/inflacijata-se-uvelichava-news_711283.html", "text": "  3,1% инфлация на годишна база отчете НСИ през ноември. Това означава, че българската икономика \"прегрява леко\" по Маастрихтските критерии.     Според данните, от началото на годината инфлацията е 2,7%, а на месечна база инфлацията е 0,1%.\r\nХармонизираният индекс на потребителските цени за ноември 2018 г. спрямо  октомври 2018 г. е 99.7%, т.е. месечната инфлация е минус 0.3%.  Инфлацията от началото на годината (ноември 2018 г. спрямо декември 2017  г.) е 2.3%, а годишната инфлация за ноември 2018 г. спрямо ноември 2017  г. е 3.0%. Средногодишната инфлация за периода декември 2017 - ноември  2018 г. спрямо периода декември 2016 - ноември 2017 г. е 2.6%.", "date": "2018.12.12", "title": "Инфлацията се увеличава"}
{"url": "https://www.actualno.com/smolyan/zaloviha-kradeca-na-350-kilogramovo-tele-i-kazan-za-rakija-v-chepelarsko-news_711307.html", "text": "  Крадецът на 350-килограмово теле и казан за ракия в чепеларското село Хвойна е разкрит, съобщиха от полицията в Смолян днес. Уличен за извършител на деянието е 59-годишен пловдивчанин с инициали Н. Б.     За откраднато теле и обрана ракиджийница в Хвойна в рамките на едно денонощие бе съобщено миналата седмица. 61-годишен мъж бе подал сигнал, че от плевнята му е извършена кражба на 350-килограмово теле. 47-годишна жена от същото село пък се оплака в полицията, че е ограбена ракиджийницата на потребителна кооперация „Обединение“. Крадецът бе отмъкнал 150-литров казан за изваряване на ракия, шапките на два казана, един охладител и две лули.   В хода на оперативно-издирвателните мероприятия се изяснило, че 59-годишният пловдивчанин е качил телето в автомобила и го придвижил. Казанът за ракия обаче оставил скрит в гората. Няколко дни по-късно крадецът се върнал да го вземе, но криминалистите го задържали за срок от 24 часа.\r\nРаботата по случая продължава.  ", "date": "2018.12.12", "title": "Заловиха крадеца на 350-килограмово теле и казан за ракия в Чепеларско"}
{"url": "https://www.actualno.com/scene/7-mln-lv-za-dopylnitelni-razhodi-na-kulturni-instituti-otpusna-ms-news_711334.html", "text": "  Допълнителни разходи в размер до 7 000 000 лв. ще бъдат включени в бюджетите на държавните културни институти, осъществяващи дейности в областта на сценичните изкуства. Необходимите за това средства ще бъдат за сметка на преизпълнение на собствените им приходи, реши правителството.     Преди седем години стартира процесът на реформиране на второстепенните разпоредители с бюджет към министъра на културата в областта на сценичните изкуства, които включват преструктуриране на някои културни институти, и въвеждане система на делегирани бюджети. В резултат се постигна по-голямо многообразие на предлаганите културни продукти, усъвършенстване на мениджмънта и осигуряване на по-широк достъп на художествения продукт до аудиторията. Значително се увеличиха и приходите, реализирани от продажба на билети, съобщиха от пресцентъра на МС.   На база отчети за съответния период на предходната бюджетна година, до края на 2018 г. ще се формира преизпълнение на приходи до 7 000 000 лв. Осигуряването по бюджета на програма „Сценични изкуства“ на тези средства от преизпълнението на собствените приходи, ще доведе до преодоляване на затрудненията и ще даде възможност да се изплатят възнагражденията на заетия художествено-творчески състав и разплащанията за неотложните разходи, както и осигуряването на нормални условия за осъществяване на творческата дейност и създаване и разпространение на културни продукти от организациите от сценичните изкуства.", "date": "2018.12.12", "title": "7 млн. лв. за допълнителни разходи на културни институти отпусна МС"}
{"url": "https://www.actualno.com/dobrich/bolnicata-v-dobrich-tyrsi-nachalnici-na-sedem-otdelenija-news_711301.html", "text": "  Конкурс на набиране на началници за обяви многопрофилната болница за активно лечение в Добрич. Търсят се ръководители на отделенията по Неонатология, Нервни болести, Педиатрия,  Първо и Второ вътрешни отделения, Ортопедия, отделение по диализно лечение. Конкурс е обявен и за старши медицински сестри към тези отделения.     През последните години здравното заведение в областния добруджански град изпитва . Правени са опити да бъдат привлечени кадри от завършващи образованието си млади хора.", "date": "2018.12.12", "title": "Болницата в Добрич търси началници на седем отделения"}
{"url": "https://www.actualno.com/sofia/avarija-sprja-tramvai-v-sofija-news_711285.html", "text": "  Скъсана жица спря движението на трамваите 22 и 20 в посока бул. Мадрид в София, предаде БГНЕС.     Заради аварията има няколко трамвая, които изчакват. На място са екипи на Столичен електротранспорт, които се заемат с отстраняването на аварията.   ", "date": "2018.12.12", "title": "Авария спря трамваи в София"}
{"url": "https://www.actualno.com/kustendil/brachni-bezumija-gostuva-v-kustendil-news_711248.html", "text": "  Днес, от 19:00ч., в Голямата зала на Общински драматичен театър - Кюстендил, гостува Театър “Криле“. Те ще представят пред кюстендилската публика, нашумелия спектакъл \"Брачни безумия\".     Спектакалът е вдъхновен от \"Пижама за шестима“ на Марк Камолети, а постановката е на Алексей Кожухаров. Георги Георгиев е сценограф, а в на сцената ще изязат големи имена от българската театрална сцена като , Милена Маркова-Маца, Жанет Миовска, Симеон Владов, Николай Тодоров и Божидар Минков.   Спектакълът ще разкрие отношенията между двама съпрузи, . Докато и четиримата не се окажат по едно и също време, под един покрив. Така се получава една безумна ситуация, която ще ви накара да се смеете, докато останете без дъх!", "date": "2018.12.12", "title": "\"Брачни безумия\" гостува в Кюстендил"}
{"url": "https://www.actualno.com/pleven/v-cherven-brjag-nameriha-vremenno-reshenie-na-krizisnija-problem-s-mosta-news_711289.html", "text": "  Възможността да бъде изграден на река Искър при село Чомаковци, който да реши , вече е реална. Той може да бъде сглобен за , дължината му е 108 метра. Максималната му товароносимост е , а това на практика означава, че ще може да поеме и трафика на тежкотоварните автомобили, които сега минават по дългия обходен маршрут. Това съобщи днес кметът на Червен бряг инж. Данаил Вълов.     „Съоръжението е от типа „Малък автотранспортен разглобяем мост“. Оказа се, че такива мостове има на съхранение в бившите бази на ГУСВ /б.а. – Главно управление на строителните войски/, които вече са предприятие към Министерството на регионалното развитие. Въпреки че те са част от военновременния запас на страната, вчера успяхме да получим съгласие от Министерството на отбраната един такъв мост да ни бъде предоставен. Той ще бъде поставен паралелно на моста, който АПИ изгражда при Чомаковци. Надяваме се утре специалистите да отидат в базата на някогашното ГУСВ в Панагюрище, в която се съхранява сглобяемото съоръжение. Ще огледат дали то е окомплектовано с всичко необходимо и след това ще предприемем необходимото за избор на изпълнител и за монтирането на този мост“, поясни градоначалникът.   Той допълни, че разглобяемото съоръжение ще може да се използва, – пусковият му срок е в края на май догодина. За монтажа на сглобяемия мост Община Червен бряг е поискала средства от Междуведомствената комисия по бедствия и аварии. Сумата обаче е такава, че може да бъде заделена от местния бюджет за 2019 г., ако комисията откаже да я отпусне, твърди инж. Вълов.\r\nФирма ДК „Инфра“ ООД София, която ще ремонтира другия проблемен мост в общината – при село Горник, вече е влязла в обекта. АПИ е дала уверение на общинската управа, че фирмата има потенциал и ще се справи с ремонта. Срокът на договора с нея е 60 дни и тече от 30 ноември. Обявеното частично бедствено положение ще бъде отменено веднага, след като поне едно от двете мостови съоръжение бъде завършено, съобщи още кметът на Червен бряг.  ", "date": "2018.12.12", "title": "В Червен бряг намериха временно решение на кризисния проблем с моста"}
{"url": "https://www.actualno.com/burgas/burgas-izbira-sportist-na-godinata-na-vpechatljavashta-ceremonija-s-hodene-po-voda-news_711276.html", "text": "  На 20 декември в плувен комплекс \"Парк Арена ОЗК\" ще бъдат наградени 10-те най-изявени спортисти, прославили Бургас през годината.     Церемонията ще се състои на 12-метрова сцена, построена върху басейна. Изградена е от 240 понтонни куба и се строи за първи път в града. Тя ще създаде илюзията, че се ходи по вода.\r\nЗа втора поредна година Община Бургас ще връчи призове и в други три категории - \"Млад талант\", \"Спортист с увреждания\" и \"Отбор на годината\". Класирането се извършва по специален регламент, в който първенците се избират чрез анкети, попълнени от спортните журналисти.\r\nНа церемонията по награждаването на най-добрите в спорта, ще участват акробатите от Fireter, които съчетават театър, кокили, музика, огън и танци.  В програмата ще се включат и призьорите от Танцова школа \"Дюн\", както и Тото и Лъчо от рап дуото \"СКАНДАУ\".\r\nВходът за церемонията „Спортист на годината“ е свободен и всеки може да стане част от празника.    ", "date": "2018.12.12", "title": "Бургас избира \"Спортист на годината\" на впечатляваща церемония с \"ходене по вода“"}
{"url": "https://www.actualno.com/politics/ruskijat-poslanik-turski-potok-ostava-prez-bylgarija-news_711302.html", "text": "   От много години насам за първи път в страната последователно посетиха български премиер и президент. Това заяви руският посланик по време на пресконференция в София, предаде репортер на БГНЕС.     Посланикът отбеляза като много успешни проведените срещи на високо ниво между първите мъже на Русия и България, проведеното през октомври в Москва съвместно заседание с участието на енергийния министър Теменужка Петкова, както и съвместните чествания през цялата година по повод Руско-турската освободителна война.    Дипломатът няма официална информация, че тръбата ще се пренасочи от Турция към Гърция за Италия. Все пак, по думите му, варианти не липсват и лично той не изключва нито един от тях „Пак казвам, срещата между двамата няма окончателен характер и решения, просто разговори“.\r\nРуският посланик разкри, че Москва и Брюксел работят съвместно по изработването на нова директива, в която да бъдат включени проектите „Турски поток“ и „Северен поток“ 2.  На въпрос като цяло, Макаров отговори, че „не може да каже, че се страхува, защото американският газ се търгува по-скъпо в Европа в сравнение с цената, която го доставя Русия“. Същевременно той отбеляза, че страната му също работи по проекти за доставки на втечнен газ.", "date": "2018.12.12", "title": "Руският посланик: \"Турски поток\" остава през България"}
{"url": "https://www.actualno.com/society/agencijata-po-geodezija-shte-ima-oshte-2-godini-da-gradi-informacionna-sistema-news_711312.html", "text": "  С две години се удължава срокът, през който Агенцията по геодезия, картография и кадастър ще може да усъвършенства предоставяните електронни административни услуги. Това предвиждат приетите от правителството промени в преходните и заключителните разпоредби на постановлението за изменение и допълнение на Тарифа № 14 за таксите, които се събират в системата на Министерството на регионалното развитите и благоустройството и от областните управители.     До края на 2020 г. Агенцията по геодезия, картография и кадастър ще трябва да направи анализ на нормативната уредба и описание на работите и бизнес-процесите, да надгради и оптимизира кадастрално-административната информационна система и интегрираната информационна система на кадастъра и имотния регистър. Освен това хартиените документи, съдържащи се в досиетата на недвижимите имоти, и хартиените документи в деловодния архив на службите по геодезия, картография и кадастър ще бъдат дигитализирани.\r\nИзпълнението на тези дейности ще позволи на Агенцията по геодезия, картография и кадастър да надгради информационната система и така да подобри качеството на предоставяните на потребителите услуги. Те не са реализирани досега поради обжалвания на обществената поръчка за избор на изпълнител.", "date": "2018.12.12", "title": "Агенцията по геодезия ще има още 2 години да гради информационна система"}
{"url": "https://www.actualno.com/politics/predostavjame-blizo-20-000-lv-za-nastanjavane-na-bejanci-v-makedonija-i-bosna-i-hercegovina-news_711309.html", "text": "  България предоставя 19 559 лева по линия на официалната помощ за развитие като доброволен принос във Фонда за мигранти и бежанци към Банката за развитие към Съвета на Европа, реши правителството.     Средствата ще подпомогнат осъществяваните от Фонда текущи проекти за подобряване на материалните и техническите условия за посрещане и настаняване на мигранти и бежанци в приемни и транзитни центрове в Република Македония и Босна и Херцеговина. Ще се укрепят административният капацитет на центровете и възможностите им за предоставяне на най-необходимите санитарни, медицински и социални грижи.   Финансирането ще бъде осигурено от одобрените средства от бюджета на МВнР за 2018 г., предназначени за официална помощ за развитие и хуманитарна помощ. Българската помощ е насочена към постигане на Целите на устойчивото развитие в държавите партньори от Западните Балкани и Черноморския басейн, а така също към подпомагането и обмяната на опит в прилагането на практики за добро управление и решаването на значими социални проблеми в тези страни.", "date": "2018.12.12", "title": "Предоставяме близо 20 000 лв. за настаняване на бежанци в Македония и Босна и Херцеговина"}
{"url": "https://www.actualno.com/business/pravitelstvoto-dava-milioni-na-osydili-dyrjavata-zaradi-evroproekti-news_711317.html", "text": "  5,6 млн. лева даде правителството на различни министерства, за да се разплаща с компании, работили по обществени поръчки с евросредства, които са успели да осъдят държавата за финансови корекции.     Най-много пари да се разплаща получава Министерството на околната среда и водите - 2 376 963 лева. На второ място е Министерството на икономиката - 1 416 490 лева, а на трето място е Министерството на транспорта, информационните технологии и съобщенията - 961 123 лева. Четворката се затваря от Министерството на регионалното развитие и благоустройството - 856 046 лева.   Интересен факт е, че пари да се разплаща получава и Министерския съвет, но само 35 883 лева.\r\nСредствата се предоставят за сметка на преструктуриране на разходи и/или трансфери по централния бюджет за 2018 година. В съобщението на Министерския съвет не се уточнява от кои точно пера на бюджета са взети пари.  ", "date": "2018.12.12", "title": "Правителството дава милиони на осъдили държавата заради европроекти"}
{"url": "https://www.actualno.com/society/socialnite-pomoshti-za-dekemvri-shte-se-plashtat-v-poshtite-do-20-dekemvri-news_711311.html", "text": "  До 20 декември (четвъртък) ще може да бъдат получени социални помощи в пощенските станции в цялата страна, съобщиха от \"Български пощи\" ЕАД.     Съгласно официалното съобщение, плащания ще има още малко над една седмица. Причината е искане на Агенцията за социално подпомагане, но не е ясно защо е отправено това искане, след като и 21 декември е работен ден, както още и 27, 28 и 31 декември.\r\nПрипомняме, че от дирекция \"Социално подпомогане\" се отпускат следните видове социални помощи - помощ за отопление; месечна парична помощ; еднократна парична помощ; помощи за безработни; месечна помощ за наем.  ", "date": "2018.12.12", "title": "Социалните помощи за декември ще се плащат в пощите до 20 декември"}
{"url": "https://www.actualno.com/kustendil/pojar-na-jp-gara-v-kustendilsko-news_711297.html", "text": "  Небрежно боравене с открит огън е причинило пожар в помещение на жп гарата в с. Копиловци, тази сутрин. Сигналът за пожара е постъпил в РСПБЗН – Кюстендил рано тази сутрин     Огънят е угасен от екип на службата, унищожени са легло и 2 прозореца.   Възрастната жена, причинила пожара, е настанена в кюстендилската болница за преглед. Противопожарният екип е спасил от опожаряване сградата, каза пред Катя Табачка, говорител на ОДМВР - Кюстендил.  Архив   ", "date": "2018.12.12", "title": "Пожар на жп гара в Кюстендилско "}
{"url": "https://www.actualno.com/society/bdj-zapochva-predvaritelna-prodajba-na-bileti-za-praznicite-news_711246.html", "text": "  От днес (12-и декември) БДЖ започва предварителна продажба на билети за всички бързи влакове за Коледните и Новогодишните празници.     Обичайният срок за предварителната продажба на билети е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди.   Предварителната продажба на билети и резервации за седящи места, която железопътният превозвач стартира, ще се извършва във всички железопътни гари и бюра в страната през периода от 12-и декември 2018 г. до 2-и януари 2019 г.\r\nПътниците ще бъдат информирани на билетните каси в случаите, когато са изчерпани седящите места и ще им бъде издаван билет за правостоящ само след изричното им съгласие. В обявените влакове със задължителна резервация на седящи места ще се продават билети за правостоящи до 20 пътника в купейните вагони и до 10 пътника в безкупейните вагони. При изчерпване на допустимите правостоящи места, на клиентите ще бъде предложен вариант за пътуване с влак в друг час.  ", "date": "2018.12.12", "title": "БДЖ започва предварителна продажба на билети за празниците"}
{"url": "https://www.actualno.com/starazagora/60-zlatni-dvojki-se-vrekoha-otnovo-v-kazanlyk-news_711253.html", "text": "  След половинвековно съжителство отново се казаха “да” на официална церемония в Града на розите. Те препотвърдиха желанието си да продължат заедно житейския си път и бяха официално обявени за „60-те най-млади семейства на община Казанлък“ от кмета Галина Стоянова, която им връчи и нови брачни свидетелства.     „Казват, че бракът прилича на пръстовия отпечатък - много различен, много красив и уникален. Сега виждам, че е така, защото тук всяка една двойка от Вас е уникална с любовта си и с желанието си да повтори брака, който ги е довел до 50-летната им връзка“, поздрави “новобрачните” Галина Стоянова.\r\nПовторната брачна церемония се извърши с всички задължителни ритуали - наздравица с пенливо вино, първа „горчива“ целувка за „златните младоженци“, разчупване на обредна погача, за да се знае кой води в семейството в следващите 50 години, първи златен брачен танц… Сладък живот си пожелаха гостите на романтичното тържество с разрязване на юбилейната сватбена торта.", "date": "2018.12.12", "title": "60 „златни двойки“ се врекоха отново в Казанлък"}
{"url": "https://www.actualno.com/politics/predlaganite-promeni-v-izbornija-kodeks-razbuniha-duhovete-v-parlamenta-news_711254.html", "text": "  Депутатите от ГЕРБ и БСП за пореден път се \"захапаха\" по време на дебатите за Законопроектите за изменение и допълнение на Изборния кодекс.     \"България е страна на космонавти и горда с IT постижения, а катастрофира през елементарното изискване на Изборния кодекс за няколко прости машини. Това заяви от трибуната на Народното събрание зам.-председателят на ПГ на „БСП за България“ Крум Зарков.   „В мотивите на ГЕРБ на разглеждания законопроект е отбелязано, че целите са да се подобри правната рамка и да се създаде по-ефективен процес за провеждане на избори. Не за първи път се пишат и четат думи и шаблонни изречения без особено голям смисъл.\r\nНо с този проект се постигат нови низини в законотворчеството на 44-тото Народно събрание.Въобще с дневния ред тази седмица, с Изборния кодекс, с Наказателния кодекс и най-вече с предложенията по антикорупционния закон ще завършим годината с фойерверки и ще гръмнем тържествено във въздуха всички възможни стандарти на законотворчеството в процедурен, правен и политически смисъл“, заяви Зарков.  Той посочи, че за пет години постоянно действащата изборна администрация не е успяла да се справи с осигуряването на няколко хиляди машини за изборния ден.\r\n„Нашата страна, България – страна на космонавти и горда с постижения в IT сектора, катастрофира пред елементарното изискване на Изборния кодекс за няколко прости машини, оборудвани с не особено сложен софтуер. От ЦИК отсякоха „Не“ и вносителите побързаха да се съгласят с тази безапелационна присъда“, каза още зам.-председателят на ПГ на „БСП за България“.\r\nЗарков попита по кои критерии ЦИК ще избере къде да има машини и къде - не. „Или някой не иска да има машинно гласуване именно за подобренията, които то предоставя относно честността на изборния процес, или вносителите искат просто да угодят на ЦИК и да се разтоварят от едно непосилно за тях бреме.       Единственият резултат от този закон ще бъде още по-ниска степен на доверие. Неприемането на този законопроект ще бъде проява на здрав разум, от който страната ни отчаяно се нуждае“, заяви още той.\r\n\"Имаме амбицията електронното дистанционно гласуване да стане факт, но когато имаме технологична сигурност и обезпеченост на процеса. Това мнение изрази народният представител от ГЕРБ и председател на правната комисия Данаил Кирилов.\r\n„В гласуванията досега машинното и електронно гласуване в режим на местни избори е било прилагано само в частта за избори на общински съветници.\r\nВ ЦИК имаше консенсус по въпроса, че са необходими корекции и изменения в законодателството с оглед отпадане на абсолютността на машинното гласуване във всички избирателни секции. Подчертавам, че това не означава да предлагаме заличаване или отказ от този тип гласуване.\r\nСтратегическите данни, заложени в анализа на ЦИК, посочват, че първоначално е имало нарастващ интерес в този способ на гласуване, но впоследствие той е нормализиран.      Обсъждали сме многократно до каква степен машинното гласуване опростява изборния процес, тъй като резултатът от гласуването не се възприема и отчита автоматично и директно, а се отразява в протоколите на избирателните секции чрез контролното преброяване на разписките от електронното гласуване.\r\nTова означава, че имаме двойно осъществяване на броенето по този способ“, заяви Кирилов и посочи, че недостатъците освен грешки, са и случаи, в които паметта не е била предадена на флашка от съответната машина в секционни избирателни комисии.\r\n„Потвърждавам и нашата сериозна амбиция този способ да стане факт, когато имаме технологичната и сигурност и обезпеченост на процеса на електронното дистанционно гласуване.\r\nЗачитаме волята на българския избирател, която беше отразена в референдума по този въпрос. Но не можем да не си дадем сметка и да не анализираме промените в доверието към този способ. Във Франция той се приложи експериментално и беше отказан и не се осъществява понастоящем“, каза още той.\r\nВъв връзка с проблема „15-15“ Кирилов посочи, че примерно е предложен един от вариантите, по които може да се реши този проблем. „Бих предложил да остане цифровата номерация, но като тя се стартира за преференциалното гласуване от различно число“, предлага той.", "date": "2018.12.12", "title": "Предлаганите промени в изборния кодекс разбуниха духовете в парламента"}
{"url": "https://www.actualno.com/actualno/ne-podkrepjam-protesta-na-stroitelite-news_711265.html", "text": "  Протест в София, организиран от Камарата на строителите. Причината – очерняне на бранша чрез публично говорене. Поне това се разбра от прессъобщенията и изявите на ръководството на камарата в лицето на инж. Илиян Терзиев и инж. Мирослав Мазнев.     Всъщност специално инж. Терзиев беше настоятелно разпитан тази сутрин (12 декември) на \"Цариградско шосе\", близо до разклона за бул. \"Брюксел\", за кои точно проекти строителите имат претенции, че са очерняни? И от отговора се оказа, че конкретика нямало – имало обаче градене на лош имидж. А в \"Още от деня\" инж. Мазнев настоя когато се гледа за вина, да се търси конкретика.\r\nХубаво звучи това за конкретната вина, безспорно. Факт е, че в България често има словоблудство, особено когато са замесени политици – както в случая се намесиха от БСП. Към словоблудството следва да има нетърпимост. Само че внушенията на инж. Терзиев да няма публично говорене при възникване на подозрения са повече от нахални.   Дали, г-да строители, щеше да се задейства прокуратурата, ако \"Биволъ\" не съобщи за \" \"? А дали за щеше да бъде привлечен за обвиняем Евгени Крусев, ако \"Спаси София\" не беше пуснала разследването си, което ясно показа какво се е случило с обществената поръчка за трамвайното трасе? Със сигурност нямаше.  Обществена тайна е как в България се случват нещата с обществените поръчки. Обществено явно е колко зависими от евросредства са големите строителни фирми в България. И много логично е определен кръг хора хич и да не искат да се осветяват нещата, защото разпределението на порциите ги устройва перфектно.\r\nЕ, няма да стане. Все още в България има хора, които имат желание да показват нещата такива, каквито са. Има и хора, които обръщат внимание на неща малко по-далече от носа си. Ако нямаше, протести като този на строителите нямаше да ги има. И да не плашат как можело да заработят в чужбина и да изоставят българската икономика сама да се оправя – специално големите ни строителни компании. Да отиват да работят – да видим дали ще имат такава успеваемост в обществените поръчки и зад граница!  Ивайло Ачев     ", "date": "2018.12.12", "title": "Не подкрепям протеста на строителите"}
{"url": "https://www.actualno.com/asia/bedstvie-e-simvolyt-na-japonija-za-2018-g-news_711255.html", "text": "  На 12 декември Япония избра китайската буква за \"бедствие\" като \"определящ символ\" за 2018 г., година, през която страната беше засегната от смъртоносни наводнения, земетресения и бури.     Японски телевизионни станции излъчиха церемонията на живо. Сейхан Мори, главният свещеник на древния храм Киомидзу в Киото, изписа символа на огромен бял лист хартия с напоена с мастило калиграфска четка.   \"Много хора преживяха заплаха от природни бедствия като земетресения, проливен дъжд, тайфуни и горещи вълни\", заяви в прессъобщение Японската фондация за изпитване на способности за канджи, която организира събитието.\r\nВ края на всяка година широката общественост гласува за китайски символ, който според тях въплъщава ключовите новини и събития от предишните 12 месеца.  Общо 20 858 души от 193 214 участници избраха символа \"бедствие\".\r\nСтраната беше засегната от серия от природни бедствия през 2018 г., които започнаха с масови наводнения в западните региони, които убиха над 200 души, припомня БГНЕС.   Също така Страната на изгряващото слънце беше засегната от тайфун, който наводни голямо международно летище и земетресение на север, което предизвика свлачища и разруши снабдителни линии.    При безпрецедентна гореща вълна през лятото загинаха 150 души и 80 000 постъпиха в болници.\r\nЗа символ на миналата година японците избраха „Север“, след като Северна Кория изстреля редица ракети. 2016 г. беше „Злато“, с което се отбеляза успехът на японски атлети на олимпиадата в Рио.\r\nКитайската писменост канджи е широко използвана в Япония наред с други азбуки.   ", "date": "2018.12.12", "title": "\"Бедствие\" е символът на Япония за 2018 г. "}
{"url": "https://www.actualno.com/europe/shte-ima-vot-na-nedoverie-sreshtu-tereza-mej-news_711257.html", "text": "  Напълно очаквано и все пак изненадващо, но управляващите във Великобритания консерватори успяха официално да насрочат гласуване за вот на недоверие на правителството на Тереза Мей. Той ще се състои още днес (12 декември), между 20:00 и 22:00 часа българско време.     Новината е факт, след като вече са събрани официално 48 депутати-тори, които поискаха да има вот на недоверие. За да оцелее, Мей има нужда от обикновено мнозинство т.е. поне 158 гласа, което ще означава, че в срок от една година не може да има нова процедура за вот на недоверие, пише The Guardian.   Припомняме, че вчера (11 декември) трябваше да има вот относно проектоспоразумението между Великобритания и ЕС за Brexit, но , защото беше ясно, че проектоспоразумението ще бъде отхвърлено. След това говорител на британското правителство съобщи, че до 21 януари ще бъде насрочено ново гласуване, което предизвика яростна реакция от британския парламент и опозицията.", "date": "2018.12.12", "title": "Ще има вот на недоверие срещу Тереза Мей"}
{"url": "https://www.actualno.com/politics/sydija-georgi-ushev-se-opasjava-che-politici-moje-da-atakuvat-syda-chrez-mediite-news_711245.html", "text": "  \"Тепърва в съда ще се разглеждат дела – поради самото му естество, срещу депутати, срещу политици, срещу кметове. Тези лица са членове на политически партии, които използват огромен медиен ресурс, този ресурс, когато не са доволни от това определение ще бъде използван срещу съда, за да се инспирират скандали, за да се изкарват тези подсъдими герои.\" Това каза председателят на апелативния специализиран съд Георги Ушев.     Припомняме, че заради публикации, в които се изразяват съмнения за тенденциозност при блокиране на освобождаването на  Върховният касационен съд започна проверка по случая. Според магистратите от ВКС, колегите им са допуснали ред грешки и закононарушения в случая от 16 ноември.   Ушев обаче категорично не е съгласен.\r\n\"Законът казва, че тези определения на Специализирания наказателен съд (СНС) се изпълняват незабавно, освен ако спецсъдът не постанови друго или горната инстанция не определи друго. Когато СНС постановява друго, той го прави веднага в същото определение, нашето становище в Апелативен специализиран наказателен съд (АСНС) е, че ние възможно най-бързо трябва да решим при наличие на частен протест,\" обясни съдията.  Според него предписанията на ВКС да се изчака годен протокол от заседанието и да се съберат становища от страните в 7-дневен срок би означавало обезсмисляне на самата процедура – докато се реши дали решението на долната инстанция трябва да се спре, горната вече ще е време да се произнася.\r\nУшев посочи, че от АСНС са искали становището на Висшия съдебен съвет дали при проверката от ВКС става дума за тенденциозно отношение и опит за натиск върху съда именно защото тя е дошла преди окончателното решение за мярката на Иванчева:   \"При подобни условия не е извършвана такава проверка – докато съдиите си разглеждат мярката, делото се взема, за да се проверява по медийни публикации.\"    ", "date": "2018.12.12", "title": "Съдия Георги Ушев се опасява, че политици може да атакуват съда чрез медиите"}
{"url": "https://www.actualno.com/showbusiness/sydyt-reshi-pornozvezdata-zavela-delo-sreshtu-trymp-trjabva-da-plati-raznoskite-news_711274.html", "text": "  Изглежда, че порнозвездата Сторми Даниелс, чието име нашумя заради секс афера с президента на САЩ Доналд Тръмп, ще трябва да плати разноските по делото, което тя заведе срещу него преди време. Сторми ще трябва да се раздели с близо 293 000 долара за хонорари на неговите адвокати, както и 1000 долара глоба, след като нейна жалба за клевета срещу президента бе отхвърлена.     Съдия Джеймс Отеро оповести съдебното решение във вторник в Лос Анджелис. Адвокатът на Тръмп Чарлз Хардър бе поискал близо 390 000 долара.    в САЩ преди време, хвърляйки бомбата, че е имала връзка с президента Доналд Тръмп от 2006 до 2010 година. Тя заведе дело срещу президента, след като той отхвърли нейните твърдения, че са имали сексуална връзка и че тя е била заплашвана през 2011 г., когато се съгласила да даде интервю за аферата.", "date": "2018.12.12", "title": "Съдът реши: Порнозвездата, завела дело срещу Тръмп, трябва да плати разноските"}
{"url": "https://www.actualno.com/burgas/pchelari-ot-burgas-za-upravljavashtite-nie-ne-syshtestvuvame-news_711262.html", "text": "   По повод протестите на пчеларите от Североизточна България, , разговаря с производители от бургаския регион. И двамата са млади хора, но почти през целия си живот са се занимавали с пчеларство, покрай своите родители.       Стоян Стоянов е един от тях. Пчелинът му е от , разположени между селата Гюльовца и Оризаре. Заедно със своите родители полага огромни усилия да задържи поминъка си.    В последните 4-5 години пчеларството е погребано за мене, въпреки, че е едно от нещата, благодарение на което, оцелява животът на земята. Пчелата е създадена да опрашва растенията, а не да носи мед на нас хората. Няма ли ги пчелите, няма плодове, зеленчуци, нищо. Айнщайн е казал, че три години след като изчезнат пчелите всичко ще загине.\r\nИ те, и ние, трудно оцеляваме, много, много трудно... Ние сме производители, но се чувстваме като сираче спрямо тези в другите браншове. Никой не ни обръща внимание. Сега дават по пет лева на кошер за цялата година, което е смешно.     Да ни отпуска повече средства, като един от начините е да сключваме договори с арендаторите на земи. И без това, част от тяхната дейност много ни тормози. Пръскането против вредители с препарати е основната ни болка. Имаме безброй колеги с отровени пчелни семейства, а досега няма нито един доказан случай, че арендатор е отровил пчелите и разбира се, няма наказани. Не съм получил и не съм кандидатствал, защото мисля, че тези пари, които идват по програми, съсипват бранша. За тях, в повечето случаи, кандидатстват хора, които нямат сериозно отношение към пчелите. Много от тях, като мине програмният период, който е около пет години, продават кошерите, инвентара и всичко приключва. Георги Гочев е от Поморие. Той също е пчелар и производител. Влага труд, сърце и емоция в отглеждането на пчелите. Два пъти е бил в Европейския парламент и е участвал в дискусии по повод пчеларството.    През 2013 г. в Брюксел, никой от колегите ни от Западна Европа не искаше да ни подкрепи по отношение на контрола над пръскането на земеделските култури. През 2016 година обаче, всички бяха на нашето мнение, но бюрокрацията е много сериозна и трудно ще станат промените. За съжаление, в България е още по-зле. За земеделието се очаква субсидия от милиард и половина лева, а за пчеларството са три милиона и половина. Това са смешни суми, защото регистрираните пчелни семейства са над един милион. Това, според мен, е подигравка със сектора. А като знам само колко милиона се дават за тази отрова / посочва цигарите/. Няма земеделие без пчеларство. Ако има отрова първо я усеща пчелата и умира. Но какво се случи у нас? Нищо, което да е помощ на пчеларството. Това е направо кощунство и за съжаление хората ще го усетят след 5-10 години. Неоникотиноидите /инсектициди / в Европа са забранени, но не и в България. Това е продукт, с който се третират семената за ГМО. И след 17 години след използването им, остават в почвата и във водата и ги тровят. За съжаление има сто „зърнари“, както ги наричаме ние, които си обират милиардите, а нашият сектор се мъчи. А всъщност нещата са много прости. Колкото и странно да ви се струва, проблемите в пчеларството са малко, но никой не иска да ги реши. Двамата пчелари обаче, не губят вяра, защото са свикнали да се справят сами и да работят здраво. Те застават зад всички искания на своите колеги за справедливо разпределение на парите за земеделските производители и достойно съществуване на техния бранш. ", "date": "2018.12.12", "title": "Пчелари от Бургас: За управляващите ние не съществуваме"}
{"url": "https://www.actualno.com/politics/dps-shte-podkrepi-predlojenijata-na-zakonoproekti-za-izbornija-kodeks-news_711258.html", "text": "  Парламентарната група на ДПС ще подкрепи двете предложения на законопроекти за Изборния кодекс. Това съобщи народният представител от ПГ на ДПС Хамид Хамид от парламентарната трибуна по време на дебатите за Законопроектите за изменение и допълнение на Изборния кодекс.     „Смятаме, че те са една правилна, но недостатъчна крачка към връщане на доверието на гражданите в изборната ни система.   Не е достатъчна , защото нашето становище е да се върви само към машинното гласуване, трябва да извадим хартиените бюлетини от изборния процес.\r\nТрябва да махнем хартията и химикалката от изборния процес и ще видим ползите от машинното гласуване още от първите избори, на което то ще бъде приложено.  Недостатъчна е крачката, защото предвиждаме то да започне с поне 1000 секции, а нашето желание е да бъде масово още на следващите избори“, заяви Хамид.\r\nТой посочи, че това ще възстанови в голяма степен доверието на българските граждани към изборната система.   „Смятаме, че има няколко по-добри варианта за решаване на проблема „15-15“ и ще ги предложим между първо и второ четене.    Считаме още, че премахването на номерата от бюлетината не е удачен вариант и създава съмнение за въвеждане на образователен ценз, за което чухме и в медиите през последните дни.\r\nНашето становище е, че преференцията не успя да се утвърди за ролята, за която беше въведена“, заяви Хамид.", "date": "2018.12.12", "title": "ДПС ще подкрепи предложенията на законопроекти за изборния кодекс "}
{"url": "https://www.actualno.com/europe/ispanija-zaplashi-da-izprati-chasti-na-nacionalnata-policija-v-katalunija-news_711270.html", "text": "  Испания заплаши да изпрати части на Националната полиция, за да гарантира сигурността в Каталуния, пише англоезичното издание на испанския вестник El Pais.     Испанската изпълнителна власт, ръководена от ПСОЕ Педро Санчес, изпрати три писма до каталонски власти, като изрази недоволството си от \"неглижирането на задълженията\" от страна на регионалната полиция и предупреди, че ако регионалното правителство не гарантира обществената безопасност, Министерството на вътрешните работи ще изпраща служители от Националната полиция, допълва агенция Фокус.   Испанското правителство прие по-строг тон срещу каталунските сепаратисти след уикенд, в който активисти за независимост блокираха основен път и повреждане пунктове за събиране на тол такси, докато регионалните полицейски сили не предприеха никакви действия.\r\nПредупреждението предхожда заседание на кабинета, което се очаква да се състои на 21 декември в Барселона, вместо в Мадрид, като част от правителственото решение да се вземат тези седмични събирания в други испански градове. Санчес иска да избегнат сцени на хаос в този ден, когато активисти за независимост се очаква да организират нови обществени протести след прекъсването на магистрала AP-7 в продължение на 15 часа в събота и премахване на бариерите за такси в неделя.  ", "date": "2018.12.12", "title": "Испания заплаши да изпрати части на Националната полиция в Каталуния"}
{"url": "https://www.actualno.com/curious/6-znaka-che-che-toj-veche-ne-vi-obicha-news_711269.html", "text": "  Много често, когато един мъж вече няма интерес към една жена, това си личи по поведението му. Той става сериозен, отдръпва се и вече не е толкова нежен, както преди. Понякога обаче можете да го забележите и чрез някои фрази, които използва. Те показват, че любовта вече я няма и е време да прекратите тази връзка.     Всяка една от тях може да бъде изречена в момент на гняв и да не означава нищо конкретно, но ако ги произнася прекалено често, то можете да бъдете сигурна, че вече .    Тази фраза демонстрира нежеланието му да ви обясни къде е бил и защо се е забавил, например. Когато в една връзка липсва добра комуникация, това е лош знак. Прикривайки къде е бил и избягвайки тази тема, той ви дава причина да се замислите сериозно върху отношенията ви. Един любящ мъж никога няма да ви остави в неведение.   Ако във връзката ви помощта и съчувствието липсват, по-добре се отдръпнете докато е време. Ако той не се интересува от проблемите ви и няма намерение да ви помага в трудни моменти, не е човекът за вас. Половинката ви трябва да бъде грижовна и всеотдайна. Ако не можете да разчитате на него, когато имате проблем, то любовта между вас е изчезнала.        ", "date": "2018.12.12", "title": "6 знака, че че той вече НЕ ви обича"}
{"url": "https://www.actualno.com/society/kakvo-tyrsihme-naj-mnogo-v-google-prez-2018-ta-news_711264.html", "text": "  Днес Google обяви резултатите от „2018 година на търсене“, класация на най-често търсените термини, която представя уникална перспектива върху важните моменти и тенденции от изминалата година.     Светът през 2018 беше футбол. Класацията за най-характерни търсения се оглавява от Световното първенство по футбол, като то води и в класацията за популярни спортни събития. Но на върха на класацията сред общите термини попада и сайт, свързан с образованието, наречен „shkolo”. Сред социалните и икономически теми, които са намерили отражение в търсенето са „GDPR”, “Истанбулска конвенция“, „Турска лира“.\r\nСватбата в британското кралско семейство е предизвикала голям интерес и сред българите, като церемония попада в топ 5 при събитията, а Меган Маркъл е сред най-търсените личности за годината. Още по-интересно е присъствието в тази класация на Гинка Върбакова и естествено тук попадат множество личности от малкия екран.\r\nКубрат Пулев в последните години е на върховете на класацията за спортни събития. И през 2018 не прави изключение, като мачът му с Хюи Фюри очаквано е сред водещите спортни събития на родна земя. Олимпийските игри, Уимбълдън, турнирът в Австралия и мачове от вътрешното първенство доминират в класацията за спортни събития.  През 2018 се наблюдава и засилен интерес към онлайн ресурси свързани с образованието. Освен платформата „shkolo” сред най-търсените са и резултатите от матурите, конкурсът „Европейско кенгуру 2018“, „учебници МОН” и различна информация свързана с прием в училищата.\r\nДва български филма “Дъвка за балончета” и “Лили рибката” се включват в топ 5 на най-търсените филми, а сайтът на Министерство на транспорта за решаване на листовки за шофьорски изпити и Комисия за защита на личните данни са сред най-търсените термини, свързани с институциите у нас.     Световно първенство по футбол\r\nShkolo\r\nТурска лира\r\nИстанбулска конвенция\r\nАвто изпит   Fortnite\r\nДжендър\r\nBitcoin\r\nКасов бон\r\nGDPR Световно първенство по футбол\r\nКубрат Пулев - Хюи Фюри\r\nAustralian open\r\nЛевски - Славия\r\nОлимпийски игри\r\nДжошуа - Поветкин\r\nЛудогорец - Милан\r\nСветовно първенство по волейбол\r\nБългария - Норвегия\r\nWimbledon VIP Brother\r\nФермата\r\nInstaqueen\r\nКато две капки вода\r\nСтани богат\r\nHell's kitchen\r\nMasterchef\r\nГласът на България\r\nBig Brother Most Wanted\r\nЧерешката на тортата Весела Нейнски\r\nАлбена Вулева\r\nБлагой Георгиев\r\nМира Добрева\r\nЗлатка Райкова\r\nМеган Маркъл\r\nЖени Калканджиева\r\nНикита Джонсън\r\nНора Недкова\r\nГинка Върбакова shkolo\r\nприем мон 2018\r\nматури 2018\r\nteachers mon bg\r\nевропейско кенгуру 2018\r\nгрипна ваканция 2018\r\nuchebnici mon bg\r\nмеждусрочна ваканция 2018\r\nматура по бел 2018\r\nруо бургас\r\n \r\nСъбития\r\nЕвровизия\r\nЧерен петък\r\nОскари\r\nЛунно затъмнение\r\nСватбата на принц Хари\r\n \r\nФилми\r\n50 нюанса освободени\r\nVenom\r\nЛили рибката\r\nДъвка за балончета\r\nБохемска рапсодия Сега и завинаги\r\nСкъпи наследници\r\nПолицаите от края на града\r\nСемейни тайни\r\nИскрите на отмъщението авто изпит\r\nапи пътна обстановка\r\nнап справки\r\nКомисия за защита на личните данни\r\nАгенция по лекарствата\r\n \r\nЗа да разгледате как е изглеждала 2018 година в други държави по света, моля посетете: ", "date": "2018.12.12", "title": "Какво търсихме най-много в Google през 2018-та?"}
{"url": "https://www.actualno.com/sciencelogy/finansovijat-direktor-na-huawei-shte-byde-ekstradiran-v-sasht-news_711213.html", "text": "  Върховният съд на канадската провинция Британска Колумбия взе решение за екстрадиране в САЩ на финансовия директор на китайския гигант Huawei Мън Уанджоу. Тя е обвинена от американските власти, че е нарушила търговските санкции на САЩ срещу Иран, предаде БГНЕС.     Според решението на съда, тя е освободена под гаранция от 10 млн. канадски долара (7 млн. щатски), 7 млн. от които трябва да бъдат налични. При това Мън Уанджоу трябва да представи пред съда петима поръчители.   46-годишната Уанджоу беше задържана на 1 декември на летището във Ванкувър от канадските правоохранителни органи. Арестът беше осъществен по искане на прокуратурата на Ню Йорк заради обвинения в нарушаване на американските санкции срещу Иран. Мън Уанджоу не признава своята вина, но настояваше да бъде освободена под гаранция. В събота китайското външно министерство поиска нейното незабавно освобождаване от Канада.", "date": "2018.12.12", "title": "Финансовият директор на Huawei ще бъде екстрадиран в САЩ"}
{"url": "https://www.actualno.com/society/intenziven-trafik-na-izhod-na-gkpp-kapitan-andreevo-news_711217.html", "text": "  Интензивен е трафикът за товарни автомобили на изход на ГКПП „Капитан Андреево“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа.     На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.    Снимка: архив ", "date": "2018.12.12", "title": "Интензивен трафик на изход на ГКПП \"Капитан Андреево\""}
{"url": "https://www.actualno.com/politics/pravitelstvoto-shte-odobri-dopylnitelni-razhodi-na-chast-ot-vedomstvata-news_711196.html", "text": "  Министерски съвет ще проведе редовното си правителствено заседание в сряда, 12 декември. Разписани в шест точки в дневния ред, членовете на кабинета ще одобрят допълнителни разходи по бюджетите на редица министерства. Министерски съвет ще одобри  внесен от министъра на финансите проект на постановление за одобряване  на допълнителни разходи за 2018 г. Министърът на образованието и науката  е внесъл проект на постановление за одобряване на допълнителни  трансфери по бюджетите на общините за 2018 г. Вицепремиерът и министър  на отбраната в внесъл три различни проекта на постановление за  одобряване на допълнителни разходи по бюджета на Министерството на  отбраната за 2018 г. Министърът на земеделието е  внесъл проект на постановление за изменение на постановление № 130 на  Министерския съвет от 2018 г. за одобряване на допълнителни  разходи/трансфери за 2018 г. по бюджета на Министерството на  земеделието, храните и горите за обезпечаване изпълнението на мерки за  предотвратяване появата на африканска чума по свинете. Ще бъдат одобрени  вътрешнокомпенсирани промени на утвърдените разходи по бюджетите на  Министерство на енергетиката и на Министерство на икономиката за 2018 г. Кабинетът ще одобри и проект на постановление за одобряване на допълнителни разходи по бюджета на Министерския съвет за 2018 г.     ", "date": "2018.12.12", "title": "Правителството ще одобри допълнителни разходи на част от ведомствата"}
{"url": "https://www.actualno.com/society/desetki-spasiteli-izdirvat-myj-v-stara-planina-news_711273.html", "text": "  30 планински спасители втори ден провеждат акция по издирването на изчезнал мъж на билото между хижа „Добрила“ и хижа „Амбарица“ в Стара планина. Това съобщиха за Агенция „Фокус“ от Планинска спасителна служба (ПСС) към Български червен кръст (БЧК). 30 човека работят на терен - от отрядите на ПСС в Троян, Ловеч, Сопот, Карлово, София и Банско. В момента се подготвят нови групи – отряд Пловдив и втора група от отряд София са в готовност да тръгнат. В планината видимостта е до 40 метра по билото на Стара планина, Централен Балкан, вятърът е на пориви и навява снежна покривка, която допълнително затруднява движението. Както винаги при акция за издирване информацията е минимална. Има един разговор с човека от късно вечерта на 10 декември.      тъй като и те не разполагат с почти никаква. Всяка важна и актуална информация по случая ще бъде качена на сайта на ПСС.    Снимка: архив ", "date": "2018.12.12", "title": "Десетки спасители издирват мъж в Стара планина"}
{"url": "https://www.actualno.com/sliven/sled-poreden-sluchaj-na-myrtvo-bebe-izvestna-v-sliven-akusherka-obeshtala-da-dade-ostavka-news_711223.html", "text": "  Нов случай на починало бебе в сливенската болница \"Д-р Иван Селимински\" предизвика скандал – защото е втори в рамките на няколко месеца, който се случва при един и същ лекар – д-р Татяна Пашева, началник на АГ отделението на лечебното заведение.     Според бащата Пламен Желязков, бременността на жена му Галя е била нормална. Терминът е бил на 8 декември, тя влиза в болница на 10 декември. Не знаех, че жена ми ражда, дойдохме към 10 часа, казаха ми, че имаме бебе, след 5-10 минути излезе акушерката (бел. ред. – д-р Татяна Пашева ), която е израждала, и ми каза, че бебето е починало, разказа Пламен пред Нова телевизия. По думите му, жена му имала болки още вечерта, но никой не му се обадил да му каже, а лекарите искали тя да роди нормално. Той изрази съмнение, че вечерният екип е чакал да дойде дневният и забавянето се оказало фатално.   Желязков твърди и, че д-р Пашева е натискала корема на жена му, за да се роди детето (бел. ред. – т.нар ). Не може това безхаберие да се случва, добави той.\r\nДиректорът на болницата д-р Васислав Петров увери, че има проверка, ще има проверка на Медицински одит. Той призна, че раждането е почнало в 2 през нощта, а към 9 часа е установен спад на сърдечните тонове. \" Д-р Пашева от вчера е в депресия, тя много съжалява, ще е в отпуск до изясняване на случая. Тя пред мен каза, че ще си подаде документите за напускане\", уточни Петров.  Припомняме, че при Пашева в края на това лято почина родилката Ренета Томова. В началото на ноември потърси информация какво се случва с резултатите от аутопсията на Ренета Томова, но единствено ни разказа, че никой нищо не им казва.  Архив ", "date": "2018.12.12", "title": "След пореден случай на мъртво бебе, известна в Сливен акушерка обещала да даде оставка"}
{"url": "https://www.actualno.com/crime/vytreshen-chovek-nikolaj-banev-si-kupi-kola-s-pari-na-polimeri-vmesto-da-dade-zaplati-news_711221.html", "text": "  Първият казус, по който работех и е свързан със семейство Баневи, беше свързан със съдружие с Ветко Арабаджиев. . Това обяви Мария Николова, представена от Нова телевизия като юрист и вътрешен човек за бизнеса на Баневи.     По думите на Николова \" \" е бил изключителен обект – с утвърдени пазари, работещи механизми. Ако работеше нормално, щеше да има печалба за милиони, каза тя. И добави – още 2009 година ми стана ясно, че Баневи нямат намерение да разработват предприятието.   С тогавашния главен счетоводител събрахме 1,5 млн. лева от несъбрани дългове към \"Полимери\". Предложих на г-жа Банева да се платят първо заплатите на работниците, които не бяха взимали такива от шест месеца – само аванси от по 50 лева. , твърди Николова. Дойде Икономическа полиция, но нищо не се случваше, добави тя.\r\nМария Николова заяви и, че , разказа Николова.  Изключително цинично е тези хора да излязат и да се изкарат жертви. Г-жа Банева да говори, че е майка на три деца и затова трябва да излезе да си ги гледа – тя никога не ги е гледала, подчерта Николова, която уточни, че дълго време е била много близка с Баневи. Но на въпрос защо говори сега и защо е напуснала, Николова беше лаконична – случи се инцидент, имаше заплаха за сигурността ми. Тя потвърди и, че прокуратурата я е призовала за свидетел.", "date": "2018.12.12", "title": "Вътрешен човек: Николай Банев си купи кола с пари на \"Полимери\", вместо да даде заплати"}
{"url": "https://www.actualno.com/blagoevgrad/kamion-propadna-v-shahta-v-blagoevgrad-snimki-news_711271.html", "text": "  Задната лява гума на товарен автомобил \"Скания\" пропадна в дупка, отворила след пропадане на отводнителна решетка в Благоевград, предаде БГНЕС. Инцидентът с камиона, който зарежда една от големите търговски вериги в града, е станал по-рано тази сутрин.     След като разтоварил стоката, задната лява гума стъпила върху металната отводнителна решетка и тя пропаднала. Дясната е останала върху другата част от решетката, която не е поддала. Камионът е пропаднал в Сапунджи дере, което идва от с. Дъбрава и преминава през центъра на Благоевград. През 70-те години на миналия век на места по ул. „Ст. Стамболов” и центъра, то бе покрито с панели. „40 метра след мястото на инцидента дерето се излива в река Бистрица. Три часа по-късно автомобилът все още не бе повдигнат, дерето тече на три метра под него.   Живущи в района споделиха, че още преди три месеца са информирали, че решетката е поддала и вече е опасна, но никой не им обърнал внимание.", "date": "2018.12.12", "title": "Камион пропадна в шахта в Благоевград (СНИМКИ)"}
{"url": "https://www.actualno.com/business/video-vyv-velingrad-asfaltirat-vyrhu-snjag-shefyt-na-api-ne-vijda-problem-news_711220.html", "text": "  Асфалтиране, докато вали сняг, с образувана снежна покривка – това стана факт при ремонт на улици във Велинград.      от случилото се появи в интернет, като изглеждаше толкова невероятно, че човек може да си помисли, че това е някакъв вид фалшива новина. Оказа се, че не е така – става въпрос за ремонт, извършван от фирма \"ИСА 2000\", чийто собственик е Юлиян Инджов. Той е доста известно име – беше част от игрите около . Освен това депутати от БСП казаха преди време, че настилка на ремонтирана от фирмата на Инджов магистрала е \"като юфка\".   По думите на Инджов пред Нова телевизия, проблем с технологията на полагане на асфалта няма, същото каза и кметът на Велинград Красимир Коев – валяло сняг, имало малка снежна покривка, но температурите не били минусови. Инджов дори каза, че настилката щяла да издържи „15 години”, а общината нямало да прави проверка. Местни хора обаче се възмутиха – трябва да се положи чакъл, битум и чак тогава асфалт, да не се работи при минусови температури, казаха те.\r\nСпоред председателя на УС инж. Светослав Глосов \"принципно няма проблем\" при полагане на асфалт върху влажна повърхност. Познавам строителя, добър строител, добави Глосов.  Председателят на АПИ обяви и, че през 2014 година са излезли резултати от проби от настилката на АМ \"Тракия\", поискани от правителството на Пламен Орешарски, и нямало никакви проблеми, като пробите били вземани под европейски надзор. Коментарът дойде предвид да се вземат проби от 16 отсечки от пътища в България. Става въпрос за магистралите \"Тракия\", \"Хемус\", \"Струма\" и \"Марица\", пътя Русе-Видин и Околовръстния път на София. Глосов каза и, че сега АПИ предлага на БСП да се уточни при какви механизми да се вземат нови проби.\r\nРъководителят на АПИ подкрепи и строителите им в . Председателят на Камарата на строителите Илиян Терзиев обаче не уточни заради кои конкретни проекти има недоволство, че има очерняне. Специално за ремонта на \"Граф Игнатиев\", където вече има обвинен за длъжностно престъпление и щета от 5 млн. лева – бившият зам.-кмет на транспорта на София Евгени Крусев, Терзиев каза, че трябвало да се докаже, преди да се говори. Той настоя и, че големи инфраструктурни проекти като магистрали били само 10-12% от всички строителни проекти в България.        Попитан изрично дали фирма на съпругата му Зина (\"Глоса\") готви проект за ремонт на Националната библиотека (за покрива ѝ), Светослав Глосов потвърди и каза, че консорциумът, в който участва въпросната компания, трябва да изготви технически паспорт, а другата фирма в консорциума ще трябва да прави ремонта. В тръжната процедура, изготвена от възложителя обаче, нямало участие на фирмата на съпругата му, по думите на Глосов.\r\nТехническият паспорт на сградата на библиотеката е изготвен от обединение от две фирми, една от които е \"Глоса\". Поръчката за тази дейност е спечелена на 15 септември 2017 г. и е на стойност 57 хил. лева без ДДС. Техническият паспорт е част от тръжната документация в поръчката на Народната библиотека за проектиране, авторски надзор и основен ремонт на покрива на библиотеката. Тази поръчка, според \" \", е спечелена от \"Биад-С\", която се управлява от сина и дъщерята на Глосов - Апостол и Диана, след като другите две оферти отпадат - едната, защото е подадена в прозрачен плик, което е абсолютно забранено, а втората - заради липсващ надпис на един от пликовете в ценовата оферта. Прогнозната стойност на поръчката е била 657 хил. лв. без ДДС, а цената на победителя е 652 хил. лв. (или 782 хил. с ДДС).  Архив ", "date": "2018.12.12", "title": "ВИДЕО: Във Велинград асфалтират върху сняг, шефът на АПИ не вижда проблем"}
{"url": "https://www.actualno.com/europe/uvelichava-se-brojat-na-zaginalite-pri-terora-v-strasburg-news_711210.html", "text": "         , уточнява Euronews.   Нападателят все още се издирва. Той е на 29 г. и е родом от Страсбург. По непотвърдена информация във вторник сутринта е трябвало да бъде задържан за друго престъпление. Съобщава се също така, че е бил в полицейските списъци на хора, които са потенциална заплаха за националната сигурност.\r\nПри бягството си нападателят си е разменил изстрели с полицията. В медиите се появиха твърдения, че е бил ранен, но те не са потвърдени официално.  Припомняме, че мъж откри стрелба с автоматично оръжие в близост до коледния базар в центъра на Страсбург. Източният френски град е много известен именно с коледните си базари, които се посещават от над 2 млн. туристи всяка година.\r\nХората в района на инцидента са призовани да не напускат домовете си. Европейският парламент също бе затворен, като евродепутати и служители бяха блокирани вътре.   Снимка: Архив    ", "date": "2018.12.12", "title": "Увеличава се броят на загиналите при терора в Страсбург"}
{"url": "https://www.actualno.com/society/samolet-s-kojto-letjal-karakachanov-e-kacnal-prinuditelno-news_711211.html", "text": "  Самолет, в който са летели вицепремиерът и министър на отбраната Красимир Каракачанов, както и няколко зам.-министри, е кацнал аварийно заради спукано стъкло, твърди в. \" \".     Полетът е бил на Bulgaria Air - от Брюксел за София. Става въпрос за полет FB408A, който е бил отклонен към Виена. от платформата Flight Radar показват промяната на маршрута и аварийното отклонение. Летателната машина е \"Еmbraer\" - бразилско производство.   Съгласно информацията, е изпратен друг самолет, който да вземе пътниците от кацналия принудително самолет.\r\nПред Нова телевизия Каракачанов потвърди за случилото се. Той заяви, че е чул, че се е спукало предното стъкло на пилотската кабина. Командирът на полета е предупредил, че ще има аварийно кацане и не е имало някаква паника и допълнителни инциденти. Военният министър благодари на пилотите на Bulgaria Air за професионалната реакция.  ", "date": "2018.12.12", "title": "Самолет, с който летял Каракачанов, е кацнал принудително"}
{"url": "https://www.actualno.com/europe/vyv-vseki-edin-moment-vsjaka-strana-moje-da-izleze-ot-globalnija-dogovor-za-migracija-news_711215.html", "text": "  Всяка страна, присъединила се към Глобалния договор за безопасна, редовна и законна миграция, може във всеки един момент да излезе от него. Това заяви на пресконференция в Маракеш специалният представител на генералния секретар на ООН по въпросите на миграцията Луиз Арбър.     \"Ако някой реши да излезе от Глобалния договор, то може да го направи във всеки един момент, а после, ако желае, отново да се присъедини\", поясни тя. \"Както вече е споменавано нееднократно, Глобалният договор не се явява юридически обвързващ документ. Той бе единодушно съгласуван през юли тази година. Ако някой не желае да се присъедини към Глобалния договор, това е негово право. При това всичко всички страни имат правото да работят с други държави, за да регулират миграционните потоци в съответствие с техните собствени правила и национални политики \", отбеляза Арбър.   \"В договора са записани 23 цели, а някои от тях вече се реализират в националните програми на редица държави. Колкото повече хора знаят и четат Глобалния договор, толкова по-добре\", каза още Луиз Арбър.\r\nВ началото на седмицата Конференцията на ООН прие пакта за миграцията пред лидери и представители на около 150 държави в Мароко, въпреки поредица от изтегляния, предизвикани от антиимигрантски популизъм. Глобалният договор за безопасна, редовна и законна миграция - финализиран от ООН през юли след 18 месеца преговори - беше официално одобрен в Маракеш в началото на двудневната конференция. В петък САЩ отхвърли пакта, като го нарече \"усилие на ООН да се приоритизира глобалното управление за сметка на суверенното право на държавите\". Правителството на САЩ беше първото, което се отказа от преговорите в края на миналата година, а оттогава Австралия, Австрия, Чехия, Доминиканската република, Унгария, Латвия, Полша и Словакия излязоха от процеса. Заради подкрепата за текста на споразумението коалиционното правителство в Белгия се разпадна, а външният министър на Словакия подаде оставка. Белгия е сред група от седем държави, описани от специалния представител на ООН за миграцията Луиз Арбър, като все още \"ангажирани с по-нататъшни вътрешни обсъждания\" по споразумението. България, Естония, Италия, Израел, Словения и Швейцария също попадат в тази категория.  ", "date": "2018.12.12", "title": "Във всеки един момент всяка страна може да излезе от Глобалния договор за миграция"}
{"url": "https://www.actualno.com/plovdiv/valeri-dimitrov-e-sportist-na-plovdiv-aleks-nacheva-otnovo-e-naj-dobra-pri-mladite-nadejdi-news_711256.html", "text": "  Валери Димитров е Спортист на Пловдив за 2018 г. Наградата му бе връчена на тържествена церемония.     През изминалата година Димитров спечели два златни медала на карате шинкиокушин - в абсолютна категория от Европейското в Будапеща и по категории във Вротслав, Полша. Втори остана Георги Шиков със сребро от Европейското по вдигане на тежести в Румъния, а трети в класацията е джудистът Янислав Герчев със сребро от Европейското в Тел Авив.   По време на церемонията бе обявен и призът за най-добър млад спортист на Пловдив. В тази категория надпревара на практика липсваше и наградата логично грабна Александра Начева. При обявяването на победителя цялата зала се изправи на крака, за да я аплодира. Алекс Начева печели този приз за втора поредна година. През 2018-та тя донесе огромна радост на България като завоюва златен медал от Младежките олимпийски игри в Буенос Айрес в тройния скок, а преди това стана и световен шампион на първенството по лека атлетика до 20 години в Тампере, Финландия. През годината Начева има и сребро от Европейското първенство в Гьор, Унгария. На второ място в класацията е състезателят по спортна стрелба Кирил Киров, а трети - таекуондистът Божидар Матов.", "date": "2018.12.12", "title": "Валери Димитров е Спортист на Пловдив, Алекс Начева отново е най-добра при младите надежди"}
{"url": "https://www.actualno.com/society/prognoza-za-vremeto-12-dekemvri-srjada-news_711204.html", "text": "  Днес облачността над страната ще е променлива. Само на отделни места в часовете преди обяд в планините и в Североизточна България ще превали слаб сняг. Ще духа слаб до умерен запад-северозападен вятър, който вечерта в повечето райони ще стихне. Минималните температури ще са между минус 5° и 0°, по-високи по морския бряг; максималните ще са между 2° и 7°. Това съобщи за Агенция „Фокус“ дежурният синоптик Георги Цеков от Националния институт по метеорология и хидрология при БАН.     Атмосферното налягане ще се повишава и вечерта вече ще е по-високо от средното за декември. Над Черноморието облачността в сутрешните часове ще е значителна и на отделни места по северния бряг ще превали. След обяд облачността ще се разкъса и намалее. Ще духа слаб до умерен запад-северозападен вятър. Максималните температури ще са между 4° и 7°. Температурата на морската вода е 9°. Вълнението на морето ще е 2-3 бала. Над планините облачността ще е променлива, по-значителна в сутрешните часове, когато на отделни места ще превали слаб сняг. Ще духа умерен до силен северозападен вятър. Максималната температура на височина 1200 метра ще е минус 1°, на 2000 метра – около минус 8°.   През нощта срещу четвъртък вятърът ще се ориентира от югоизток. От югозапад ще се появи висока и средна облачност, която до вечерта ще се увеличава и вплътнява. Привечер и през нощта срещу петък ще започнат нови валежи, предимно от сняг, които през деня в петък със затопляне ще преминат в дъжд. Валежите ще са на повече места в Южна България и ще са предимно слаби; до вечерта почти навсякъде ще спрат. Минималните температури ще са предимно между минус 5° и 0°, максимални – между 2° и 7°. В събота вятърът ще е от изток-югоизток. Облачността ще бъде предимно значителна, но над западната половина от страната ще има и временни разкъсвания и намаления. Там ще бъде почти без валежи, а на места в Източна България и Родопите ще превалява слабо.", "date": "2018.12.12", "title": "Прогноза за времето - 12 декември (сряда)"}
{"url": "https://www.actualno.com/education/vseki-peti-stajant-poluchava-predlojenie-za-rabota-news_711201.html", "text": "   Това показват резултатите от завършващия в края на 2018 г. проект \"Студентски практики - фаза 1\", финансиран с общо 35.8 млн. лв. по ОП \"Наука и образование\". Според зам. просветния министър Деница Сачева      От 2016 г. до сега в практики в реална работна среда по въпросния проект са се включили 46 077 студенти (от 85 хиляди, заявили желание за участие). От тях с успешно приключено обучение са 45 453 души, пише За останалите 624-ма е било установено, че не посещават редовно практиките си, поради което и финансирането за тях е било прекратено. На техните ментори от фирмите, които ги обучават, се полагат по 113 лв. на успешно приключил обучението си студент, а на академичните наставници от университетите - по 60 лв. на студент.    Следват теория на изкуствата - 51%, химични технологии - 48%, стоматология - 45%, спорт - 44%, право - 43%, здравни грижи - 41%, биотехнологии - 40%, ветеринарна медицина - 37%, психология - 37%, музикално и танцово изкуство, педагогика и енергетика - с по 33% и т.н. Следват УМБАЛ \"Света Марина\" във Варна - с 571 стажанти и УМБАЛ \"Д-р Георги Странски\" - Плевен - с 494 души.   Обяснението на МОН в случая е, че детската градина е голяма и е приела студенти от Югозападния университет в Благоевград, както и от цяла Югоизточна България. Подобен интерес към проекта е имало и от и към Детска градина 33 \"Делфинче\" във Варна, в която практиката си са карали 371 младежи. Регионалната здравна инспекция в Стара Загора е обучила 374 студенти, Военномедицинска академия - 371, Общинско предприятие \"Туризъм\" в Пловдив - 304, Военната академия \"Г. Ст. Раковски\" - 303-ма, а Централното окръжие към Министерството на отбраната - 299 души.", "date": "2018.12.12", "title": "Всеки пети стажант получава предложение за работа"}
{"url": "https://www.actualno.com/chronicles/delhi-stava-stolica-na-indija-news_711130.html", "text": "  Делхи е метрополис в Северна Индия, разположен в обособената административна единица под федерално управление Национална столична територия Делхи.     В административно отношение Делхи се разделя на няколко селища, сред които е Ню Делхи – официалната столица на Индия, където се намират всички институции на централното управление на страната   С население около 24 998 000 души (2015) градската агломерация Делхи е третата по големина в света. Националната столична територия Делхи има площ от 1 483 km² и е разположена на река Ямуна, десен приток на река Ганг. Основните говорими езици са хинди и урду.\r\nГрад Делхи възниква през 6 век пр.н.е., но се превръща във водещ регионален център по времето на Делхийския султанат (13-16 век).[3][4] През 1639 година Шах Джахан построява днешния Стар град, който от 1649 до 1857 година служи за столица на Моголската империя.[5][6] С нарастването на британското влияние в Индия Делхи постепенно губи политическото си значение за сметка на Калкута, но през 1911 година властите обявяват връщането на столицата в Делхи и през 20-те години е изграден новият град Ню Делхи. Ню Делхи остава столица на Индия и след като страната става независима през 1947 година.  Новият етап в историята на Делхи започва след битката при Панипате в споменатата 1526 г. и завземането на града от войските на владетеля на Фергана Бабур, основателя на Моголската империи. Втория Велик Могол – падишах Хумаюн – овладява окончателно Делхи и в 1533 г. го прави своя столица. При управлението на сина на Хумаюн Третият император от династията император Акбар Велики Делхи губи своите столични функции, столицата на империята на Великите Моголов е преместена в Агра разположена на 200 km от Дели, а след нея не за дълго във Фатехпур-Сикри, с което започва период на продължителен упадък за Делхи.\r\nСвоето величие Делхи възвръща при император Шах Джахан (1627—1658). По негово нареждане тук е построена Червената крепост (Лал Кила), а срещу нея за десет години се издига нов град, наречен в чест на императора Шахджаханабад. Днес това е сърцето на Стария град на Делхи.   Градът попада под британски контрол през 1803 г., с което се слага край на многовековното управление на моголите. Истински разцвет настъпва през 1911 г., когато столицата на Британска Индия е преместена от Колката в Делхи и започва изграждането на нова административна част на града наречена Ню Делхи. След обявяването на независимостта на Индия на 15 август 1947 г., Ню Делхи е избрана за столица на новата държава.    По данни от последното преброяване на населението в Индия (2001), в Делхи живеят 13 782 976 души. През 2015 г. Делхи е третата по големина метрополия в света след Токио и Джакарта. Гъстотата на населението е 9294 души на квадратен километър, а грамотността 81%.\r\nПо религиозен признак най-голям е броят на индусите (82%). Следват мюсюлманите (11,7%), сикхите (4%) и други. Хиндустани е най-говорения език, докато английския е най-често използваният при писане.", "date": "2018.12.12", "title": "Делхи става столица на Индия "}
{"url": "https://www.actualno.com/business/prevozvach-dade-primer-kak-partniorite-ot-es-iskat-da-kradat-bylgarski-shofiori-news_711218.html", "text": "  От другата седмица започваме срещи с нашите евродепутати, политици, за да могат да обяснят на всички свои колеги по политически семейства, за да постигнем резултат в Европейския парламент, който да ни удовлетворява. Това заяви председателят на Съюза на превозвачите в България Йордан Арабаджиев пред БНТ, визирайки т.нар. пакет „Мобилност”.     Според Арабаджиев категорично ставало дума за „кражба на бизнес”. Той цитира статия на германска транспортна камара, в която се обяснявало, че в Германия нямало достатъчно шофьори и професията трябвало да се направи по-привлекателна за чужденци, на първо място от страни-членки на ЕС. Като пример за „тактиката на кражба на кадри” превозвачът даде предложението за следния текст – да може шофьорите на четири седмици да се връщат да почиват или у дома, или в офиса на съответната компания. Ако има една компания офиси в Германия, а шофьорът е родом от България, къде ще е по-удобно да се върне да почива от гледна точка на работата, попита Арабаджиев.   Искаме 45-часовата почивка да може да се ползва „на борда на превозното средство” на паркингите за камиони, които тепърва трябва да се изградят като брой в Европа, за да удовлетворят всички транспортни компании. Дотогава да важат сегашните правила за почивка, обясни Арабаджиев от какво няма да отстъпят българските превозвачи.", "date": "2018.12.12", "title": "Превозвач даде пример как \"партньорите от ЕС\" искат \"да крадат\" български шофьори"}
{"url": "https://www.actualno.com/europe/domyt-na-napadatelja-ot-strasburg-e-bil-obiskiran-tazi-sutrin-news_711207.html", "text": "   Информацията е на BFM TV, но не е  потвърдена официално. Според нея при обиска е намерена граната. Трябвало е мъжът да бъде арестуван по подозрение в друго престъпление - опит за убийство.     Стрелецът все още се издирва.   Според The Telegraph той е на 29 години и е роден в Страсбург. Криминално проявен е и е бил подозиран във връзки с терористични организации.\r\nОколо 20:00 часа местно време мъж откри стрелба с автоматично оръжие в близост до коледния базар в центъра на източния френски град.  В резултат на атаката загинаха двама, ранени са 11, като някои от тях са в критично състояние.", "date": "2018.12.12", "title": "Домът на нападателя от Страсбург е бил обискиран тази сутрин"}
{"url": "https://www.actualno.com/celebrate/pochitame-sveti-spiridon-news_711117.html", "text": "  На 12 декември православната църква чества свети Спиридон, епископ Тримитунтски, чудотворец. Той бил един от великите светители и чудотворци на IV век.     Свети Спиридон е роден на остров Кипър по време на царуването на Константин Велики. Станал епископ в кипърския град Тримитунт, участвал в първия вселенски събор в Никея. Според житието му, изхранвал сиромаси и бедняци и приемал много странници в дома си. Излекувал император Констанций II от тежка болест. В живота си е сторил много добри дела за християнската вяра, да разберат хората нейната доброта и човечност, да повярват в силата на Христовата вяра, която помага и закриля. Точно колкото добър и човечен бил Спиридон и помагал на бедните и попадналите в беда, точно толкова смайващи били и чудесата, с които се прославил. Разказват, че на прочутия Никейски събор, в разгара на люти дебати, Спиридон, за да убеди опонентите си, стиснал керемида в ръка. От единия й край излязъл огън, от другия потекла вода.   В България свети Спиридон се тачи като закрилник на занаятчиите - обущари, тухлари, грънчари, бакърджии и др. Народът разказва, че св. Спиридон бил кундурджия (обущар), затова и до днес работещите в обувната промишленост и обущарите почитат деня му. Празнуват също и други занаяти – шивачи, абаджии, бакърджии, дюлгери. Разбира се, като спомен от разказите за него особена почит му оказвали керемидарите и тухларите. Приема се и като покровител на конете и едрия добитък. Празнуват и козарите.\r\nКултът към този светец е най-разпространен в Южна и Югоизточна България. Той особено е популярен сред християнското население на Родопите и в района на Благоевград.  Народът вярва, че св. Спиридон е лечителят на рани, порязване, обриви и пъпки (струпки), екземи и в негова чест се месят колачи – питки, кравайчета, които се раздават на съседи и роднини с пожеланието светецът да прогони болестта далеч от дома. Не само болести лекувал, но и при суша дъжд измолвал, при киша спирал валежа, поради което го почитали и бедни, и богати. Там, където го имат за покровител на конете, жените раздават рано сутринта обреден хляб за здравето на животните.\r\nКаквото е времето през 12-те дни след св. Спиридон, такова ще е то през съответните месеци през следващата година: на първия ден съответства януари, на втория – февруари и т.н. Това е част от двата цикъла 12-дневни прогнози, които се правят от 1 до 12 декември и от 12 до 24 декември. Народът особено внимателно е следил времето преди преминаването от един на друг годишен цикъл, от едно състояние на света в друго, когато все още времето е междинни, пределно и гранично. Не само дните, но и 12 следващи нощи показват какво ще бъдат месеците, които идват.   С празника на св. Спиридон (12 декември) са свързани зимния празник на св. Анна (9 декември) и на прор. Даниил (17 декември). Те допълват обредната идея за преход, за преминаване към нещо ново.    Имен ден празнуват: Спиридон (от лат. \"спиритис донум\" – духовен дар) Спиро, Спиридонка, Дарина, Дариела, Дария, Дариела, Даринка, Дарко, Дари.", "date": "2018.12.12", "title": "Почитаме Свети Спиридон"}
{"url": "https://www.actualno.com/society/novini-ili-novini-kartinata-na-pechata-za-12-dekemvri-news_711192.html", "text": "  Дойде средата и на тази сякаш леко заспала седмица, а нещата в България не изглеждат по-различно от друг път. Животът си тече, далаверите – и те, дремещите сладко-сладко не излизат от абстиненцията на съня – идилия. Да видим как изглежда всичко това във вестниците ни.      Централна тема са бонусите в държавата – общо 118 млн. лева, като първенец е министерството на финансите с 43 млн. лева. Социалното министерство, заради което майките на деца с увреждания са си по принцип във възторг, е раздало 13,2 млн. лева, а трето е МВР – 10 млн. лева. Всичко е за постигнати резултати – а като прибавим и увеличението на заплатите в администрацията от по 10% догодина, става ясно, че чиновниците толкова работят, че няма накъде повече!   Какво друго, ако не крими – че на бившия зам.-кмет по транспорта в София Евгени Крусев му повдигнаха обвинение за ремонта на „Граф Игнатиев” – за щета от 5 млн. лева, че Евлоги Станоев-Голямата Бирма се предаде – той беше търсен заради 4 фабрики за нелегални цигари, че чак в Лос Анджелис арестуваха Робин ди Маджо, който преди 2 години прибра 750 000 долара от желаещи да присъстват на 10-часов благотворителен концерт на стадион \"Васил Левски\", където трябваше да дойдат Мик Джагър, Род Стюърт, Джъстин Тимбърлейк, Бруно Марс, Слаш и т.н. Е, Ди Маджо похарчил парите за себе си. Тук главният акцент е как родните строители ги борели чужди, които искали да ги елиминират от конкуренцията. За 15 млрд. евро ставало въпрос, а пред Емил Кошлуков в \"Още от деня\" инж. Мирослав Мазнев, изпълнителен директор на Камарата на строителите в България (КСБ), обясни колко е страшно и какво щяло да стане с българската икономика, ако българските строители се разсърдят и идат да работят в чужбина. Интересно обаче дали ще печелят достатъчно обществени поръчки – ако ще ходят компаниите, не хората в тях?     Разбира се, трябва да се громят \"враговете\" на свободата и демокрацията. Кои са те? Десислава Иванчева, Биляна Петрова и Лозан Панов. Първата – искала да става кмет на София, а освен това поискала от Александър Ваклин 225 000 евро подкуп, нищо че спецпрокуратурата говореше за 500 000 евро – станаха вече левове, според \"Монитор\". Втората – покрай първата, защото смятала в евро. А Панов – защото ВКС спази закона и каза на КПКОНПИ, че не може да иска конфискация на имущество, след като година и половина не е внесла дело в съда. Затова ще променяме закона, лош е – щом Панов го прилага така, че великите антикорупционни борци се спъват в него.", "date": "2018.12.12", "title": "Новини или Novini - картината на печата за 12 декември"}
{"url": "https://www.actualno.com/starazagora/snimka-na-kazanlyshki-uchenik-s-shansove-za-modna-snimka-na-2018-snimki-news_711206.html", "text": "  Фотографията на 18-годишния Габриел Караколев от Казанлък стана победител за месец декември във Втория национален фотоконкурс Модна снимка на 2018 година и един от 12-те полуфиналисти. Конкурсът се организира от Българската асоциация на модните фотографи (BFPA).      Габриел е дванадесетокласник в Професионалната гимназия по лека промишленост и туризъм (ПГЛПТ) в Казанлък. От година се увлякъл сериозно по фотографията и започнал да снима. На кадъра, с който участва в надпреварата за Модна снимка на 2018 година, е  съученичката му Стела Тончева и е сниман в училището. “Просто така усетих, че трябва да участвам и изпратих снимката. Радвам се, че ме оцениха!”, сподели за младият фотограф. Той не е изкушен от модата, а само от модната фотография. Споделя, че ако успее да победи със снимката си, би се мотивирал още повече и ще се радва да оценят способностите му. Иначе след 12-и клас ще кандидатства и засега се е насочил към информатиката. Голямата му мечта? “Всеки има мечти, но не знаем коя е най-голямата, защото след всяка постигната идва следваща!”, казва Габриел.\r\nШансовете на кадъра на Габриел Караколев да стане Модна снимка на 2018 година са големи. Той е единственият финалист от Старозагорска област и се състезава с фотографи от Варна, Добрич, Панагюрище, Бургас, София, Плевен, Пловдив, Шумен и Пазарджик.   Всяко харесване, споделяне и коментар носи 1 глас в страници, групи, блогове, но всяка медийна публикация умножава резултата по брой публикации и интервюта за автора, творбата, конкурса, продуцента и благотворителната кауза.\r\nПовече информация за финалистите и за гласуването за Модна снимка на 2018 година можете да намерите Освен авторитет за своя роден град, победителят печели още: публикация на корица на страницата и група на BFPA, ВИП акредитация за 32-рата и 33-ата Fashion Week Bulgaria​ 2019 в София, за 3-ата Bridal Fashion Week​ 2019 в Пловдив, отпечатване на национален еднолистов благотворителен Моден КАЛЕНДАР 2019 в полза на кампанията \"Мода за Здраве\" и изложба в родния град на автора.    Повече за конкурса вижте ", "date": "2018.12.12", "title": "Снимка на казанлъшки ученик с шансове за Модна снимка на 2018 (СНИМКИ)"}
{"url": "https://www.actualno.com/books/dnevnikyt-na-edin-knijar-britanski-humor-i-strelbata-po-kindyl-s-pushka-news_711132.html", "text": "  „Дневникът на един книжар“, вдъхновен от  Джордж Оруел, който също е работил в книжарница, е ироничен и колоритен разказ за  търговията с книги и ежедневната работа с клиенти, едновременно силно вдъхновяващи и жестоко вбесяващи.     Шон Битъл е собственик на най-голямата книжарница за книги втора ръка в Шотландия, наречена просто...“Книжарницата“. Тя поддържа асортимент от над 100 000 екземпляра, разположени из лабиринт от виещи се коридорчета, сгрявани от бумтяща камина, в провинциално градче, което обича литературата и наднича към морето от ръба на грандиозни, мрачни шотландски скали.  Звучи като истински рай за любителите на книги, нали? Е, реалността е малко по-различна...   В „Дневникът на един книжар“ със своите остри коментари, точни наблюдения и несломим хумор Шон Битъл описва трудностите на търговията с книги и изпитанията, на които тя подлага наивните идеалисти, заели се с тази работа. С описанията на срещи с ексцентрични клиенти и конфликти със собствения персонал, коментарите на книги и разказите за приятели, за самотни стари хора и колекционери на книги, за вълнението, пораждано от редки антикварни издания и чара на живота в едно малко градче, \"Дневникът на един книжар\" е едновременно весела и тъжна книга за книгите, която няма как да ви остави безразлични.\r\nШон Битъл е собственик на най-голямата независима книжарница за книги втора ръка в Шотландия, намираща се в града на книгите Уигтаун. Когато не работи сред 100 000 книги в своята книжарница, той обича да се отдава на хобитата си - подслушване на клиенти, качване на забавни видеа в YouTube и стрелба по Киндъли на открито.  ", "date": "2018.12.12", "title": "\"Дневникът на един книжар\" - британски хумор и стрелбата по Киндъл с пушка"}
{"url": "https://www.actualno.com/business/stroitelnijat-bransh-izliza-na-protest-news_711161.html", "text": "  Камарата на строителите в България организира мирна демонстрация в подкрепа на строителния бранш. На 12 декември, сряда, от  07:00 часа до 12:00 часа строителите ще докарат в София около 1000  машини. Те ще внесат подписка в подкрепа на строителния бранш в  Народното събрание. Исканията си ще представят и в Президентството, и в  Министерския съвет. Представителите на строителния  бранш изразят своето безпокойство от атаките срещу бранша и обвиненията  за високи цени и безобразно качество на изпълнението, за корупционни  практики и отклоняване на средства. Те са категорични, че това са  неверни обвинения, отправени в публичното пространство от политически  сили, без те да са подкрепени с доказателства, което се отразява тежко  на авторитета на бранша, предава БГНЕС. КСБ настоява за спиране  използването на бранша за политически цели, преустановяване  необоснованите и неподкрепени с доказателства публични твърдения за  корупция и злоупотреби в строителството. „Не желаем да бъдем използвани  за политически цели и предизборна агитация”, заяви председателят на  Управителния съвет (УС) на Камарата на строителите в България (КСБ) инж.  Илиян Терзиев. Строителният бранш настоява за  подобряване на законодателството – Закона за устройство на територията и  Закона за  обществените поръчки, както и въвеждане на отговорност за  всеки участник в строително-инвестиционния процес. Друго искане е продължаване на Националната програма за енергийна ефективност на многофамилните жилищни сгради.     ", "date": "2018.12.12", "title": "Строителният бранш излиза на протест"}
{"url": "https://www.actualno.com/society/seriozni-narushenija-v-organa-za-srs-tata-chlenove-otsystvali-ot-rabota-stotici-dni-news_711200.html", "text": "        За петте вакантни места има шестима кандидати. Сред тях са сегашните членове на бюрото – Огнян Стоичков, Илия Ганев и Огнян Атанасов, както и председателят му (на снимката). Той е и единственият, който , че при подслушването и следенето се вършат нарушения. Тогава срещу Рашков се обявиха и прокуратурата, и МВР, и ДАНС, пише    Справка, предоставена на депутатите и огласена от \"Медиапул\", през последните пет години, тоест почти половината от мандата. Освен това каквото е основното им задължение. Едновременно с това тъй като нямал юридическо образование. „Заслужава да се отбележи следният куриозен случай: при проверка в една от окръжните прокуратури г-н Г. е изпратил подпомагащия го експерт да я извърши сам, а той е останал в служебния автомобил, като е мотивирал отказа си да ръководи проверката с това, че е облечен с анцуг, с който му било по-удобно да пътува“, пише в справката.\r\nЧленовете на бюрото . Лъжливото съобщение е гласувано тази година, съобщи „Капитал“, който цитира адвокат Емилия Недева. Истината е излязла наяве в мотивите към присъдата на Хасковския окръжен съд. В тях пише точно обратното – че СРС-тата са събрани незаконно, тъй като са разрешени не от компетентния съд в Хасково, а от Софийски градски съд. Подсъдимият, който е шофьор на камион, е бил подслушван след опит да пренесе наркотици през ГКПП Капитан Андреево. Освен това следенето е поискано от ДАНС, при условие че вече е имало образувано прокурорско разследване, т.е. компетентен да го поиска е прокурорът.   Против е бил само Рашков, който обаче подписал неверния отговор. Пред „Капитал“ той заявява, че не е можел да се противопостави. „ и аз като председател съм длъжен да подпиша такова уведомително писмо, т.е. аз съм заложил и името си – подписал съм се под това уведомление, което не отговаря на моята воля. Те обаче не носят никаква отговорност“, обясни той и пред \"Сега\" и прехвърли отговорността на депутатите, които не са предвидили санкции при заблуждаване на незаконно подслушваните.", "date": "2018.12.12", "title": "Сериозни нарушения в органа за СРС-тата, членове отсъствали от работа стотици дни"}
{"url": "https://www.actualno.com/asia/turcija-s-preduprejdenie-kym-sasht-zaradi-sirija-news_711216.html", "text": "  Говорителят на управляващата Партия на справедливостта и развитието (ПСР) Йомер Челик направи първи изявления от името на президентското правителство за визитата на началника на Националната разузнавателна организация (МИТ) Хакан Фидан в САЩ, предаде агенция Фокус.     \"Включително и началникът на МИТ действа съгласувано и със знанието на президента Реджеп Тайип Ердоган. По отношение на визитата му в САЩ самото президентство ще даде по-подробна информация и детайли. Това беше едно рутинно посещение вчера. Дадени са сведения относно осъществените контакти ( бел. ред. подразбира се в Сирия -). Под предлог борба с ДАЕШ те ( бел.ред. визира се САЩ - ) са раздавали оръжие на терористични организации ( бел. ред. имат се предвид Отрядите за народна самозащита (ОНС) на Партията на демократичното единство (ПДЕ) на сирийските кюрди). Правиха така и в Афганистан. Това е погрешно. Държавата Република Турция ще предприеме действия незабавно, ако бъде застрашена нейната национална сигурност\", посочва Йомер Челик, цитиран от „Джумхуриет”.   ", "date": "2018.12.12", "title": "Турция с предупреждение към САЩ заради Сирия"}
{"url": "https://www.actualno.com/sofia/chast-ot-kv-gorna-banja-ostava-bez-voda-news_711065.html", "text": "  „Софийска вода” временно ще прекъсне водоснабдяването в някои части на столицата на 12 декември, съобщиха от пресцентъра на дружеството.     На 12 декември 2018 г. (сряда), във връзка с отстраняване на аварии на Рилски водопровод над с. Рельово, се налага спиране на водоподаването на клиентите на „Софийска вода” живеещи в района на:\r\nс. Плана – от 13.00 ч. на 12.12.2018г. до 00.00 ч. на 13.12.2018г\r\nс. Железница - от 14.00 ч. на 12.12.2018г. до 00.30 ч.на 13.12.2018г.  с. Бистрица - от 12.30 ч. на 12.12.2018г. до 00.30 ч.на 13.12.2018г.\r\nс. Панчарево /висока зона/ и с. Кокаляне /висока зона/ - от 14.30 ч. на 12.12.2018г. до 02.30 ч. на 13.12.2018г.\r\nвилна зона“ Косанин дол“ - от 14.30 ч. на 12.12.2018г. до 02.30 ч. на 13.12.2018г.    вилна зона „Ловджийска чешма“ – от 14.30 ч.на 12.12.2018г. до 02.30 ч. на 13.12.2018г.\r\nвилна зона „Бункера“ – горна част – от 14.30 ч.на 12.12.2018г. до 02.30ч. на 13.12.2018г.\r\nвилна зона „Градище“ – от 14.30 ч. на 12.12.2018г. до 02.30 ч. на 13.12.2018г.\r\nкв. „Симеоново“, вилна зона „Симеоново – Драгалевци“, кв. „Драгалевци“- от 14.00 на 12.12.2018. до 02.00 ч. на 13.12.2018г.\r\nвилна зона „Малинова долина“ – от 14.00 ч. на 12.12.2018г. до 02.00 ч. на 13.12.2018г.   кв. „Киноцентъра“ - от 15.00 ч. на 12.12.2018г. до 03.00 ч. на 13.12.2018г.\r\nc. Владая - района заключен между ЖП линия „София-Перник“, ул.„Лесковец“, ул.“Войнишко въстание“ ,ул.“Любомир Миланов“,ул. „Акад. П. Стайнов“, ул.“Равнище“ и вилна зона „Приплат“ - от 14:00ч. 12.12.2018г. до 02:00ч. на 13.12.2018г.\r\nкв. „Бояна“- от 16.30 ч. на 12.12.2018г. до 04.30 ч. на 13.12.2018г.\r\nвилна зона „Беловодски път“- от 17.00 ч. на 12.12.2018г. до 05.00 ч. на 13.12.2018г.\r\nвилна зона „Килиите“ - от 17.30 ч. на 12.12.2018г. до 05.30 ч. на 13.12.2018г.\r\nвилна зона „Мала кория“- от 17.30 ч. на 12.12.2018г. до 05.30 ч. на 13.12.2018г.\r\nкв. „Княжево“, района заключен между ул. “Панорамен път”, “Проф. Державин”, бул. “Цар Борис III”, “Ген. Михаил Кутузов”, “Карамфил”, “Бойна слава”, “Клек”, “Сребриста липа” и “Бял равнец”- от 17.30 ч. на 12.12.2018г. до 05.30 ч. на 13.12.2018г.\r\nкв. „Княжево“, района заключен между бул. “Цар Борис” III и ул. “Княжевска”, ЖП линията „София - Перник“ и ул. “Владайско въстание”- от 17.30 ч. на 12.12.2018г. до 05.30 ч. на 13.12.2018г\r\nкв. „Горна Баня“ и вилна зона „Горна баня“ – от 17.30 ч. на 12.12.2018г. до 05.30 ч. на 13.12.2018г.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:\r\nс. Бистрица - на площада от 00.30 ч. на 13.12.2018г.\r\nкв. „Симеоново“ – на площада от 02.00 ч. на 13.12.2018г.\r\nкв. „Драгалевци“ - на площада от 02.00 ч. на 13.12.2018г.\r\nкв. „Княжево“ - ул. “Войводина могила” и ул. „Стойчо Бачийски“ от 05:00 ч. на 13.12.2018г.\r\nкв. „Горна баня“ на площада до хотел „Горна баня“ от 05:00 ч. на 13.12.2018г.\r\nНа 12 декември 2018 г. (сряда), във връзка с изпълнение на инвестиционен проект за подмяна на уличен водопровод на ул. „Без име“ жк. „Хиподрума“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Добри Христов“ от бул. „Цар Борис III“ до ул. „Никола Палаузов“\r\nУл. „Без име“ бл. 15, бл. 16, бл. 8 и от ул. „Булаир“ до ул. „Добри Христов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред 31 СДЯ.\r\nСлед възстановяване на водоснабдяването е възможно временно повишаване мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.   На 12 декември 2018 г. (сряда), във връзка с прекъсване на сградно водопроводно отклонение на ул. „Димитър Гичев“ жк. „Изток“, се налага спиране на водоподаването от 10:00 до 17:30 часа на клиентите на „Софийска вода”, живеещи в района на:\r\nул. „Димитър Гичев“ от ул. „Люлякова градина“ до ул. „Фредерик Ж. Кюри“, бл. 3 и ул. „Атанас Далчев“ №12\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Гичев“ ъгъла с ул. „Димчо Дебелянов“.\r\nНа 12 декември 2018 г. (сряда), във връзка с преместване на хидрофорна уредба до бл. 309 жк. „Младост“ 3, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nвисока зона на бл. 309 и бл. 310\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: срещу бл. 310.   На 12 декември 2018 г. (сряда), във връзка с подмяна на сградно водопроводно отклонение на бул. „Мадрид“ кв. „Подуене“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nбул. „Мадрид“ от бул. „Евлоги и Христо Георгиеви“ до ул. „Алеко Константинов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ №9.\r\nНа 12 декември 2018 г. (сряда), във връзка с реконструкция на уличен водопровод на местност „Билото“ с. Плана, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nМахала „Чаршия“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: последна спирка на автобус №70.   На 12 декември 2018 г. (сряда), във връзка с монтаж на водомерен възел на ул. „Ибровица“ с. Лозен, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. „Ибровица“ от ул. „Караджин“ до ул. „Блазна“\r\nул. „Караджин“ от ул. „Връх Остокоп“ до ул. „Половраг“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Караджин “ ъгъла с ул. „Ибровица“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.12.12", "title": "Част от кв. \"Горна Баня\" остава без вода"}
{"url": "https://www.actualno.com/europe/ravnosmetkata-ot-atentata-v-strasburg-chetirima-zaginali-news_711212.html", "text": "  Четирима души са загиналите след на коледния базар в Страсбург, а 12 са ранени, някои от тях са в критично състояние, като засега данните са за шестима по-тежко ранени. Стрелецът още не е заловен, но френската полиция е наясно със самоличността му.       Според информация на РИА Новости нападателят на име Шариф Шекат, който е бил търсен заради \"съпричаност към убийство\" и е фигурирал в списък с лица, \"държани под око\" заради риск от терористична дейност - около 26 000 души, е избягал от мястото на престъплението с такси. По неофициална информация мъжът е бил ранен - това казал шофьорът на таксито, с което той избягал. Терористът е бил прострелян от силите на реда, но е успял да рани и полицай.   Стрелецът е трябвало да бъде арестуван тази сутрин, той е родом от Страсбург има криминално досие, но не във връзка с тероризъм, а с банкови обири и е лежал в затвора. Полицаите обаче не са успели да го намерят в дома му, а при обиска в жилището са открити гранати. Арестувани са други \"съмишленици\" по банкови обири. Ироничното в случая е, че в началото на седмицата Комитетът по гражданските свободи Европейският парламент за по-строг контрол на химичните вещества в Европа с идеята да  се блокира възможността да се правят самоделни взривни устройства у  дома.\r\nМеждувременно се проведе и спешно заседание с участието на френския президент Еманюел Макрон. Обявен е ден на траур в Страсбург.     В своя официален профил във Facebook евродепутатът Николай Бареков коментира случилото се. Той разказва, че \" 10- 15 минути ни разделиха от страшния ужас . Купих подаръци за децата, миришеше на канела, сладки и греяно вино и точно зад гърба ни става този ужас.... само минути след като се върнахме в сградата на парламента го разбрахме, а е станало точно зад гърба ни. \" По думите на Бареков сред ранените имало и италиански евродепутат. Той твърди и, че преди стрелбата \" мерките за сигурност бяха повърхностни \".    Председателят на Европейския парламент Антонио Таяни, както и много френски политици изразиха съболезнованията си във връзка с гибелта на хора в резултат на въоръжено нападение в центъра на Страсбург. По последни данни загиналите са четирима, а ранените 11, като някои от тях са в критично състояние.\r\n\"Скърбя за жертвите на нападението в Страсбург. Ние, Европарламентът, продължаваме работата със силата на свободата и демокрацията срещу терора\", написа Таяни в Twitter, предаде БГНЕС.\r\n\"Искрени съболезнования на семействата и близките на жертвите. Изразявам цялата си подкрепа на сънародниците ми от Страсбург и силите за безопасност\", коментира председателят на Националното събрание на Франция Ришар Феран.   \"Шокирана съм от информациите за стрелба в Страсбург. Мислено съм с местните жители, жертвите и техните семейства, както и с приятелите и колегите в града, където е разположена Парламентарната асамблея на Съвета на Европа (ПАСЕ)\", написа в Twitter председателят на ПАСЕ Лилиан Мори Паские.", "date": "2018.12.12", "title": "Равносметката от атентата в Страсбург - четирима загинали"}
{"url": "https://www.actualno.com/cinema/5-te-naj-dobri-novi-tv-seriala-za-2018-news_711038.html", "text": "   В последните години думата сериал се асоциира най-вече с „Игра на тронове“. Ако ви попитам кой сериал следите, голяма част oт вас ще дадат точно този отговор, което е съвсем разбираемо, имайки предвид, че сериалът се превърна в тотален хит.      За съжаление на милионите му фенове обаче, финалният му сезон доста се позабави – самият аз дори забравих как точно се развива действието и се наложи да си опресня паметта. От друга страна това пък ни даде възможността да се запознаем и с доста други, наистина добри продукции. Добрата новина за феновете на е, че последният му - девети сезон, се завръща през април идната година и обратното броене до старта вече може да започне.    Когато говорим за ТВ продукции, които очакваме през 2019-та, то това определено са и новите сезони на култовите: . Снимките на третия сезон на фантастичния сериал вече приключиха и новите серии се очакват още в първата половина на годината.  Вторият сезон на съпродуцирания от Рийз Уидърспуун минисериал, пък обещава да бъде поне толкова интригуващ, колкото първия, а като супер бонус идва и новината, че към актьорския съствав се присъединява и голямата Мерил Стрийп.\r\nЩо се отнася до напълно новите продукции,    ", "date": "2018.12.12", "title": "5-те най-добри нови ТВ сериала за 2018"}
{"url": "https://www.actualno.com/healthy/uspeshna-transplantacija-na-cheren-drob-izvyrshiha-vyv-vma-news_711231.html", "text": "  Лекари от Военномедицинска академия извършиха поредна чернодробна трансплантация – втора в рамките на 2 седмици.     Реципиентът е 55-годишна жена, с последен стадий на чернодробно заболяване. Донорът – мъж на 42 години, бе транспортиран от великотърновската МОБАЛ „Д-р Стефан Черкезов”, като експлантацията на органите бе осъществена във ВМА, съобщиха от болничното заведение.   5-часовата трансплантация на черния дроб бе извършена в късния следобед на 11 декември. Пациентката е в стабилно състояние, контактна и адекватна, заяви проф. д-р Никола Владов, ръководител на Клиника по чернодробно-панкреатична и трансплантационна хирургия.\r\nРъководството на болницата изказва своята изключителна благодарност към близките на донора, които въпреки трудния за тях момент, са разрешили експлантацията на органите.  Екипът на ВМА благодари и на колегите си от великотърновската болница за доброто сътрудничество.", "date": "2018.12.12", "title": "Успешна трансплантация на черен дроб извършиха във ВМА"}
{"url": "https://www.actualno.com/viewpoint/smyrtta-na-umerenata-politika-news_711098.html", "text": "  Чухте ли какво каза Тръмп ? Всъщност си разправя същите вече почти дежурни неща, на които никой не обръща внимание, а само до преди година ни оставяха със зяпнала уста. А Бърни Сандърс, американският сенатор, който се бори срещу Хилари за номинацията за президентски кандидат на демократите през 2016-та и е един от вероятните кандидати през 2020-та, отразихте ли, когато пак се обяви за удвояване на минималните заплати в Америка от сегашните $7.25 на час на $15 до 2024-та? Не? И аз не го следя много вече - просто потърсих набързо в Google каква ляво популистка идея е предложил наскоро и намерих това.     Последните години ме убеждават в следното: умерената политика и изпълнимите политически обещания са пред своя край. Световната политика се отдаде на радикални и фрапантни предложения, понеже те са единствените, които гарантират електорат. Но всичко това има много по-дълбоко и исторически обяснение.\r\nДа се върнем малко назад, когато през началото на 19-ти век става известна популяризираната от Томас Карлайл теория за Великия Човек. Теорията твърди, че велики хора като Наполеон, Шекспир, Жан-Жак Русо и Мартин Лутър, чрез целите си и действията за осъществяването им, влияят на развитието на целия свят и го бутат в посоката, която знаем от историята. Няколко десетилетия след оформянето ѝ, Толстой пише във „Война и мир“, че Наполеон дори и да е заповядал на своята Grande Armée да не се бие със изпречилата им се пред Москва руска армия, войниците му са щели да се разбунтуват и да се бият с руснаците въпреки всичко. Той отрича тази теория като казва по много по-елегантен начин една повтаряна и до днес фраза - че не политиците са главните действащи лица на световната сцена, а са по-скоро случайни изразители на много по-сложни и преплетени обществени нагласи и тенденции.  \r\nОбратно в съвремието - смъртта на Джорж Буш-старши на 30-ти ноември символично отбеляза смъртта на умерената, следвоенна политика в Америка. Джордж Буш беше последният избран през 1988-ма президент, служил в армията по времето на Втората световна война, който опитваше да прокарва нови закони чрез двупартийно лобиране пред леви и десни, и който целеше, когато беше избран, да направи загрубяващата американската политическа система „по-мека“ и „по-нежна“ както се изрази сам във встъпителната си реч. За жалост не успя, но не защото не опита, а защото президентите са просто продукти на времето и системата, в която са избрани.  Защо Буш беше такъв? Понеже той, както и американските президенти и съветски партийни лидери след Втората световна война и горе-долу до края на Студената война, винаги имаха едно на ум - че нова глобална война трябва да се предотврати при всички случаи, тъй като почти всеки от най-високопоставените политици до най-обикновения човек би бил засегнат от нея. Вероятно философска заслуга има и екзистенциализма на Сартър, който казва че всеки индивид има заслужени права според деянията си, а не според групата, от която произлиза. Това са особени времена: едновременно са надвиснали всички опасности на Студената война, съдбоносни разделения и железни завеси, тлее непрекъснато напрежение: но в същото време са и период на компромис и развитие към по-мирно общество, което е извлякло все пак някакви поуки и страхове от апокалипсиса на Втората световна война. Призракът на унищожението напомня дори на най-агресивната политика, че грешките на миналото не трябва да се повтарят. \r\nДнес обаче тази парадигма се промени. Ужасите на войната се забравиха. И стана отново възможно да се поляризира все повече, да се минава през опасния ръб на „ние“ и „другите“, да се слиза до онази екстремна и нападателна политика, която навремето вероятно е накарала Айнщайн да каже \"Не знам с какви оръжия ще се води Третата световна война, но Четвъртата ще е с камъни и дървета\".\r\nКакво общо има това с Доналд Тръмп? Като млад е избегнал задължителна военна служба благодарение на връзките на родителите си и със сигурност не е от онези типове едновремешни политици, които знаеха какво е война и каква е опасността от нея. Тръмп беше избран заради платформата си от крайно десни и радикални решения на проблеми, съществували дълго време – стена на границата с Мексико за имиграцията, край на търговските договори с много страни и тарифи върху евтините продукти идващи от там, както и ограничение на американските субсидии в чужбина за намаление на дълга на страната.    Идеите на Тръмп, като тази за стената, която вероятно бе породена след поредния му лош кошмар, че мексиканците му ограбват трудно-спечелените парички, звучат абсолютно логични на половината американци гласували за него, и радикално-екстремни за другата половина, което и поражда сравнение с Хитлер. Но всеки политик знае, че е по-добре така: полярното разделение ти гарантира силно присъствие на трибуната. Никой нямаше да обърне внимание на Тръмп днешно време ако беше казал „някои мексиканци са престъпници и е хубаво да се предпазим“. Трябваше да е или дясното „всички“ или лявото „никои“.\r\nПолитиката на Америка, и по принципа на тангентното мислене, тази на Запада, се радикализира със забравянето на войната, и се клати безумно на дясно и на ляво, като почти не се спира в умерената среда. Когато демократите на Обама взеха законодателната и изпълнителната власт, те бързаха да прокарат колкото се може повече леви закони, без да се замислят много над това, че отчуждават десните. Обратното е също абсолютно вярно сега при Тръмп. И за това са виновни хората, а не политиците дали им просто гласност. Проблемът се задълбочи и от интернет и увеличаващата ни се нужда за онлайн внимание, която често задоволяваме като подкрепяме и защитаваме мнения, които не бихме изразили пред лицето на други хора. Начинът да бъдеш забелязан - от обикновения човек, до мощния политик, изисква една-единствена маневра: да бъдеш екстремен. Да нагнетиш до край един конфликт. Колко дълго ще продължава това? И дали 21 век няма да повтори грешките на миналия? Предстои да разберем - надявам се не когато е станало прекалено късно.  Боян Кърковски ", "date": "2018.12.12", "title": "Смъртта на умерената политика"}
{"url": "https://www.actualno.com/politics/advokatyt-na-biljana-petrova-iznesenite-srs-ta-ne-sybarjat-tezata-na-zashtitata-news_711225.html", "text": "  \"Изнесените СРС-та не събарят тезата на защитата, че парите не са искани, защото те не променили през съответната процедура, не са проверени, не са слушани в съдебна зала.\" Това заяви в интервю за bTV Ирен Савова, адвокат на бившият зам.-кмет на столичния район \"Младост\" Биляна Петрова.     \"Вадят се много избирателно неща от -та, които подкрепят тезата на прокуратурата. Това дело започна със закононарушения и те не спират вече няколко месеца. Не може да се продължава така. Не искам да коментирам тези СРС-та, защото те са незаконни. Когато се срещат с него, те го питат как се казва. Мислите ли, че ако си поискал такива пари от някого, ще го питаш как се казваш?\", допълни още Савова.   \"По това дело се сипят само . Ние искаме да се спазва законът. Държавното обвинение трябва да показва тези доказателства в съдебна зала, а не те да изтичат незаконно в медиите. Това не са правни методи. Аз не искам да участвам в подобна мръсна игра. Искам всички да сме равни пред закона\", категоричен бе адвокатът.\r\n\"Питам кой разпространи тези СРС-та? Това е един много важен въпрос и защо? Каква е причината да излязат точно в този момент, в който излиза доклада на ВКС за нарушения?\", попита още Савова.  По думите на Савова главният прокурор трябва да отговори на този въпроса. Савова намекна, че има натиск от прокуратурата, който се изразява в това, че се намесва по едни гражданско-правни спорове, където не е мястото на прокуратурата.\r\n\"Не се чувствам равнопоставена с Ваклин, защото при разпита му се установява, че той за ръчичка е воден то служител на КОНХИ в специализираната прокуратура, който му помага да си напише жалбата и от там започва да се тресе цялата държава\", каза още Савова.   ", "date": "2018.12.12", "title": "Адвокатът на Биляна Петрова: Изнесените СРС-та не събарят тезата на защитата"}
{"url": "https://www.actualno.com/america/bombena-zaplaha-dovede-do-evakuacija-na-kampus-na-facebook-news_711214.html", "text": "  Евакуация е била проведена тази нощ в няколко сгради на американската компания Facebook, разположени в калифорнийския град Менло Парк, предаде БГНЕС.     Според CNN евакуацията е станала факт заради бомбена заплаха. Не е имало проблем да бъдат евакуирани всички хора в кампуса.\r\nFacebook е една от най-популярните социални мрежи с близо 2 млрд. потребители в цял свят. Компанията беше основана на 4 февруари 2004 г. от Марк Зукърбърг.", "date": "2018.12.12", "title": "Бомбена заплаха доведе до евакуация на кампус на Facebook"}
{"url": "https://www.actualno.com/curious/2-te-zodii-sys-zlatni-syrca-news_711279.html", "text": "  В този свят, в който все по-често властват омразата, лошото и терорът, добротата е рядко срещано съкровище, а милите и сърдечни хора не се срещат всеки ден. Със сигурност в живота си имате поне един човек, който ще запомните с добро. Човек, който е готов на всичко за вас, който винаги ви подкрепя. Или пък сте срещнали непознат, който ви е подал ръка без да иска нищо в замяна.          Телците са от онези хора, за които казват, че биха сторили път и на мравката. Те никога не биха наранили някой умишлено и винаги търсят цивилизован и дипломатичен изход от напрегнатите ситуации.   Представителите на тази зодия са най-добрите сред най-добрите. Ако имате приятел или близък роднина Стрелец, то можете да сте сигурни, че никога няма да бъдете сами в бедите си и винаги ще имате протегната ръка, която иска да ви помогне.   ", "date": "2018.12.12", "title": "2-те зодии със златни сърца "}
{"url": "https://www.actualno.com/politics/direktoryt-na-sdvr-ivajlo-ivanov-e-predlojen-za-glaven-sekretar-na-mvr-news_711282.html", "text": "  Правителството ще предложи на президента Румен Радев да издаде указ за назначаване на директора на СДВР Ивайло Иванов за главен секретар на МВР.     Това съобщи вътрешният министър Младен Маринов, предаде БГНЕС.   Ивайло Стефанов Иванов е роден през 1977 г. в Луковит. Започнал е в системата на МВР през 1999 г. като полицай в столичната дирекция, преминал е през длъжностите: полицейски командир и началник група в СДВР, зам.-директор на РДГП „Аерогари” и директор на РДГП „Драгоман”.\r\nЗавършил е бакалавърска степен във ВИПОНД- МВР през 2001 г. специалност „Противодействие на престъпността и опазване на обществения ред”.  През 2010 г. е защитил магистратура - специалност „Право” в ЮЗУ „Неофит Рилски”.\r\nСъс заповед на министър Валентин Радев от 11 май 2017 г. Ивайло Иванов е назначен за директор на СДВР.   ", "date": "2018.12.12", "title": "Директорът на СДВР Ивайло Иванов е предложен за главен секретар на МВР"}
{"url": "https://www.actualno.com/europe/bojan-chukov-makron-ima-shans-da-stane-obedinitel-sled-atentata-v-strasburg-news_711219.html", "text": "  Макрон има шанс да излезе като спасител и обединител след атентата в Страсбург. Това каза бившият дипломат Боян Чуков в интервю за bTV.     По думите му подобни атаки винаги трябва да се очакват, а моментът не е избран случайно, тъй като през този базар минават около 2 млн. души.   \"Тази мрежа, в която той участва има свой клон в Германия, а терористът е бил съден за криминални престъпления през 2011 година\", каза още Чуков. \r\nПрипомняме, че вечерта на 11 декември четирима души загинаха след стрелба на , а 12 са ранени. Някои от тях са в критично състояние, като засега данните са за шестима по-тежко ранени. Стрелецът още не е заловен, но френската полиция е наясно със самоличността му.  ", "date": "2018.12.12", "title": "Боян Чуков: Макрон има шанс да стане обединител след атентата в Страсбург"}
{"url": "https://www.actualno.com/interest/prababa-na-102-g-skochi-s-parashut-v-avstralija-za-blagotvoritelna-kauza-news_711242.html", "text": "  Пра-прабаба на 102 г. стана най-възрастния парашутист в света, след като скочи от 4300 м. над Южна Австралия.     Пристрастената към адреналина столетница Айрин О'Шей заяви, че се чувства нормално след скока, по време на който тя летеше със скорост 220км/ч.   Тя извърши първия си скок през 2016 г., за да отбележи 100-годишнината си.\r\n\"Беше много ясно там и времето беше добро, но беше много студено\", каза О'Шей, предават австралийски медии.  О'Шей предприе скока, за да набере средства за благотворителност, които да бъдат насочени към търсенето на решение за моторно невронно заболяване, тъй като дъщеря ѝ е починала от тази болест.", "date": "2018.12.12", "title": "Прабаба на 102 г. скочи с парашут в Австралия за благотворителна кауза"}
{"url": "https://www.actualno.com/society/zamestnik-dyrjaven-sekretar-na-sasht-idva-v-sofija-po-povod-energijnata-diversifikacija-news_711234.html", "text": "  Заместник-държавният секретар на САЩ Джон Съливан ще пътува от 12 до 20 декември в Европа, като няма да пропусне и София, където ще бъде на 14 декември. У нас той ще подчертае значението на енергийната диверсификация за националната сигурност на България и за регионалната стабилност, предаде БГНЕС.     Обиколката на Съливан включва Братислава, Виена, София, Сараево, Скопие и Варшава.   Днес в Братислава Съливан ще подчертае важността на двустранните отношения между САЩ и Словакия и ще призове висши словашки официални лица да използват предстоящото си председателство в ОССЕ за укрепване на реакцията на организацията срещу \"агресията на Русия в Европа\". Докато е в Братислава той ще обсъди модернизацията и сътрудничеството в областта на отбраната.\r\nУтре във Виена американският дипломат ще изрази благодарността на Съединените щати за приноса на Австрия към сътрудничеството в областта на сигурността в Афганистан и Западните Балкани и ще подчертае пред висшите служители необходимостта от противодействие на иранските и руските злоумишлени дейности. Независимо от продължаващите безпокойства от дестабилизиращата дейност на Русия във Виена той ще води и международен диалог за борба с тероризма с руския заместник-министър Сиромолотов, за да проучи областите, в които сътрудничеството може да бъде от полза за сигурността на американския народ и за предотвратяване на бъдещи терористични атаки, гласи информация на сайта на американския Държавен департамент за предстоящата визита.  В София Съливан пристига в петък. Той ще се застъпи за оперативно съвместими системи на НАТО и ще подчертае значението на енергийната диверсификация за националната сигурност на страната ни и за регионалната стабилност.\r\nНа 16 декември в Сараево, Босна и Херцеговина, той ще призове висшите държавни служители да запазят стабилността в страната и да продължат реформите и пътя си към Запада. Той също така ще окуражи лидерите на религиозните общности в страната да продължат диалога и да насърчат помирението в следвоенната среда.   Посещението на Съливан в Скопие на 18 декември ще бъде посещението на представител на Държавния департамент на най-високо равнище в Македония от 2001 г. насам. Той ще обсъди с македонските политици регионални въпроси и ще поощри висшите служители да продължат реформите, тъй като страната работи за изпълнение на Договора от Преспа .    И накрая, на 19 декември заместник-държавният секретар ще пристигне във Варшава, където ще потвърди ангажираността на Съединените щати към НАТО. Той ще поздрави лидерите на Полша за ангажимента на страната за споделяне на тежестта в областта на отбраната и ще аплодира усилията за постигане на напредък в енергийната сигурност, като ще отбележи споделената загриженост по проекти като \"Северен поток 2\".", "date": "2018.12.12", "title": "Заместник-държавен секретар на САЩ идва в София по повод енергийната диверсификация"}
{"url": "https://www.actualno.com/business/elenko-bojkov-uvelichenieto-na-cenata-na-vodata-beshe-zalojeno-predi-poveche-ot-godina-news_711243.html", "text": "  \"Това е повишаване на цената на водата беше заложено преди повече от година, когато се приемаха бизнес плановете на дружествата. Когато говорим, е добре да се говори не в стотинки, а в проценти: за Бургас – 10% увеличение, София – 10%. Което води до едно кумулативно увеличение – над 40% за последните 16 месеца, на цената за софиянци”, каза в интервю за bTV енергийният експерт Еленко Божков. Той прогнозира, че прогнозира, че цената на природния газ няма да повлияе на цената на парното.     Според Александър Загоров, конфедерален секретар на КТ „Подкрепа“, големият проблем при тези увеличения е, че работодателите не могат да прогнозират добре разходите си и като следствие са много пестеливи в увеличаването на заплати.   \"Проблемът на бизнеса е не толкова цената на водата, тъй като тя в повечето случаи е с малък дял в себестойността на продуктите и услугите, които произвежда бизнесът. Проблемът на бизнеса е основно цената на електрическата енергия и цената на горивата\", коментира Добрин Иванов от Асоциацията на индустриалния капитал в България (АИКБ).  ", "date": "2018.12.12", "title": "Еленко Божков: Увеличението на цената на водата беше заложено преди повече от година"}
{"url": "https://www.actualno.com/society/shte-ima-poveche-pari-za-dezinfekcija-po-granicite-zaradi-afrikanskata-chuma-news_711319.html", "text": "  Допълнително отделени средства за борба с африканската чума (по дивите и питомните прасета) ще бъдат пренасочени за други разходи, стана ясно след днешното редовно заседание на Министерския съвет. Преразпределението на средствата ще обезпечи и ремонта, оборудването и  изграждането на дезинфекционни съоръжения по Граничните  контролно-пропускателни пунктове в страната.     Няма да се отделят пари за обособени места за първична обработка на дива свиня и съоръжения (ями) за отпадни животински продукти към ловните дружинки. Иначе общо за борба с болестта в началото на юли бяха дадени 4,5 млн. лева.   МЗХГ проведе информационна кампания за запознаване със заболяването и превенция от проникването му на територията на страната. Първият случай на заболяването в страната беше регистриран на 30 август 2018 г. Поради откриването на ловния сезон за групов лов на дива свиня се наложи закупуване на допълнителни консумативи и диагностикуми от Българската агенция по безопасност на храните (БАБХ) за откриване и доказване на заболяването.", "date": "2018.12.12", "title": "Ще има повече пари за дезинфекция по границите заради африканската чума"}
{"url": "https://www.actualno.com/education/vylchev-pravoto-na-obrazovanie-na-deteto-trjabva-da-byde-zadyljenie-na-roditelite-news_711236.html", "text": "  И без промяна в конституцията можем да търсим много други начини да обвържем правото на образование с други неща. Общините, когато се опитват да обвържат определени общински услуги с това дали е заплатена глобата, се сблъскват обаче с конституционни решени.     Това коментира в интервю за БНР министърът на образованието Красимир Вълчев. Идеята за изменение в Конституцията, което да направи основното образование задължително, анонсира първоначално вицепремиерът Томислав Дончев.   Правото на образование на детето трябва да бъде задължение на родителите, категоричен е Вълчев. „Образованието няма как да не бъде задължително, но ние трябва да гарантираме правото на образование на децата, което е задължение на родителите. Факт е, че имаме предизвикателство пред социално и икономическото развитие – може би най-голямото е да интегрираме децата от уязвимите групи, от семействата, в които няма отношение към образованието. За съжаление, тази група се увеличи – демографски, като процент. Особено през годините на прехода образователната система не успя в достатъчна степен да интегрира всички. Цел на образователната политика във всички страни е всички деца да завършат училищно образование, т.е. 12 клас. Това включва както елементи на подпомагане, на насърчаване, осигуряване на равен достъп чрез финансирането на образованието и различни инструменти, така и елементи на задължителност и принуда, макар и те да са до 16-годишна възраст. Всяко преждевременно отпаднало дете е дете, което е в риск да не бъде приобщено, да не бъде пригодно за пазара на труда, да няма пълноценен живот. Ако някой от нас увреди детето си физически, много вероятно е той да бъде съден. Ако обаче го увреди откъм житейски възможности, дори понякога не можем да го накажем“, каза министърът.\r\nСпоред него инструментите, с които разполагат училищата и общините, не винаги са достатъчни. Има 3 инструмента на принуда – глобите, които кметовете могат да налагат, спиране на семейните помощи и наказание за самия ученик, каза просветният министър и подчерта, че обвързването с повече услуги и права би било добра мярка. Министърът изтъкна, че има случаи, когато няма как да не се прибегне до тях. „Необходими са ни елементи на принуда. Не минава задължително през Конституцията, но повдигаме темата с кои други права можем да обвържем правото на образование на децата“, подчерта Вълчев.  \"Най-големият риск пред обществото ни е да имаме голям процент изключени хора. Ако искаме да живеем в проспериращо общество, трябва да намалим делът на преждевременно отпадналите ученици\", категоричен бе още Красимир Вълчев.", "date": "2018.12.12", "title": "Вълчев: Правото на образование на детето трябва да бъде задължение на родителите"}
{"url": "https://www.actualno.com/europe/mvnr-otkri-goresht-telefon-zaradi-atentata-v-strasburg-news_711281.html", "text": "  Българското министерство на външните работи разкри гореща телефонна линия заради атентата в Страсбург.     При нужда българските граждани могат да се свържат с посолството на България в Париж на телефони: +33 1 45 51 85 90 и на +33 1 45 51 85 90 в извънработно време.   От външното ведомство предупреждават, че действията на полицията по залавяне на нападателя продължават, а в цяла Франция е въведена степен на опасност „Внимание, атентат“.\r\nОрганите на реда призовават жителите на Страсбург да останат бдителни и да следват съветите на местните власти. Налице е засилен граничен контрол на границата между Франция и Германия.  МВнР препоръчва на българските граждани, пребиваващи в Страсбург или пътуващи между Франция и Германия, да следват стриктно всички указания на органите на реда и да избягват посещението на публични места в града до успокояване на обстановката.", "date": "2018.12.12", "title": "МВнР откри горещ телефон заради атентата в Страсбург"}
{"url": "https://www.actualno.com/politics/parlamentyt-prie-promeni-v-izbornija-kodeks-odobri-chastichno-mashinno-glasuvane-news_711277.html", "text": "  Парламентът гласува на първо четене промените в Изборния кодекс. „За“ измененията гласуваха 115 народни представители, двама бяха „против“, а 65 се въздържаха     Приетите законопроекти на този етап са два. Предложението на ГЕРБ и „Обединени патриоти“ предвижда Централната избирателна комисия (ЦИК) .\r\nМашините ще се произвеждат от „Информационно обслужване“ АД. Текстовете в законопроекта предвиждат в секции с по-малко от 300 избиратели, при гласуване с подвижна избирателна кутия, в секции в лечебни заведения, домове за стари хора и плавателни съдове, както и в избирателни секции извън страната.    . Вероятно обаче между първо и второ четене ще има промяна - ще има номера, но на партиите и преференциите ще са различни.  Със законопроекта се предлага още дистанционното електронно гласуване да бъде реализирано поетапно, след осигуряване на достатъчно гаранции за тайната на вота. До цялостната реализация обаче трябва да се премине през допълнителни проучвания, въз основа на които .\r\nВторият законопроект, срещнал одобрението на мнозинството, е на партия ВОЛЯ и съдържа две предложения. Те настояват партиите и коалициите, които имат избрани с техните кандидатски листи членове на ЕП, но не са парламентарно представени, да не могат да предлагат членове на районните, общинските и секционните избирателни комисии.\r\nОт партията на Марешки предлагат още монтирането на . Така избирателите ще могат да наблюдават на живо изборния ден на сайта на районната избирателна комисия. Всеки гражданин ще може да подаде сигнал за нарушения в изборния процес.        За цялостното въвеждане на машинното гласуване настояха от БСП. „Нашата страна – България, е страна на космонавти и горда с постижения в IT сектора, но катастрофира пред елементарното изискване на Изборния кодекс за няколко прости машини, оборудвани с не особено сложен софтуер“, заяви по време на дебатите соцдепутатът депутат Крум Зарков. Той попита по какви критерии ЦИК ще избере къде да има или да няма машини за гласуване, каквото е предложението на управляващите. Според него отговорът е прост – или някой не иска да има машинно гласуване, или вносителите искат да угодят на ЦИК, разтоварвайки ги от това задължение.\r\n„Държавата има възможност да осигури машини за всички секции. Въпросите са: Струва ли си това? Кому е изгодно това?“, попита Данаил Кирилов от ГЕРБ. Според него машинното гласуване не опростява изборния процес, защото резултатът от него не се отчита автоматично, а се отразява в протоколите на избирателните секции чрез преброяването на разписките, на което на практика означава, че има двойно преброяване по този способ. .\r\nНеобходимостта от машинно гласуване защитиха от ДПС. Според партията то може да върне доверието в изборния процес, а скъпата цена за въвеждането му е мит. „Няма да има невалидни бюлетини. Дори и да има, броят им ще бъде минимизиран“, смята депутатът Йордан Цонев.", "date": "2018.12.12", "title": "Парламентът прие промени в Изборния кодекс, одобри частично машинно гласуване"}
{"url": "https://www.actualno.com/business/oshte-134-mlrd-leva-dyrjavni-pari-za-stroeja-na-am-hemus-news_711331.html", "text": "  1 349 856 000 лева реши да отпусне правителството за изграждането на поредната отсечка на АМ \"Хемус\" - 134,2 километра, между Боаза и път I-5 Русе - Велико Търново.     Парите отиват в бюджета на МРРБ, от централния бюджет.   Общата дължина на АМ \"Хемус\" от София до Варна е около 420 километра. Изградени са участъците между София и Ябланица и от Белокопитово до Варна, които са общо близо 170 километра. В момента се строят още близо 26 километра от автомагистралата - 9,3 километра в отсечката между Ябланица и Боаза и 16,32 километра от пътен възел \"Буховци\" до пътен възел \"Белокопитово\".\r\nЦялостното доизграждане на АМ „Хемус“ е основен приоритет в управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна. Ще се съкрати времето за пътуване между столицата и третия по големина български град. Автомагистралата ще осигурява и връзка с пристанище Варна, което е ключово за търговията с Русия, Украйна и Турция.  ", "date": "2018.12.12", "title": "Още 1,34 млрд. лева държавни пари за строежа на АМ \"Хемус\""}
{"url": "https://www.actualno.com/balkani/belgrad-velika-albanija-e-problem-za-sigurnostta-na-balkanite-news_711342.html", "text": "  Министърът на отбраната на Сърбия Александър Вулин изрази мнение, че създаването на „велика Албания“ и пълното пренебрегване на международното право са истинските проблеми за сигурността на Балканите, предаде БГНЕС.     Според него създаването на „велика Аолбания“ неизбежно води до конфликт.   „Те са заплаха не само за Балканите, но и за цяла Европа, но и действителна опасност за нашия народ“, каза Вулин.\r\nТой допълни, че не може да се решава албанският национален въпрос, а в същото време на сърбите да се казва, че нямат никакво право да решават своя национален въпрос.  „Ако светът повтори грешката с позволението велика Албания да се храни от сръбското национално тяло, ще дочака същата тази велика Албания да запали целите балкани. Злото няма граници и не може да се спре“, каза Вулин.\r\nМинистърът подчерта, че светът иска от Сърбия да занемари собствените си интереси – независимо кои, когато става дума за Черна гора, Македония, че дори и Босна и Херцеговина, и да се събуди от мечтата за решаване на националния въпрос.   „Иска се Сърбия да създава държави на другите и да гарантира мира и сигурността на тези други държави с това, че се отказва от собствените си интереси и собствения си мир.    Сърбия трябва да популяризира себе си и своите интереси и да каже, че нашите интереси са там, където живеят сърби, да ги защитаваме и пазим, а от Сърбия да направим силна и добре уредена страна. Без силна Сърбия няма решаване на националния въпрос“, подчерта Вулин.", "date": "2018.12.12", "title": "Белград: „Велика Албания“ е проблем за сигурността на Балканите "}
{"url": "https://www.actualno.com/velikotarnovo/bezplaten-internet-shte-imat-grajdanite-na-chetiri-obshtini-vyv-velikotyrnovska-oblast-news_711316.html", "text": "   са във Великотърновска област, които са спечелили ваучер на стойност от 15 000 евро Те са поканени да подпишат споразумение за отпускане на безвъзмездни средства с Изпълнителната агенция за иновации и мрежи (INEA) в Portal WiFi4EU. Средствата са предназначени за осигуряване на      Това стана ясно от към общините за представяне на предложения по Инициативата на ЕК, която се проведе във времето от 7 до 9 ноември 2018 г. От България по тази покана са кандидатствали 215 общини, а от цяла Европа повече от 13 000 общини. След оценка на заявленията от INEA - изпълнителната агенция на Комисията, която отговаря за въвеждането на WiFi4EU, печелившите общини от България са 113 от общо 2800 общини, спечелили в Европа въз основа на принципа \"първи предложил - първи обслужен\".    – каза Жан-Клод Юнкер, председател на Европейската комисия.   общините ще трябва да изградят инфраструктурата за безплатен достъп до безжичен интернет, като създадат Гражданите ще могат да използват точките за достъп в рамките на Инициативата на ЕК , след което Община Велико Търново съобщава, че вече работи по подготовката за включване на точките за достъп. Предстои да бъде направен и детайлен анализ относно възможностите за осигуряване на достъп и на други обществени места – библиотеки, жп и автогари, музеи и др.    включва всички общини с осигурен безплатен интернет за гражданите, който ще улесни връзките между тях и ще разшири свързаността и обмена между европейските градове и региони.     Тя ще подпомогне Първата покана разполага с бюджет от 42 млн. евро. В началото на 2019 г. ще бъде открита Втора покана, по която ще могат да кандидатстват тези общини, които не са спечелили ваучер този път.", "date": "2018.12.12", "title": "Безплатен интернет ще имат гражданите на четири общини във Великотърновска област"}
{"url": "https://www.actualno.com/crime/ot-1-do-10-godini-zatvor-za-krajba-na-kola-prie-parlamentyt-news_711332.html", "text": "  Кражбата на кола вече ще се наказва със затвор от 1 до 10 години. Това решиха депутатите, като приеха на второ четене поправки в Наказателния кодекс, предложени от кабинета.     В НК се създава нов квалифициран състав на кражба - когато предметът ѝ е моторно превозно средство. Промените предвиждат още приготовлението към кражба на автомобил да се наказва като самостоятелно престъпление. .   Парламентът прие и промените в НК, внесени от депутатите от ГЕРБ и Обединени патриоти за нелегалното производство на алкохол и цигари.\r\nОт 1 до 6 г. затвор и глоба от 20 до 100 хил. лева вече грози всеки, който произвежда или държи с цел разпространение алкохол, алкохолни напитки или тютюневи изделия без лиценз, решиха депутатите.  До момента НК преследваше само продажбата на нелегално произведени цигари и алкохол, но не и производството им. Така че управляващите спешно изготвиха промените, за да запушат пропуските в законодателството.\r\nДепутатите решиха още, че и притежанието на самата техника за т.нар. нелегални цигарени фабрики, също ще се счита за престъпление.   Поправката в НК предвижда да се наказва с 3 години затвор този, който в нарушение на установения ред изготвя, държи или укрива предмети, материали или оръдия, както и технически съоръжения, за които знае или предполага, че са предназначени или послужили за изграждане на съоръжения за производство на алкохол или тютюневи изделия.    ", "date": "2018.12.12", "title": " От 1 до 10 години затвор за кражба на кола прие парламентът"}
{"url": "https://www.actualno.com/dobrich/na-pensionna-vyzrast-sa-blizo-40-ot-lekarite-v-bolnicata-v-dobrich-news_711324.html", "text": "  От 111 лекари в многопрофилната болница за активно лечение в Добрич , а броят на специалистите по здравни грижи на пенсионна възраст е 51. Това съобщи за изпълнителният директор на здравното заведение д-р Светозар Байчев. „Трудно е да се прави избор сред хора, които са завършили трудовия си живот“. Така д-р Байчев коментира обявения конкурс за началници на отделенията по Неонатология, Нервни болести, Педиатрия,  Първо и Второ вътрешни отделения, Ортопедия, отделение по диализно лечение в МБЛАЛ – Добрич, както и на старши медицински сестри към тези отделения. Длъжностите са изборни и по закон ръководството на болницата може да обяви конкурс след изтичане на 3-годишния срок.     Липсата на кадри е голям проблем и за здравното заведение в областния добруджански град. По думите на д-р Байчев единици са привлечените млади лекари. По-голямата част от завършващите медицина .   Болницата обслужва цялата Добричка област, чието население е около 180 000 души. Тя се явява и общинска болница за жителите на общините Добрич, Добричка, Тервел, Крушари и Генерал Тошево. В Каварна и Балчик има общински болници, а другата морска община – Шабла, разполага с няколко общопрактикуващи лекари.  \r\nПо данни на д-р Байчев през миналата година около 44 хиляди пациенти са прегледани в спешното отделение на многопрофилната болница, а хоспитализираните в здравното заведение са 18 хиляди души. Той е категоричен, че държавната политика се нуждае от промяна. Сега като си вземат специалност, младите лекари предпочитат да работят в София или във Варна и няма никакво законово основание за задържането им в по-малките здравни заведения.  ", "date": "2018.12.12", "title": "На пенсионна възраст са близо 40% от лекарите в болницата в Добрич"}
{"url": "https://www.actualno.com/pleven/plevenska-oblast-e-na-18-o-mjasto-po-sredna-zaplata-v-stranata-news_711320.html", "text": "  По предварителни данни през третото тримесечие на тази година средната месечна работна заплата за област Плевен е била 863 лв. За обществения сектор тя е 965 лв., а за частния - 820 лева. Тези цифри нареждат региона на 18-о място по показател средна работна заплата сред всичките 28 области в страната, съобщи днес териториалното бюро на Националната статистика.     Спрямо същия период на предходната година средната месечна работна заплата в Плевенско в обществения сектор нараства с 8.2%, а в частния сектор – с 2.0%.   Най-високо средномесечно трудово възнаграждение през третото тримесечие на т.г. са получили наетите в енергетиката - 1 406 лв., в селското стопанство – 1 215 лв., в банките и застрахователните компании – 1 156 лв., в здравеопазването и социалните дейности –  1 083 лв., в държавното управление – 1 066 лв., и в образованието – 1001 лв.\r\nНаетите лица по трудово или служебно правоотношение в област Плевен към края на септември 2018 г. намаляват с 0.6% спрямо края на юни 2018 г., като достигат 58.0 хиляди.  В структурата на наетите лица по икономически дейности през третото тримесечие на 2018 г. най-голям е относителният дял на наетите  в преработващата промишленост – 27.6%,, в търговията и ремонта на автомобили –  16.8%,  в здравеопазването  – 10.4%,  и в образованието –  9.7%.", "date": "2018.12.12", "title": "Плевенска област е на 18-о място по средна заплата в страната"}
{"url": "https://www.actualno.com/curious/tova-sa-12-te-naj-vlijatelni-jeni-v-sveta-za-2018-g-news_711053.html", "text": "  Дамите в топ 100 на подреждането са от шест сфери на дейност - бизнес (27), технологии (18), финанси (12), медии и развлекателна индустрия (16), политика (22) и филантропия (5). Общо тези жени контролират или влияят на близо 2 трiлиона долара приходи и ръководят 5 милиона служители.          12. Гейл Бодро, главен изпълнителен директор на Anthem  11. Шерил Сандбърг, главен оперативен директор на Facebook    10. Джини Ромети, главен изпълнителен директор на IBM  9. Мерилин Хюсън, главен изпълнителен директор на Lockheed Martin  8. Ана Ботин, председател на Banco Santander         7. Сюзън Войчицки, главен изпълнителен директор на YouTube  6. Мелинда Гейтс, съпредседател на фондация Bill & Melinda Gates Foundatio  5. Абигейл Джонсън, главен изпълнителен директор на Fidelity Investments  4. Мери Бара, главен изпълнителен директор на General Motors     ", "date": "2018.12.12", "title": "Това са 12-те най-влиятелни жени в света за 2018 г."}
{"url": "https://www.actualno.com/crime/majkata-na-nikolaj-banev-na-svoboda-sreshtu-garancija-ot-10-000-leva-news_711335.html", "text": "        77-годишната жена ще отговаря за участие в организирана престъпна група за данъчни престъпления, присвояване и пране на пари, предаде bTV.   Мария Банева остава на свобода срещу 10 хиляди лева гаранция.\r\nСинът ѝ и съпругата Евгения бяха екстрадирани от Франция миналата седмица. Те са с редица обвинения, включително за данъчни измами и пране на пари.  По-рано днес Мария Николова, представена като юрист и вътрешен човек за бизнеса на Баневи, разкри, че Николай Банев е предпочел вместо да даде заплати на служителите си.\r\nПо думите на Николова \"Полимери\" е бил изключителен обект – с утвърдени пазари, работещи механизми. Ако работеше нормално, щеше да има печалба за милиони, каза тя. И добави – още 2009 година ми стана ясно, че Баневи нямат намерение да разработват предприятието.   С тогавашния главен счетоводител събрахме 1,5 млн. лева от несъбрани дългове към \"Полимери\". Предложих на г-жа Банева да се платят първо заплатите на работниците, които не бяха взимали такива от шест месеца – само аванси от по 50 лева. Първоначално тя каза \"да\", но после се обади Николай Банев и обяви, че иска парите по негова сметка, за да си купи кола, твърди Николова. Дойде Икономическа полиция, но нищо не се случваше, добави тя.    ", "date": "2018.12.12", "title": "Майката на Николай Банев - на свобода срещу гаранция от 10 000 лева"}
{"url": "https://www.actualno.com/politics/pravitelstvoto-odobri-promeni-v-zakona-za-jivotnovydstvoto-news_711340.html", "text": "  Правителството одобри промени в Закона за животновъдството, които предвиждат промяна на вече одобрена развъдна програма и възможност за частично отнемане на разрешението за развъдна дейност.     Опитът през последните години наложи разписване на изискване за извършване на задължителна, предварителна проверка на място от Изпълнителната агенция по селекция и репродукция в животновъдството, след подаване на заявлението от развъдната организация и сформиране на комисията за неговото разглеждане. Тази промяна ще подобри контрола върху развъдната дейност и ще позволи преодоляване на съществуващи практики, съобщиха от пресцентъра на МС.   Премахнато е изискването за представяне на някои официални удостоверителни документи на хартиен носител, което е прилагано към настоящия момент, като същите се проверяват по служебен път.\r\nПромените са с цел синхронизиране с Европейското законодателство и по- конкретно с Регламент (ЕС) 2016/1012 на Европейския парламент и на Съвета от 8 юни 2016 година относно зоотехнически и генеалогични условия за  развъждане, търговия и въвеждане в Съюза на чистопородни разплодни животни, хибридни разплодни свине и зародишни продукти от тях (OB L, 171 от 29.06.2016 г.), който се прилага от 1 ноември 2018 г.  ", "date": "2018.12.12", "title": "Правителството одобри промени в Закона за животновъдството"}
{"url": "https://www.actualno.com/curious/dneven-horoskop-za-13-dekemvri-news_711373.html", "text": "        През този ден ще бъдете силно изкушени. Не бързайте да консумирате щастието си веднага, нищо че ви е в кърпа вързано. Насладете се на процеса. През този ден може да изпитате някои неудобства. Не всичко на този свят е перфектно и всъщност това ще внесе дадено разнообразие. Заложете на интересното.      През този ден намалете общуването до минимум или поне хората около вас. Съществува риск да се разстроите от дадена информация и няма да ви е приятно да има много хора около вас.     Денят ще изисква бърза и незабавна реакция от ваша страна. Посъветвайте се с интуицията ви, но и се опитайте да проявите далновидност. Без компромиси няма да минете.    През този ден не бъдете прекалено подробни и описателни. Рискувате да разкриете прекалено много за себе си и да станете уязвими по този начин. Избягвайте да взимате важни решения днес, тъй като концентрацията няма да е от най-силните ви страни. Рискувате да направите сериозни грешки с дългосрочни последици.   Това е ден, в който да помислите за себе си. Не се пренебрегвайте заради когото и да било, колкото и да ви е близък. Вашата цялост е най-ценна.    Днес ще имате прекалено голям апетит към всички и към всичко. Задължително редуцирайте желанията си, в противен случай рискувате да останете прекалено разочаровани. Това е ден, в който да се погрижите за външния ви вид. Може да си купите и нова дреха или обувка. Изберете стила преди всичко и не залагайте на прекалено ярки цветове.    Денят ще ви изправи пред избор и няма да ви е лесно, но на кого ли му е. Бъдете анализиращи и разсъдителни. Емоциите оставете за празнуването след това. През този ден ще имате възможността да възстановите ваши загубени позиции.  Не пропускайте възможността за действие, тъй като не е ясно кога отново ще имате подобен шанс. Това е ден, в който да дадете воля на фантазията ви. Ваша необикновена идея може да се превърне в гарант за успешното развитие на професионалната ви кариера.", "date": "2018.12.12", "title": "Дневен хороскоп за 13 декември"}
{"url": "https://www.actualno.com/razgrad/razmina-se-prinuditelnoto-bezvodie-za-horata-ot-obshtina-kubrat-news_711369.html", "text": "  С една година ще бъде разсрочен дългът от , натрупан от ВиК „Меден кладенец“ в Кубрат към Енерго-Про, след като днес е постигнато споразумение между енергийното дружество и общината.     На днешната извънредна сесия всички съветници са дали съгласието си за поемане на дълга и е даден мандат на кмета да тегли ., с който са се покрият задълженията. Това съобщи за кметът на Кубрат Алкин Неби. По негови данни общинското дружество ВиК „Меден кладенец“ има ., като близо 800 хил. от неплатените сметки за вода са на фирми. Некоректните юридически лица, дължащи големи сметки за вода, са били дадени на частен съдебен изпълнител от Енерго-Про, каза още кметът. Тепърва ще се установява техният брой и сумата, която трябва да платят.\r\nДнес беше последният срок, който Енерго-Про даде на община Кубрат за постигане на споразумение по плащането на дълга. Съществуваше реална опасност да бъде спряно електрозахранването на всички съоръжения на ВиК и хората в Кубрат и още 17 населени места да останат без вода.", "date": "2018.12.12", "title": "Размина се принудителното безводие за хората от община Кубрат"}
{"url": "https://www.actualno.com/politics/pravosydnijat-ministyr-shte-uprajnjava-posledvasht-kontrol-vyrhu-dejstvijata-na-us-fond-zatvorno-delo-news_711343.html", "text": "  Министърът на правосъдието или негов заместник ще продължат да осъществяват последващ контрол над действията на Управителния съвет (УС) на „Фонд затворно дело“, но не предварителен, както досега. Това следва от приетите от правителството промени в Правилника за устройството и дейността на Държавно предприятие „Фонд затворно дело“, съобщиха от правителствения пресцентър.     С измененията се дава възможност на министъра на правосъдието да делегира на изпълнителния директор на предприятието правомощия да приема решения за придобиване, разпореждане, бракуване или ликвидация на дълготрайни материални активи, без недвижимо имущество.   Допълва се и текстът на чл. 19, в който изрично се посочва, че правилата за реда и организация на УС се утвърждават от министъра на правосъдието, който упражнява правото на собственост на държавата в държавното предприятие. В досегашния текст не е изрично уредено кой ги утвърждава.\r\nВключва се и разпоредба, която урежда статута на Центъра за професионално обучение на лишени от свобода. Предвижда се той да осъществява начално професионално обучение - придобиване на първоначална квалификация по професия или по част от професия и продължаващо професионално обучение на лица, навършили 16 години, чрез актуализиране, разширяване или надграждане на придобитата квалификация по професия или по част от професия.  ", "date": "2018.12.12", "title": "Правосъдният министър ще упражнява последващ контрол върху действията на УС \"Фонд затворно дело\""}
{"url": "https://www.actualno.com/vraza/germanskata-kompanija-md-elektronik-gmbh-shte-ima-zavod-vyv-vraca-news_711365.html", "text": "  Германската компания \"МД Електроник ГмбХ\" вече е одобрена за сертификат клас А от Българската Агенция за Инвестиции. Това е поредната стъпка към изграждане на завод за автомобилни кабели във Враца. Фирмата вече е внесла своите документи за инвестиционен интерес в Община Враца. Самата инвестиция е за близо 22 000 000 лв. Освен строеж на завод, са предвидени пълното му оборудване с машини от най-ново поколение. Обучение на служители, включително квалификация и преквалификация.     На редовната сесия на Общинския съвет през декември се очаква да бъде одобрен договорът за продажба на близо 80 декара между кв. “Сениче” и кв. “Кулата”. Самият договор ще бъде подписан в първите дни на януари 2019, когато и представители на фирмата ще дадат пресконференция във Враца. Произвеждат автомобилни кабели за пренос на информация. Работят на 3 континента. В първата фаза от проекта си ще наемат минимум 300 души, като са предвидили и разширяване до 1000 души. Техният бизнес изисква повече хора, но разширението зависи главно от трудовия пазар в нашия регион. Ако има можещи и желаещи да работят хора – те ще се разрастват.  \"Моето лично очакване, е че МД Електроник ще даде начален тласък за развитие на много допълнителни малки бизнеси, които ще допълват и подпомагат тяхната дейност. Ще даде увереност и на други по-големите инвеститори, които все още се колебаят дали да дойдат в нашия град. Това пък ще ускори създаването на нова модерна индустриална зона. Щe върнат много от работещите в съседните населени места врачани в родния град, което ще им спести пътуванията и ще им даде повече пълноценно време в личния живот – семейство, приятели, хобита\", написа в блога си кметът Калин Каменов. \"Вярвам, че с тази инвестиция животът във Враца ще стане по-добър\", пожела си градоначалникът.", "date": "2018.12.12", "title": "Германската компания МД Електроник ГмбХ ще има завод във Враца"}
{"url": "https://www.actualno.com/healthy/predlojenie-pri-otkaz-na-bolnica-da-dade-materiali-pri-proverka-da-se-anulira-dogovoryt-s-nzok-news_711378.html", "text": "  \"В анекса към Националния рамков договор ще има клауза при отказ на болница да даде материали при проверка да се анулира договорът ѝ с Касата. Гарантирам, че след Нова година ще има проверки.\" Това съобщи проф. Генчо Начев, председател на Българското дружество по кардиохирургия, на пресконференция в БТА, на която се обсъждаха обективните данни за дейността на болниците в сферата на ортопедията и кардиохирургията.      \", каза още той.   По думите му камерите в болниците са в полза на екипа, който  извършват интервенцията. Според него обаче камерата на входа и изхода  няма да даде нищо, както и анкетата с болните никога не може да покаже  качеството на лечение. Той даде пример с болница „Св. Екатерина“, която  ръководи.\r\n\"При нас има камера във всяка операционна зала, която заснема  самата операция. Имаме камери в ангиографските кабинети, които заснемат  процедурата. Тези камери са свързани с аудиторията и в реално време може  да се предава съответно какво се извършва там за обучение на студенти и  специализанти\", каза още проф. Начев. Той посочи, че преди 10 години  известен професор е записвал всяка своя операция и когато са го съдили,  той е разполагал с доказателствен материал, че е извършил всичко по  правилата.   \"Съжалявам, че няма представител на  Министерство на здравеопазването, защото това е проблем основно техен.  Никъде пазарът в областта на медицината не е чист. Никъде няма чист  пазар, чиста конкуренция. Той е квазипазар, защото винаги има регулация.  Регулацията се прави в името на обществото“, каза още проф. Начев. По  думите му тази регулация трябва да се направи от министерството, а вече  Касата има възможност да не сключва договори с всички. „Все още не го е  направила\", допълни още проф. Начев.\r\nТой даде и статистика за операциите на стент и байпас:       \"Средно за  Европа съотношението между поставени стентове и байпас хирургия е 3,8  към 1 в полза на стентовете“, каза проф. Начев, като уточни, че данните  са отпреди две години. \"В България 2016 г. съотношението беше 12,36 към  1,2017 г. стана 13,86 към 1\", каза още проф. Начев.\r\nПо думите му най-евтините пътеки са най-малко там, където отчитат по-скъпите, за да вземат повече пари. Проф. Начев изтъкна това като признак за потенциално нарушение на закона. Той даде пример със случай, в който НЗОК е изискала документи и материали от лечебно заведение, но те са били отказани и в този случай НЗОК не е могла да направи нищо особено, тъй като в настоящия Национален рамков договор няма клауза, която казва, че при отказ да се дадат материалите при проверка, се анулира договора. „В анекса, който предстои сега да се подпише тази клауза ще я има“, заяви още проф. Начев.\r\nАко в национален мащаб отношението между по-евтините и по-скъпите клинични пътеки е приблизително равномерно разпределено, то тук в две болници - частна и държавна разликата е драматична, коментира д-р Стоян Лазаров, член на УС на Българското дружество по кардиохиругия. По думите му това поражда съмнения за коректността на колегите му и би трябвало да подлежи на проверка и анализ.\r\nОт своя страна председателят на Българската ортопедична и травматологична асоциация проф. Асен Балтов съобщи, че има желание да бъде създаден регистър, в който да бъдат ясни какви импланти се слагат, за може да се види количеството и качеството, предаде агенция Фокус.\r\n\"По този начин ще стане ясно колко пъти е опериран и колко пъти се е наложило след това да се направи ревизия и защо е правена, както и кой е извършил операцията и последващата такава\", каза проф. Балтов, като добави, че това са неща, които веднага ще излязат на светло, ако има такъв регистър.      \"„За съжаление, до този момент той не беше осъществим, но при стеклите се неща в НЗОК със затягане на контрола, мисля, че това ще бъде следващата стъпка“, добави още той.\r\n\"Когато един човек иска да получи нещо добро, той наистина трябва да знае и да е сигурен, че това, което му се имплантира в организма е добро“, добави той и цитира публикация от миналия месец на в „Гардиън“, в която се посочва, че повече от 2,5 млн. пациенти по света са загубили живота си поради некачествени импланти.\r\n\"Показателен е и примерът с еквадорската фирма, която правеше от технически силикон изкуствените гърди. Същото е и при имплантите и протезите, които са в ортопедията и травматологията, така че това е изключително важно и аз адмирирам това, което направиха от НЗОК - да има референтни импланти.\r\nПредседателят на Българската ортопедична и травматологична асоциация коментира, че и по този начин губят както пациентите, така и държавата.\r\nПрипомняме, че съгласно данните от Индекс на болниците от 241 изследвани болници у нас комплексно лечение над средното ниво могат да предоставят едва 23 лечебни заведения или 9%.   Болниците, сключили договор със здравната каса, които работят по всички клинични пътеки, пък са едва 28. Това показват данните от проучване, наречено Индекс на болниците, което цели да проследи състоянието на болничната помощ у нас.\r\nПо-малко от 21% от болниците у нас са над средното ниво по отношение на възможността да извършват сложни ортопедични операции. От 84 проучени лечебни заведения 58 не постигат средното ниво на операциите, обясни проф. Петко Салчев, консултант на проекта „Индекс на болниците”, съобщи .\r\n\"И при комплексния индекс водещи са четири от болници, като на първо място е \"Пирогов\". А от всички 241 лечебни заведения само 23, или 9% са над средното за страната, съобщи проф. Салчев.\r\n\"Второто, което мен ме притеснява, е, че продължават да се творят клинични пътеки, които са с под 10 пациента обем за годината , което разсейва публичния ресурс. Не на последно място е и, че има клинични пътеки, които са без включени диагнози в тях\", поясни още той.\r\nПодобна е и ситуацията със сърдечните операции. От 10 болници, които извършват такива, само 4 осигуряват комплексна грижа. Според кардиолози не трябва болница, която има отчетена една сърдечна операция на година, да продължава да има договор със здравната каса по кардиологични клинични пътеки.   ", "date": "2018.12.12", "title": "Предложение: При отказ на болница да даде материали при проверка да се анулира договорът ѝ с НЗОК"}
{"url": "https://www.actualno.com/interest/zashto-kato-napishesh-idiot-v-google-izliza-snimkata-na-trymp-video-news_711345.html", "text": "  Защо когато напишеш \"идиот\" (на английски език) в търсачката на Google, излизат снимки на президента на САЩ Доналд Тръмп? На този въпрос трябваше да отговаря главният изпълнителен директор на Google Сундар Пичай – и то пред Конгреса.      Въпросът, естествено, беше зададен от Републиканската партия. Пичай обясни, че се прави съпоставка между ключови думи и използването им в невъобразим брой интернет страници, като в уравнението се включват трендове на търсене на тези думи – т.е. колко често се търси по дадена дума, колко е популярна в даден отрязък от време.\r\nПичай беше категоричен, че няма начин служител на Google да е направил така, че да се манипулират резултатите от търсенето по ключова дума. Конгресменът Ламар Смит обаче не се съгласи, а негов колега – Стив Кинг, показа на iPhone-а си свой \"зъл\" колаж, на което Пичай отговори, че iPhone не е продукт на Google, за да може компанията да го контролира по какъвто и да е начин. Стигна се дотам, че Кинг поиска профилите на служителите на Google в социалните мрежи да бъдат следени, за да се видят политическите им пристрастия, с идеята да стане ясно има ли неприрязън към Доналд Тръмп.  Изслушването беше широко коментирано в Twitter, като един от потребителите иронизира, че конгресмените не са питали Пичай нито веднъж защо Google участва в разработка на военни дронове за американската армия, но са задали 1 трилион въпроса защо има \"зли неща\" в Google, когато си напишат името.", "date": "2018.12.12", "title": "Защо като напишеш \"идиот\" в Google излиза снимката на Тръмп? (ВИДЕО)"}
{"url": "https://www.actualno.com/curious/10-prichini-s-koito-shte-se-ubedite-che-kuchetata-sa-naj-dobrite-ni-prijateli-news_711388.html", "text": "   Десетки хора вярват, че кучетата са . Единствени техни слушатели, най-верни другари и чест повод за усмивки. За някои това може да е странно: кой би бил най-добър приятел с куче? Отговорът е – всички. За да убедим и тези, които не вярват, а и да затвърдим позицията на тези, които го знаят, подбрахме . Прочетете ги, и ако сме ви разубедили, грабвайте якето и отидете до най-близкия приют за животни, където ще откриете следващия си най-добър приятел!      1)\tНе се влияят от това дали сме добри или лоши – често истинските ни приятели ни напускат, защото твърдят, че не сме това, което търсят. Разочароваме ги, вбесяваме ги или ги предаваме. При кучетата това не може да се случи, те ни обичат безрезервно и вярват сляпо в нас. Никога не ни критикуват за недостатъците ни и смело продължават да ни обичат. Просто такива – каквито сме. Кой може да се похвали с такива приятели сред хората?\r\n2) – материализмът е непознато явление за четириногите ни приятели. Те ще ни последват дори накрая на света. Не ги интересува дали живеем в малък апартамент, срещу баничарница. Или в тузарска къща на брега на океана. Кучетата се влюбват в човека и го следват където и да е. Те искат малко място, където да заспят вечер. Място до камината, или пък до вашите крака. Все едно  къде – важното е и вие да сте в стаята.\r\n3) – дори и най-малките кучета са отлични пазачи. Няма нужда да давате скъпи такси за охранителни фирми или пък да плащате за висок ограда. Дори при най-малкия намек за опасност към стопанина им, кучетата се превръщат в яростни зверове, които защитават човека, който обичат. Не се опитват да го променят, не питат „трябва ли”. Втурват се напред и бранят този, с когото живеят.  4)\tЧудесни партньори за пица – кучетата могат да бъдат чудесна компания за пица вечер в чаша вино (за вас, не за кучето). Когато се чувствате самотни, имате лош ден или просто ви е криво, може да се доверите на изпитаната компания на кучето. То ще легне на дивана до вас и ще бъде най-добрата компания за филм и една голяма пица. Разбира се, рискът тук е, че трябва да споделите пицата, като с добър приятел. Но какво е една пица, пред възможността да се почувстваш обичан.\r\n5)\tНужен елемент за отслабване – собствениците на кучета могат да имат чудесна мотивация да спортуват. Задължителна разходка три пъти на ден, може да бъде разширена до лек крос в парка или обиколка на града. Кучето ни ще се разходи и ще свърши своите тайни „работи”, а ние на спокойствие ще можем да поспортуваме. Така съчетаваме: разходката на открито, спорта и разходката за кучето. Истинска оферта, която не трябва да пропускаме.\r\n6) – кучета никога не лягат да спят до човека, на когото нямат доверие. Доказаната теория е показателна, че присъствието на куче в дома помага да филтрираме добрите от лошите хора. Ако кучето ви лае, скимти или се крие от даден човек – не му имайте доверие. Разбира се, това може да не е съвсем вярно. Много стопани на кучета споделят, че кучето им лае техните половинки, че дори и децата им. Понякога това може да се дължи на ревност, която нашите четириноги приятели изпитват, ако трябва да ни делят с някого.    7) – някои стопани на кучета пък са на мнение, че кучетата им имат неподражаем талант да разбират коя храна е вкусна и коя не. Те разказват, че домашният им любимец стои под масата, с очакващ поглед, когато ядат дадено ядене, а друг път въобще не ги интересува. Интересното е, че обикновено избраното ядене е  нездравословно или високо калорично. Как тогава да не ги обичаш, когато разбират кое е най-вкусното нещо на света?\r\n8) – кучетата спят по-малко от котките, които прекарват около 19 часа на ден в сън, но все пак и те са любители на дрямката. Обикновено, домашният любимец спи до момента, когато неговия стопанин се събуди. Тук е намесен инстинктът му за защита. Стопанинът – лицето, което трябва да бъде пазено, е защитено в леглото и кучето е спокойно. Сънят на кучето може да бъде смутен, ако чуе неразпознат шум в близост или пък иска да отиде на разходка.\r\n9) – кучетата са склонни към авантюри. Ако котката е известна с това, че маниак на тема дом и сигурност, то кучетата си падат по приключенията. Няма да съжалявате, ако вземете вашия приятел с вас на семейната ви почивка, или пък го заведете на нова и интересна дестинация. Освен, че ще прекара изключително забавно и вълнуващо, вашият домашен любимец ще открие нови светове и със сигурност ще се забавлява.\r\n10)\tМожете да се обличате еднакво с тях – Помните ли Бруузар? Той е чихуахуа, и е кучето на Ел Уддс от „Професия Блондинка”. Забавната комедия ни показваше, как главната героиня облича кучето си в еднакви розови нюанси на своите дрехи. Е, дори и това да е малко прекалено, винаги може да облечем домашния си любимец по наш вкус и дори сходно с нашето облекло. Зоомагазините предлагат богат избор от различни дрешки, подходящи за различните сезони, с които кучетата ще са хем модерни, хем добре облечени. Различните сайтове дори предлагат аксесоари към облеклото като: обувки, шапки, чорапки, чантички и дори бижута за домашни любимци.    ", "date": "2018.12.12", "title": "10 причини, с които ще се убедите, че кучетата са най-добрите ни приятели "}
{"url": "https://www.actualno.com/plovdiv/nagradiha-s-pochetno-otlichie-za-geroizym-policaja-spasil-kolabiralo-dete-v-plovdiv-news_711423.html", "text": "  Полицаят Стойчо Яковски бе награден с почетно отличие от БЧК. На церемония, той бе отличен за проявен героизъм и оказана първа помощ на 4-годишно дете, което колабира по време на полицейска демонстрация по случай празника на МВР. Инцидентът се случи в началото на ноември до стадин \"Пловдив\". Тогава малкият Павел колабира и си глътна езика докато наблюдаваше заедно с родителите си действията на командосите.      Суматохата и виковете на майката за помощ прекъснаха словото на директора на полицията в Пловдив - старши комисар Атанас Илков, който заедно с гостуващия под тепетата заместник-министър на вътрешните работи Стефан Балабанов и други полицаи веднага се затичаха към момченцето. Полицаят Стойчо Яковски реагира светкавично и помогна детето, докато неговият колега - говорителят на \"Пътна полиция\" Ботьо Гиргинов, успокояваше родителите с думите: \"\"Спокойно, обучени сме, не се притеснявайте\". След това детето бе прегледано от пристигналия екип на Спешна помощ и бе откарано в болница, където остана за наблюдение.  „Благодаря на Български Червен Кръст, за високото отличие. Признателен съм на целия екип, с който съм работил през годините, за придобитите знания и умения. Бъдете здрави!”, написа Яковски във Фейсбук след церемонията. Награденият полицай е един от най-дейните служители на реда в Пловдив. Той е редовен участник в редица акции, посветени на безопасността на движението, като прави това напълно безвъзмездно, често в извънработно време. Стойчо Яковски е чест гост на училища и детски градини, където разяснява всички правила, свързани с безаварийното придвижване. Освен това полицаят - герой е водещ инструктор по самоотбрана по българското бойно изкуство Да Дао.    ", "date": "2018.12.12", "title": "Наградиха с почетно отличие за героизъм полицая, спасил колабирало дете в Пловдив"}
{"url": "https://www.actualno.com/europe/napadateljat-ot-strasburg-e-imal-27-prisydi-news_711347.html", "text": "   Това предава AFP, цитирана от \"Фокус\".     Нападателят все още се издирва, но четирима души, свързани с него, бяха задържани през нощта в Страсбург заяви антитерористичният прокурор Реми Хайнц на пресконференция. Двама от задържаните са брят на стрелеца.   Издирваният Шериф Шекат е бил осъждан 27 пъти във Франция, Германия и Швейцария за престъпления, включително насилие и грабеж, каза Хайнц.\r\nПрез 2015 г. той е бил набелязан от силите за сигурност като евентуален екстремист в затвора.   , , шест от които - сериозно, каза Хайнц.", "date": "2018.12.12", "title": "Нападателят от Страсбург е имал 27 присъди"}
{"url": "https://www.actualno.com/europe/napadenieto-v-strasburg-e-teroristichen-akt-arestuvaha-bratjata-na-napadatelja-news_711427.html", "text": "  Нападението в Страсбург е терористичен акт. Това потвърди прокурорът на Париж на пресконференция, на която бяха изложени подробности от разследването и профила на нападателя, цитиран от БНР. По думите му, има налице всички белези за тероризъм - профила на атентатора, избора на мишената и възгласите \"Аллах е велик\".     Полицията е арестувала четирима от близките на нападателя, който уби трима и рани 16 души при стрелба на коледния пазар във френския град и избяга. Единият от задържаните е негов брат, който е бил под наблюдението на френското разузнаване заради радикална ислямистка пропаганда.   За издирването на атентатора са мобилизирани над 700 души.\r\nПолицията е извършила проверки на всички адреси и си сътрудничи усилено с германските власти, допускайки, че нападателят може да се намира на германска територия. В дома му са открити граната и зареден пистолет.  Извършителят е идентифициран като 29-годишен мъж, разследван заради радикален ислям. Осъждан е по 27 обвинения във Франция, Германия и Швейцария - предимно за грабежи и насилие. За атаката си е използвал нож и огнестрелно оръжие. След атаката нападателят избягал с такси, дори се похвалил на таксиметровия шофьор какво е направил, бил е ранен в ръката и все още въоръжен.\r\nНападението съвпада с провеждането на редовното месечно заседание на Европейския парламент. Снощи депутатите и намиращите се в сградата на парламента бяха принудени да останат в нея след полунощ по нареждане на силите за сигурност.   \"Ние защитаваме демокрацията, като работим\", каза тази сутрин председателят на Европейския парламент Антонио Таяни при откриването на пленарното заседание тази сутрин и още:    \"Трябва да реагираме точно обратното на тези, които искат да наранят демокрацията. Трябва да вървим напред, не трябва да променяме навиците си, затова снощи продължихме работата си в пленарната зала, приключихме в полунощ. Днес сме тук, за да продължим напред, защото силата на свободата и демокрацията печели срещу насилието, престъплението и тероризма\".\r\n\"Разбира се, трябва да променим Европа, но не и да я унищожаваме. Това е единственият начин да покажем, че силата печели срещу насилието и че силата на Европа ни закриля\", каза още Таяни.\r\nДо 24 часа във Франция ще бъдат разположени допълнителни патрули за охрана на коледните пазари и други рискови зони. Максимален степен на антитерористичен план действа в цялата страна.   В Страсбург е обявен ден на траур. С едноминутно мълчание за жертвите на страната започнаха дебатите в националното събрание. Социалистите поискаха отлагане на вота на недоверие срещу правителството заради кризата с \"жълтите жилетки\". Дясната и крайнодясната опозиция повдигнаха полемика за недостатъчните мерки спрямо наблюдаваните радикални ислямисти, които са около 12 000. Политически фигури изразиха възмущение от слуховете, разпространявани от \"жълти жилетки\" в мрежите, че нападението е манипулация заради кризата в страната. Президентът Еманюел Макрон призова към сдържаност на заседанието на Съвета за отбрана.", "date": "2018.12.12", "title": "Нападението в Страсбург е терористичен акт, арестуваха братята на нападателя"}
{"url": "https://www.actualno.com/montana/obshtina-lom-shte-osigurjava-bezplaten-internet-news_711355.html", "text": "  Община Лом спечели ваучер на стойност 15 000 евро от Европейската комисия за инсталирането на безплатен интернет на обществени места по инициативата WiFi4EU. Безплатният Wi-Fi ще бъде ситуиран на публични пространства като площади, паркове, културни институции.     До края на 2018 г. Община Лом ще подпише споразумение с ЕК за получаване на ваучера. През следващата година ще се направи избор на инсталационна компания, която да изгради избраните точки за достъп до високоскоростен интернет.\r\nИзпълнителят трябва да има регистрация на портала WiFi4EU, като Община Лом трябва да поддържа новоизградената мрежа напълно активна за период от 3 години.\r\nЛом е сред общо 113-те класирани български общини – победители. Тя успя да кандидатства в първите 10 секунди от отварянето на конкурса и да пребори конкуренцията на останалите почти 13 000 кандидати от цяла Европа.  Основният принцип за избор е „пръв кандидатствал – пръв спечелил“. Българските местни власти ще получат финансиране в размер на 1 695 000 евро, което е приблизително 4.04% от бюджета на инициативата. Всички регистрирани ще станат част от общността на WiFi4EU и ще могат да се свържат с останалите участници в проекта.", "date": "2018.12.12", "title": "Община Лом ще осигурява безплатен интернет"}
{"url": "https://www.actualno.com/europe/shakira-izplati-145-mln-evro-na-danychnata-slujba-na-ispanija-news_711367.html", "text": "  Колумбийската певица Шакира заплати на данъчната служба на Испания 14,5 милиона евро, за да погаси задълженията си към фиска за периода 2012-2014 година, съобщи в. „Периодико“, цитиран от ТАСС.     Поп звездата беше заподозряна в укриване на данъци. Въпреки издължената сума от 14,5 милиона евро, прокуратурата на Барселона продължава подготовката на иска срещу Шакира за укриване на данъци.   Шакира живее в каталунската столица заедно със защитника на футболния клуб \"Барселона\" Жерар Пике от 2011 година.\r\nСъгласно испанските закони човек, който пребивава на територията на страната над шест месеца, автоматично става данъчно задължен към пиринейското кралство.  Това означава, че той е длъжен да плаща данъци върху всички свои доходи, включително и върху тези, получени от чужбина.\r\nСледствието не изключва, че Шакира е давала вид, че живее на Бахамските острови, за да избегне плащането на данъци в Испания.   ", "date": "2018.12.12", "title": "Шакира изплати 14,5 млн. евро на данъчната служба на Испания"}
{"url": "https://www.actualno.com/education/nad-730-000-leva-se-otpuskat-za-obrazovatelni-programi-news_711379.html", "text": "  Отпускат се общо 731 437 лева за четири национални програми за развитие на образованието и за допълнително финансиране на училища и детски градини. Това реши днес Министерският съвет.     Ще бъдат отпуснати допълнителни 585 404 лева за дейности по националните програми \"Осигуряване на съвременна образователна среда\", \"Заедно за всяко дете\", \"Обучение за ИТ кариера\" и \"Без свободен час\".   За НП \"Обучение за ИТ кариера\" се предоставят 189 500 лева на две общински училища. Средствата са предназначени за обучение на ученици за придобиване на професионална квалификация по професия \"Приложен програмист\".\r\nОбучението е насочено към ученици в средни училища, профилирани гимназии и професионални гимназии, които не се обучават по професия от професионално направление \"Компютърни науки\".  За НП \"Осигуряване на съвременна образователна среда\", Модул \"Модернизиране на системата на професионалното образование\" се отпускат средства в размер на 55 091 лева. Те са предназначени за 4 общински училища за разработването на учебна документация за професионално образование и обучение.\r\nЗа НП \"Заедно за всяко дете\", Модул \"Екипи за обхват\" се предоставят 4 198 лева за командировка на екипите за обхват при осъществяване на мярка \"посещение на адрес\", разходи за комуникационни дейности и административни разходи на 37 общински детски градини и училища.   За НП \"Без свободен час\" се предоставят 336 615 лева за изплащане на реално взети учебни часове от учители, които са замествали отсъстващи от работа колеги в задължителното предучилищно и училищно образование и в трета и четвърта подготвителна група за периода между 1 юли и 31 октомври тази година.    ", "date": "2018.12.12", "title": "Над 730 000 лева се отпускат за образователни програми"}
{"url": "https://www.actualno.com/football/berbatov-goreshto-preporycha-anglijski-nacional-na-manchestyr-unajted-news_711386.html", "text": "  Емблематичният голмайстор Димитър Бербатов даде предложение на ръководството на Манчестър Юнайтед за това кой играч да бъде закупен през зимния трансферен прозорец.     \"Трудно е да купиш някой, който е много добър през зимата. Ако обаче имаш късмета да вземеш такъв играч през януари, трябва да помислиш и за това как новият футболист ще се аклиматизира в отбора. Ако е играч от друга лига, ще му бъде много по-трудно.   Ако взимаш централен защитник, трябва да мислиш за това с кого ще си партнира той. Може да си вземеш много скъп защитник, но да не можеш да намериш кой да му е партньор. На Манчестър Юнайтед им трябва защитник, който да е безгрешен в отбрана, дори и когато го пресират.\r\nПо време на Световното първенство бях впечатлен от един фугболист. Той беше истински защитник за Англия и това въздействаше на целия отбор. На Мондиала се справи отлично с всяка задача\", сподели Бербатов пред \"BT Sport\".  Вижте кой е бранителят, за когото говори Бербатов в .", "date": "2018.12.12", "title": "Бербатов горещо препоръча английски национал на Манчестър Юнайтед"}
{"url": "https://www.actualno.com/ruse/uchenici-ot-ruse-sybirat-pari-za-bedni-i-hora-v-neravnostojno-polojenie-news_711357.html", "text": "  Ученици от русенското училище „Отец Паисий“ решиха да предприемат кампания по събиране на хранителни продукти за бедни и хора в неравностойно положение. Тя е под надслов „Заедно за по-топла и светла Коледа“. Акцията започна преди броени дни, а вече пристигнаха първите по-големи дарения. В началото на седмицата Цветелин Цонев дари над 350 пакета с храна за бедни.     В дарителското дело, което продължава в училището до Игнажден - 20 декември, може да се включи всеки желаещ добротворец. Продуктите се оставят на специални места на входа на учебното заведение. Целта на децата от училище „Отец Паисий“ е да бъдат събрани пакетирани храни и продукти от първа необходимост, които ще бъдат доставени на възрастни и самотно живеещи хора под прага на бедността в села от Русенска област. Хранителните продукти трябва да са в рамките на срока на годност, фабрично опаковани и да не изискват задължително съхранение на хладно място. Най-подходящи са варива – боб, леща, ориз, макаронени изделия, консерви, олио, захар, брашно, бисквити, вафли и други. След края на кампанията те ще бъдат надлежно описани и транспортирани на нуждаещите се по селата.   ", "date": "2018.12.12", "title": "Ученици от Русе събират пари за бедни и хора в неравностойно положение"}
