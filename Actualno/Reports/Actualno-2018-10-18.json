{"url": "https://www.actualno.com/curious/dneven-horoskop-za-20-oktomvri-news_700774.html", "text": "        Опитайте се да намалите активността до минимум. Сега не е момент за показване на мускули. Имате нужда да се разтоварите психически. Този петък ще ви се наложи да работите за двама. Има някои задачи, които не признават времето. Всичко, което направите ще бъде за ваша полза, не го забравяйте.   Днес ще ви бъде върнато, отдавна забравено добро. Не благодарете прекалено. Вие сте дали много повече, отколкото предполагате.     Този петък помислете какво може да подобрите в храненето, начина ви на живот и дори отношение към нещата във всекидневието ви. За ваше успокоение може да посетите личния ви лекар. Посветете този петък на красотата. Измерението, в което ще се прояви е изцяло ваш избор. Денят позволява докосването до нови сфери, които до момента не сте познавали. Някой ще се опита да разкрие ваша тайна, а на вас ви се споделя. Бъдете внимателни, защото желанието на отсрещната страна е единствено да се информира, а не да ви помогне.   Този петък не тръгвайте с голямата кошница и не споделяйте своите намерения дори с най-близките ви. Понякога споделените идеи губят от енергията си. Изчакайте първо да се сбъднат. Не бързайте да разкривате ваша тайна. Още не сте готови да извадите всичко на бял свят. Много вероятно е да научите разочароваща новина. Хубавото е, че така ще ви се отворят очите. Това е ден, в който е добре да не разкривате до край възгледите си. Много скоро може да има промяна в обстоятелствата, която да промени позицията ви. Този петък във всичко спазвайте златната среда. Ако ви се излиза извън рамките нека това обхваща дейност, която не включва други хора.    Денят предполага завръщане към миналото, но все пак не бъдете прекалено сантиментални, но си извадете поука от родовата памет. Има какво да научите. Този петък е добре да се постараете да изпълните всичко, което чака приключване повече от две седмици. Рискувате да се натрупат прекалено много отговорности.", "date": "2018.10.18", "title": "Дневен хороскоп за 20 октомври"}
{"url": "https://www.actualno.com/society/hvanaha-myj-predstavjal-se-za-mitnichar-news_700764.html", "text": "  При операция на ГД „Национална полиция“ е установен 28-годишен мъж, представял се за митничар. Това съобщиха от пресцентъра на МВР. При съвместно разследване на служители на „Икономическа полиция“ и „Разследване“ – ГДНП, и със съдействие на техни колеги от ГДБОП, е установен 28 –годишен мъж. Той системно се е представял за митнически служител, носил е униформа с отличителните знаци на Агенция „Митници“. На този етап е изяснено, че от месец юни тази година до момента е инсценирал митнически проверки в различни търговски обекти на територията на София, Пловдив и Пазарджик, с цел лично облагодетелстване.     В хода на работата са извършени процесуално – следствени действия на два адреса в столицата и ползван от мъжа автомобил. Намерени и иззети са документи и снимков материал, доказващи незаконната му дейност.   По случая е образувано досъдебно производство. Мъжът е привлечен като обвиняем, наложена му е мярка за неотклонение „подписка“.\r\nРаботата на разследващите продължава под надзора на Софийската районна прокуратура.  ", "date": "2018.10.18", "title": "Хванаха мъж, представял се за митничар"}
{"url": "https://www.actualno.com/crime/opit-za-iznasilvane-na-advokatka-v-sofija-news_700767.html", "text": "  Нападнаха адвокатка и опитаха да я изнасилят в офис на бул. „Цар Борис III“ в София днес, съобщиха от МВР, а по-късно информацията бе допълнена и от      Сигналът за инцидент е подаден към 16 часа. Мъж отишъл в кантората и се представил с име, което се оказало фалшиво. Той нападнал юристката В. Владова и я вкарал в тоалетната. \"Свалил си панталоните и почнал да мастурбира пред нея. Адвокатката по гражданско право се развикала и мъжът духнал.   Дошла полиция, а жената казала имената, с които се представил нападателят ѝ. Те се оказали фалшиви. Полицията издирва извършителя, иззети са записи от камери. Жената е в болница, за да я освидетелстват. Тя ще остане в медицинското заведение за нощта, тъй като има травми от нападението\", пишат \"24 часа\". \r\nПо-късно стана ясно, че жертвата е известният адвокат Валентина Каменарска. Тя стана особено известна с обоснованата си защо поскъпването на билета за еднократно пътуване в градския транспорт е незаконно. А при опит да отрази историята, екип на Bulgaria on Air - репортер и журналист, е бил нападнат, като е счупена камерата им.  ", "date": "2018.10.18", "title": "Опит за изнасилване на адвокатка в София"}
{"url": "https://www.actualno.com/starazagora/vrychvat-zlatnoto-jajce-na-2-noemvri-news_700701.html", "text": "  “Златното яйце” на ХХХV Национален младежки конкурс за поезия “Веселин Ханчев” ще бъде връчено 2 ноември от 18:30 часа на Гала вечер в Регионален исторически музей - Стара Загора. Преди церемонията по награждаването на тазгодишните участници ще се състои премиерата на стихосбирката \"Лентата е почти изснимана\" на Надежда Тричкова, която е носител на голямата награда на конкурса от 2017 г. След награждаването отличените млади поети на тазгодишното издание ще рецитират свои стихове.     В рамките на конкурса на 1 и 2 ноември ще има поетичен уъркшоп „Стара Загора в думи и снимки”. Премиерата на стихосбирката „Завинаги млада”, лауреат на I Националeн младежки конкурс за поезия „Веселин Ханчев” през 1984 г., ще бъде на 1 ноември от 18 часа в в Къща музей “Гео Милев”. Още една премиера - на „Щастливи времена” на Мария Донева, лауреат на ХХІ издание на конкурса от 1994 г., ще се състои на 2 ноември, в Арт фоайето на Радио Стара Загора от 17 часа.\r\nЩе има и поетическа работилница за участниците в НМКП “Веселин Ханчев” 2018 с журито на 3 ноември от 10:00 часа в Къща музей „Гео Милев”.   Творбите, изпратени за ХХХV Национален младежки конкурс за поезия “Веселин Ханчев”, тази година се журират от Иво Рафаилов, Мария Донева и Марин Боджаков.  Конкурс \"Веселин Ханчев\" е наследник на богатите литературни традиции на Стара Загора, а целта му да открива млади поетични дарования и да подпомага творческите им изяви. Организира се от Община Стара Загора, Библиотека \"Родина\" и Къща музей \"Гео Милев\".\r\nПоетическата среща на участниците, наградените и журито в ХХХV издание на НМКП „Веселин Ханчев” – Стара Загора 2018, която традиционно организира НЧ „Бачо Киро-1945” - Софи, ще бъде на 9 ноември.       ", "date": "2018.10.18", "title": "Връчват \"Златното яйце\" на 2 ноември "}
{"url": "https://www.actualno.com/plovdiv/plovdiv-e-domakin-na-pyrvoto-za-bylgarija-old-rare-whisky-show-news_700766.html", "text": "  На 9, 10 и 11 ноември Пловдив празнува автентичния дух на истински доброто уиски и старите традиции в производството на напитката с първото за страната ни Old & Rare Whisky Show. Форматът на фестивала е ексклузивен не само за България, но и за Европа, като досега такъв е провеждан само в Лондон и Глазгоу. Шоуто е фокусирано в представянето и дегустацията на стари и редки за съвременния пазар премиум уискита, емблематични и редки стилове уиски, както и върху производствени техники и практики, познати само на най-запалените уиски колекционери.     Old & Rare Whisky Show Plovdiv 2018 ще се проведе в хотел Империал, където почитателите и колекционерите на напитката, както и всички представители на уиски индустрията ще могат да опитат от над 200 различни редки и стари дестилати с голяма стойност.\r\nОрганизаторите от \"Чист. Зрял. Малц\" Асен Станев и Георги Точев са подбрали стари етикети, бутилирани преди четири, пет и дори повече десетилетия, лимитирани релийзи, особено редки бутилки с колекционерска стойност, както и ревниво пазени предложения на независими бутилировачи. Разнообразието от извънредни вкусове ще може да бъде дегустирано от всеки посетител на съответна за всяко уиски цена за 10 мл.\r\nСпециален гост на Old & Rare Whisky Show Plovdiv 2018 е световноизвестният уиски писател, критик и консултант Джим Мъри. Авторът на ежегодния справочник Whisky Biblе, който с всяко ново издание предоставя дегустационни бележки и рейтинги за около 1000 нови за „библията” уискита, заедно с над 3000 вече познати, като също така раздава едни от най-престижните награди в индустрията, които нерядко определят стойността, а и бъдещето на дадено уиски. Джим Мъри ще проведе две специални събития. В събота, 10 ноември, Мъри ще изнесе лекция и ще представи изключително любопитни истории от своята Whisky Bible 2019. По-късно той ще направи дегустация на сляпо на специално подбрани от него уискита.     Освен шоуто на Джим Мъри, програмата на пловдивския Old & Rare фестивал включва още много събития и майсторски класове с фокус единствено и само върху редки и стари уискита.\r\nСпециални изложители на Old & Rare Whisky Show Plovdiv 2018 са международни марки и компании и местни специализирани уиски барове, както и частни колекционери. Шоуто е регионално промотирано и ще бъде посетено и от уиски ентусиасти и колекционери от Румъния, Турция, Чехия, Словакия и Гърция.\r\nЗа повече информация:    Георги Точев   0878 883404\r\nАсен Станев\r\n0894 399 727\r\ninfo@whiskyshow.bg и www.whiskyshow.bg   ", "date": "2018.10.18", "title": "Пловдив е домакин на първото за България Old & Rare Whisky Show"}
{"url": "https://www.actualno.com/vraza/postaviha-snimka-na-severnjashka-svatba-pred-evropejskija-parlament-news_700753.html", "text": "  Снимка на уникалната Северняшка сватба в местността Леденика бе поставена пред Европейския парламент. Кадърът е озаглавен „В сърцето на Европа “. Нейн автор е фотографът Асен Великов.     За присъствието на кадъра от уникалното събитие във Врачанския балкан се похвали в . Снимката сватбения ритуал заема централно място в експозицията, пресъздаваща бита и традициите на българите. Едно такова присъствие пред сградата на подобна институция със сигурност би дало самочувствие и гордост на врачани, които втора година пресъздават този самобитен обичай сред природата, спазвайки повелята на дедите ни.\r\nЕкспозицията „Бит и традиции в България“ е по инициатива на евродепутата Ангел Джамбазки и беше открита на 17 октомври. Заедно с нея в Брюксел намери място и презентацията, на български и английски език, на книгата „Кан Тервел - спасителят на средновековна Европа“ с автор проф. Георги Атанасов.   ", "date": "2018.10.18", "title": "Поставиха снимка на Северняшка сватба пред Европейския парламент"}
{"url": "https://www.actualno.com/crime/severin-krasimirov-s-novi-priznanija-za-telefona-i-brutalnoto-mu-ubijstvo-news_700785.html", "text": "  Окръжната прокуратура в Русе е повдигнала обвинение на 21-годишния Северин Красимиров за изнасилване, представляващо особено тежък случай, и за убийство по особено мъчителен начин и с особена жестокост на 30-годишната Виктория Маринова - административен директор на TVN и водеща на предаване. Това съобщи окръжният прокурор на Русе Георги Георгиев, цитиран от Нова телевизия.     Красимиров днес е бил разпитан, а в петък сутрин ще бъде внесено искане в съда да му бъде наложена мярка за неотклонение \"задържане под стража\".\r\nСъдебният лекар д-р Пламен Димитров коментира по-рано днес, че на Красимиров му е взета ДНК-проба. Физическото му състояние било добро. Установени и документирани били всички травми, които той има, пише    Тежкото престъпление бе извършено на 6 октомври т.г. Тялото на Виктория Маринова беше открито в ранния следобед в обрасла с растителност зона край брега на Дунав. Четири дни по-късно в Германия за убийството бе задържан 21-годишният Северин Красимиров.  В изпълнение на издадена от Окръжната прокуратура в Русе Европейска заповед за арест той бе екстрадиран в България вчера, а днес бе конвоиран до следствения арест в Русе.\r\nПо неофициална информация разследващите са намерили телефона на убитата журналистка Виктория Маринова след разпита на Северин Красимиров.   Телефонът е бил близо до мястото, където тя е убита. До откриването на апарата се е стигнало след разпита на Красимиров, който сам е разказал какво, кога и как точно се е случило. Признал и къде точно е скрил телефона на Виктория след убийството.    Признанията Северин Красимиров направил след многочасови разговори.\r\nВ ареста в Русе Северин ще бъде настанен в килия с 4 кв. м и самостоятелен санитарен възел, в което България увери германските власти, преди да допуснат екстрадицията му.", "date": "2018.10.18", "title": "Северин Красимиров с нови признания - за телефона и бруталното му убийство"}
{"url": "https://www.actualno.com/crime/dvamata-bylgari-porugali-memoriala-v-hiroshima-ostavat-v-japonija-za-oshte-razpiti-news_700786.html", "text": "  Двамата сценични работници, които в нетрезво състояние оскверниха с графити Парка на мира в Хирошима, няма да се върнат в България заедно с трупата на Софийската опера, която се прибира тази вечер, съобщи БНТ.     Те са били помолени да останат от японската полиция, за да бъдат допълнително разпитани. Не са били задържани, а очакванията, според грамите до Министерството на външните работи, е да бъдат глобени.   От Японското посолство в София се въздържат от коментар за случая. По информация на БНТ сценичните работници ще бъдат санкционирани за дребно хулиганство. Престоят им в Япония без трупата ще бъде за тяхна сметка. А щом се върнат в България, ще бъдат уволнени, потвърдиха от ръководство на Софийската опера.", "date": "2018.10.18", "title": "Двамата българи, поругали Мемориала в Хирошима, остават в Япония за още разпити"}
{"url": "https://www.actualno.com/burgas/izlojba-na-nencho-rusev-po-povod-75-rojden-den-na-tvoreca-news_700783.html", "text": "  Бургаската художествена галерия „Петко Задгорски” събра творби на Ненчо Русев. Живопис и скулптура са подредени в хармония, защото са излезли от една и съща ръка. „Вярно е това, което много пъти сте чували, че творбите се раждат. Да изпълниш пространството или белия лист със съдържание е трудно, но и прекрасно.“ Това каза авторът при откриването на изложбата. И допълни, че усещането да победиш бялото платно е неповторимо.     В изложбата са представени живописни платна и скулптури от дърво. Картините са рисувани от 1975 година до вчера, признава художникът и дори показва кои платна са още „мокри“. Някои от изображения се появяват за два часа, а на други им трябват години допълва Ненчо Русев. Той е автор е на много изложби, а две от скулптурите му могат да се видят в бургаската морска градина. Това са „Невяста“ и „Плодородие“. Работи еднакво добре с дърво, камък и бронз.\r\nИзработил е плакетите за наградите „Нестинарка” на Международния фолклорен фестивал в Бургас, „Златен Пегас” и „Пегас” на Писателското дружество, на „Свети Никола” - символът на Бургас.\r\nНенчо Русев е роден през 1943 година в карнобатското село Барган. През 1971 година завършва Национална художествена академия - София, специалност скулптура. Ателието му се намира в Карнобат, където живее.  Художникът позира пред своя автопортрет, рисуван тогава, когато косите му не са били бели и кани всички в Бургаската художествена галерия „Петко Задгорски” през следващите 20 дни.", "date": "2018.10.18", "title": "Изложба на Ненчо Русев по повод 75 рожден ден на твореца"}
{"url": "https://www.actualno.com/america/sasht-evropa-trjabva-da-razbere-che-ne-rusija-i-kitaj-ne-mogat-da-bydat-nejni-prijateli-news_700799.html", "text": "  Европа е длъжна да разбере, че Русия и Китай не са и никога няма да станат нейни приятели, заяви в четвъртък помощник-държавният секретар на Съединените американски щати за Европа и Евразия Уес Митчел.     \"Идеята, че големи авторитарни държави като Русия и Китай могат искрено да уважават националната независимост на други страни граничи с фантастиката. Те двете действат на основата на авторитарни геополитически традиции, напълно противоположни на свободните нации. Нашите съюзници в Централна Европа не бива да се поддават на никакви илюзии, че тези държави са техни приятели… Чиста лудост е мисълта, че Владимир Путин може да бъде привърженик на националната независимост на неголяма държава\", каза американският дипломат на семинар, организиран от Атлантическия съвет.   \"Друг наш принцип е, че очакваме от тези страни, на които помагаме, да отказват помощта на нашите съперници. Западна Европа не може да продължава да засилва енергийната си зависимост от същата тази Русия, от която Америка я защитава. Или да прави бизнес с Иран, който строи балистични ракети, застрашаващо Европа\", продължи Митчел.", "date": "2018.10.18", "title": "САЩ: Европа трябва да разбере, че не Русия и Китай не могат да бъдат нейни приятели"}
{"url": "https://www.actualno.com/crime/domashen-arest-za-desislava-ivancheva-i-nejnata-zamestnichka-news_700770.html", "text": "  Бившият кмет на столичния район \"Младост\" Десислава Иванчева и нейната заместничката Биляна Петрова излизат под домашен арест. Това решение взе Специализираният наказателен съд днес. Решението ще влезе в сила, след като стане ясно дали прокуратурата ще обжалва.     В ареста остава третият обвиняем – Петко Дюлгеров.   По-рано днес бившият пиар на район \"Младост\" Петър Кърджилов съобщи за , че обвинените за подкуп от 70 000 евро трябва да се съветват с адвокатите си извън следствения арест поради нарушена конфиденциалност там. Кърджилов бе един от призованите на днешното поредно заседание по делото.\r\nПрипомняме, че Иванчева и Петрова са с обвинение за корупция в особено тежки размери, след показания на строителния предприемач Александър Ваклин. Иванчева беше задържана след зрелищна акция в центъра на София, като прокуратурата твърди, че я е хванала със 70 000 евро, а посредник по \"сделката\" е бил бившият кмет на \"Младост\" Петко Дюлгеров.  След като на предишното съдебно заседание съдът прецени, че в обвинителният акт не са допуснати съществени процесуални нарушения, днес заключителната му част бе прочетена в съдебната зала. Той описва как, според прокуратурата, е взето решението за изнудването на Ваклин. Инициатор била Иванчева, помагала ѝ Петрова, а Дюлгеров предложил да е посредник в контактите със строителния предприемач.   Първоначалната обсъждана сума била 250 000 лева, но след като станало ясно, че Ваклин има интерес и към други терени в \"Младост\", била удвоена, пише в обвинителния акт. Той описва как се договаряли мястото и начинът на предаване на първата вноска от подкупа - 70-те хиляди лева, който бяха намерени у тримата подсъдими при показните им арести на 17 април.\r\nИнтересен факт е, че според главния архитект Здравко Здравков Иванчева бавела много преписки за проекти и той дори сезирал прокуратурата за това. Освен това, пак по негови думи, тя поискала да може да спира строежи до 15 метра и Столична община разрешила, макар законово да не можело.    ", "date": "2018.10.18", "title": "Домашен арест за Десислава Иванчева и нейната заместничка"}
{"url": "https://www.actualno.com/europe/spasjavaneto-na-decata-ot-tajlandskata-peshtera-vdyhnovi-22-tvorbi-news_700788.html", "text": "  Двадесет и две творби от различни жанрове за събитията в пещерата Кхао Луанг в Тайланд,в която ученици бяха блокирани в продължение на повече от две седмици, са в процес на създаване. Както се съобщава във вестник \"Нейшън\", сред тях са филми, телевизионни сериали, видео игри, музикални видеоклипове и книги, предаде БГНЕС.     Освен това тайландски и чуждестранни медии са направили с 12-те момчета и техния треньор интервюта за 27 различни програми. Министерството на културата обаче отбеляза, че никой още не е получил правото да направи филм за спасяването на децата. Изявлението идва на фона на новината, че „Юнивърсал пикчърс“ са подписали споразумение. \"Правителствената група започва разискване на предложенията за придобиване на права за създаване на филми и други творби от 15 до 23 ноември\", каза министърът на културата Вира Ротпотчанарат.   На 23 юни 12 деца от футболен отбор на възраст между 11 и 16 години и техният 25-годишен треньор изчезнаха в пещерата Кхао Луанг. Подземието, в което се намираха, се простира на почти 10 километра, с няколко входа и изхода, както и с големи зали, където изчезналите са се скрили от прииждащата вода. В продължение на три дни, от 8 до 10 юли, водолазите успяха да отведат две групи от по четири деца и една от петима души. Всички бяха отведени в болница \"Прачанукро\" в Чианграй, откъдето бяха изписани на 18 юли.", "date": "2018.10.18", "title": "Спасяването на децата от тайландската пещера вдъхнови 22 творби"}
{"url": "https://www.actualno.com/society/novinite-naj-vajnoto-za-denja-18-oktomvri-news_700639.html", "text": "          Екипът на ви представя най-важното днешния ден в традиционния информационен бюлетин.    Световната статистика отчита, че Румъния и България са сред основните страни на произход на трафик на хора в Европа. А причините са бедността, социалното изключване и отпадането от училище. Това стана ясно на днешния ден - 18 октомври – Европейския ден за борба с трафика на хора. Варненският административен съд е отхвърлил жалбата на двама общински съветници срещу решението на Община Варна да купи т.нар. \"Дупка\" в центъра на града за 43 млн. лв. Това съобщава един от жалбоподателите - Костадин Костадинов във Facebook.     С 95 гласа \"за\" и 3 гласа \"против\" депутатите приеха на първо четене промените в данъчните закони за следващата година. Основните промени предвиждат повишение на данъците за притежателите на по-стари автомобили. Мария е действала в условията на неизбежна самоотбрана, това ѝ е бил единственият шанс да се спаси. Смятам, че тя не е имала друга възможност да остане жива, освен \"да нанесе тази порезна рана. Това заяви Валентин Димитров, адвокат на Мария Гиздова, която преди две години уби 62-годишния Богдан Динев, след като го наръга с нож, докато, по нейни показания, той е опитал да я изнасили.    Никой не е осквернявал Мемориала на мира в Хирошима. Става въпрос за ограда, която спира достъпа до поляната, водеща към паметника. Това заяви ръководителят на Софийската опера акад. Пламен Карталов. Да се представя този конфликт само като персонален между Волен Сидеров и Валери Симеонов не е редно. Атаките на Волен Сидеров подкопават доверието в усилията на правителството. Това заяви зам.-председателят на НФСБ Борис Ячев. Няма гаранция, че ремонта на водопровода в Лом ще бъде завършен до 7 дни, казаха от общинска администрация Лом пред кореспондент на Actualno.com. България изпада на 51-ва позиция в новата класация за конкурентоспособност на Световния икономически форум - за 2018 г. , която обхваща 140 държави от всички континенти. В челната тройка са САЩ, Сингапур и Германия.", "date": "2018.10.18", "title": "Новините: Най-важното за деня, 18 октомври"}
{"url": "https://www.actualno.com/europe/velikobritanija-i-es-postignaha-sporazumenie-za-gibraltar-sled-brekzit-news_700798.html", "text": "  Лондон и Брюксел постигнаха съгласие по Брекзит по отношение на Гибралтар – британско владение на Пиринейския полуостров. Това бе обявено от председателя на испанското правителство Педро Санчес, който участва в срещата на високо равнище на ЕС в Брюксел.     \"Гибралтар вече не е проблем по пътя към постигането на споразумение по Брекзит“, каза той. В същото време Санчес добави, че Мадрид и Лондон продължават преговорите в двустранен формат, насочени към решаване на въпроси, свързани с Гибралтар, като опазването на околната среда, данъците и търговията с тютюн, предаде БГНЕС.   Гибралтар е отвъдморска територия на Великобритания от началото на 18-ти век. Испания възнамерява да я върне под суверенитета си.\r\nГлавният преговарящ по Брекзит Мишел Барние каза през март, че Гибралтар ще напусне общността заедно с Великобритания, но след това Испания ще получи пълна подкрепа от ЕС за преговори по нерешени въпроси за управлението с Лондон.  ", "date": "2018.10.18", "title": "Великобритания и ЕС постигнаха споразумение за Гибралтар след Брекзит"}
{"url": "https://www.actualno.com/asia/sasht-slivat-diplomaticheskija-ofis-za-palestincite-s-posolstvoto-v-jerusalim-news_700761.html", "text": "  Американският държавен секретар Майк Помпео съобщи, че американският офис в Израел, занимаващ се с палестинците, се слива със спорното ново посолство на САЩ в Йерусалим.     Помпео заяви, че генералното консулство на САЩ, отделна служба, която преди това се занимаваше с отношенията с палестинците, ще бъде заменена от ново звено за палестинските въпроси в посолството.   \"Това решение се дължи на глобалните ни усилия за подобряване на ефикасността и ефективността на нашите операции, което не е сигнал за промяна на политиката на САЩ по отношение на Йерусалим, Западния бряг или ивицата Газа\", каза Помпео в изявление.", "date": "2018.10.18", "title": "САЩ сливат дипломатическия офис за палестинците с посолството в Йерусалим"}
{"url": "https://www.actualno.com/asia/vissh-afganistanski-slujitel-i-jurnalist-sa-ubiti-pri-strelba-na-amerikanskata-sreshta-za-sigurnost-news_700762.html", "text": "  Високопоставен афганистански шеф на полицията и журналист са сред най-малко тримата загинали, когато стрелец откри огън на срещата на високо равнище за сигурност, на която е присъствал и висшия американски командващ генерал Скот Милър, съобщиха официални лица, цитирани от БГНЕС.     Най-малко 12 души бяха ранени, включително трима американци и един провинциален губернатор в нападение, отговорност за което поеха талибаните, предаде АФП. Нападението идва два дни преди дълго отлаганите парламентарни избори в Афганистан.\r\nСпоред данните Милър не е ранен.\r\nСилите за сигурност окупираха южния град Кандахар след стрелбата, като затвориха магазините и изпратиха по домовете им ужасените цивилни граждани, които вече са нащрек за нападения.     Талибаните заявиха, че Милър и генерал Абдул Разик - шефът на полицията в провинция Кандахар, който се слави със своята жестокост - са били цели на стрелбата.\r\n\"Генерал Разик и шефът на провинциалната разузнавателна служба са били убити, а губернаторът е в критично състояние\", заяви високопоставен държавен служител пред АФП, потърсил анонимност.\r\nШест от бодигардовете на Разик и двама служители на разузнавателните служби също са ранени при нападението, извършено от един от служителите на губернаторския персонал, съобщи официалният служител.    „Стрелецът беше убит“, добави той.   Загинал е и един афганистански журналист, работещ за държавни медии, заяви в изявление групата за медийна подкрепа НАИ.\r\nАфганистански служител по сигурността заяви пред АФП, че нападението е извършено, когато служителите, включително Милър, са напускали срещата.\r\nРазик, антиталибански военен, беше известен като една от крепостите срещу бунтовниците в Кандахар, тяхното родно място и преди това е преживявал множество опити за убийство.\r\nТой отдавна контролираше провинцията с желязна ръка и беше обвинен в използването на тайни камери за изтезания. Обвинения, които той твърдо отричаше.   ", "date": "2018.10.18", "title": "Висш афганистански служител и журналист са убити при стрелба на американската среща за сигурност"}
{"url": "https://www.actualno.com/vidin/osiguriha-voda-za-piene-i-bitovi-nujdi-v-lom-news_700729.html", "text": "  Жителите на Лом вече разполагат с бутилирана вода за пиене,  похвалиха се от пресцентъра на Общината. За битови нужди имат подсигурена вода в кв. Калето, кв. „Зорница“, на ул. “Веслец“№27. Хората, които живеят близо до Спортната зала, „Т Маркет“, на ул.“Славянска“ (до входа на поделението), на ул. „Иван Вазов“също могат да си налеят вода от пунктовете. Предвидени са водоноски и за паркинга пред болницата на ул. „Симеон“, кварталите „Младост“ ,„Стадиона“, „Младеново“, „Моминброд“, „Хумата“ и с. Добри дол.     Социалните центрове и институции се захранват с още две водоноски, каза пресаташето на общината Любомир Димитров. Всеки ден до 19 часа населението  ще може да си налее вода за  битови нужди, докато се нормализира подаването й в града. На помощ на ломчани се притекоха от Районните дирекции Пожарна безопасност в Монтана, Враца,Козлодуй,Вълчедръм, организации от Видин и Своге,които  осигуриха цистерните ,както  ВиК и много частни фирми.   На хората с увреждания, самотно живеещи възрастни, крайно бедни и други социално уязвими групи, питейната вода ще бъде доставяна чрез социалните институции, уточниха от общината. Все още не ясно дали ремонта на вододпровода ще приключи в обявения 7 дневен срок.  ", "date": "2018.10.18", "title": "Осигуриха вода за пиене и битови нужди в Лом"}
{"url": "https://www.actualno.com/ruse/ploshtad-v-ruse-se-prevryshta-v-ledena-pyrzalka-news_700724.html", "text": "  Общинският съвет в Русе реши в днешното си заседание да изгради ледена пързалка на площад „Света Троица“. Съоръжението ще работи от 15 ноември 2018 г. до 15 февруари 2019 г. Русенци и гостите на града ще могат да ползват пързалката срещу  5 лева на час, а кънките под наем ще струват 2 лева.     За деца и ученици цената е 3,00 лева, а наемът на кънките отново 2 лева. Намалението се ползва, след представяне на съответния удостоверяващ документ.   Любителите на кънките ще могат да ползват и 20% намаление, ако предплатят 10 свои посещения. Така цената, (пързалка + кънки), за възрастни ще е 56 лв, а за деца 40 лв.\r\nДруг вид услуга, която ще се предлага, е „Цена за групови посещения“ /над 6 човека/, включваща входен билет и наем на кънки, без възрастови ограничения - 5,00 лева на час на човек. За организиране на прояви - партита, рождени дни и други/, е определена цена за наем на цялата пързалка за 1 час с 30% намаление – 350,00 лева за час, включваща наем пързалка и ползване на кънки.  Общинските съветници дадоха съгласие и Русе да кандидатства с проект по оперативна програма „Околна среда“ за финансиране на възстановяването на язовир „Образцов чифлик“,  актуализираха и общинската наредба 16, така че в обсега ѝ да попадне и ледената пързалка, която предстои да бъде изградена в града. Одобрени бяха и търгове за отдаване на терени за изграждане на зарядни станции за автомобили, за поставяне на търговски павилиони и др., а на 25 октомври ще започне поетапна подмяна на осветителните тела по улиците на Русе.", "date": "2018.10.18", "title": "Площад в Русе се превръща в ледена пързалка"}
{"url": "https://www.actualno.com/europe/brexit-prehodyt-verojatno-shte-byde-udyljen-news_700768.html", "text": "  Председателят на Европейската комисия Жан-Клод Юнкер заяви, че преходният период на Brexit вероятно ще бъде удължен, за да се направи опит да се преодолее задънената улица по преговорите за излизането на Великобритания.     \"Това удължаване на преходния период вероятно ще се случи. Това е добра идея\", каза Юнкер, след като британският премиер Тереза Мей потвърди, че обмисля удължаване на преходния период след края на 2020 година - на 21 месеца.   \"Мисля, че това ни дава известна възможност да подготвим бъдещите си отношения по възможно най-добрия начин\", каза Юнкер.", "date": "2018.10.18", "title": "Brexit преходът вероятно ще бъде удължен"}
{"url": "https://www.actualno.com/europe/putin-otkri-nov-front-sreshtu-sasht-za-ubitija-kashogi-i-masovija-ekzekutor-v-krim-news_700773.html", "text": "  Руският президент Владимир Путин заяви, че САЩ носи \"известна отговорност\" за съдбата на саудитския журналист Джамал Кашоги, като добави, че няма достатъчно доказателства, че Риад е зад изчезването му.     \"Доколкото ми е известно, журналистът, който изчезна, живее в САЩ. В този смисъл, разбира се, САЩ носят определена отговорност за това, което се е случило с него\", каза Путин на форум в южния руски град Сочи.   Руският лидер каза, че Москва \"не може да започне да преразглежда отношенията\" си със Саудитска Арабия, защото \"не знае какво наистина се е случило\".\r\nТурски представители заявиха тази седмица, че Кашоги е бил убит от наказателен отряд в консулството на Саудитска Арабия в Истанбул на 2 октомври. Рияд отрича обвиненията.  Коментарите на руския лидер дойдоха, след като висши западни министри отказаха участие в голяма инвестиционна конференция в Саудитска Арабия, изразявайки дълбока загриженост за изчезването на Кашоги. Министрите се присъединиха към крупни корпорации, които засега се отказват от бъдеща инвестиционна инициатива в Рияд.   Путин се срещна с престолонаследника на Саудитска Арабия Мохамед бин Салман преди мача за откриването на Световното първенство в Москва това лято.\r\nМалко по-рано руският президент продължи обвиненията си срещу Щатите, след като заяви, че , в който Владислав Росляков отне живота на над 20 души и рани 70, всъщност е следване на американската тенденция за избиване на хора в училищата и лесното им въоръжаване в младежка възраст.    „Това е резултат на глобализацията. В социалните мрежи, в интернет ние виждаме, че има цяла една общност, която е била създадена. Всичко започва с трагичните събития в училища в САЩ“, каза Путин на форума в Сочи.", "date": "2018.10.18", "title": "Путин откри нов фронт срещу САЩ: За убития Кашоги и масовия екзекутор в Крим"}
{"url": "https://www.actualno.com/europe/prijatelkata-na-streleca-ot-krim-otmysti-si-zashtoto-mu-se-podigravaha-che-e-razlichen-news_700744.html", "text": "  Тийнейджърът, който уби най-малко 20 души и самият той загина при нападението в кримското училище, е споделял планове за отмъщение заради тормоз, съобщи бившата му приятелка в руски медии, цитирани от БГНЕС.     \"Той ми сподели, че е загубил доверието си в хората, вследствие на унижения от съучениците си, че не е като всички останали\", разказва 15-годишната Злата по телевизия РТ за Владислав Росляков.\"Владислав винаги ми разказваше за честите си битки с хората около него\", казва тя.   18-годишният й приятел е говорил за отмъщение заради това насилие, съобщава Злата.\r\n\"Той не искаше повече да живее\" заради униженията, каза момичето, което е скъсало с Росляков малко преди убийствата.  Тя сподели, че Росляков е бил любител на оръжията, чийто любим тип нож е \"пеперудата\". Но го описва и като добър човек.   \"Когато започнахме да излизаме, всичко беше наред. Той беше добър и внимателен, помагаше ми когато нещата отиваха на зле. Съжалявам за хората, които е застрелял и много съжалявам, че се самоуби. Той беше много добър приятел,\" заключава Злата.\r\nРуските следователи и жителите на полуострова се опитват да разберат какво е мотивирало убиеца и как е успял да подготви масовото убийство.    ", "date": "2018.10.18", "title": "Приятелката на стрелеца от Крим: Отмъсти си, защото му се подиграваха, че е различен"}
{"url": "https://www.actualno.com/music/hit-na-toto-ot-1982-g-pochti-bi-ed-shijryn-po-slushaemost-news_700736.html", "text": "  Хитът на групата „Тото“, \"Африка\", е една от най-слушаните песни за 2017 г. с 396 милиона слушания в Ю Тюб и 426 милони в Спотифай, въпреки че излезе още през 1982 г.     Тя е и една от най-търсените песни в Гугъл във Великобритания. С такива цифри този евъргрийн почти се изравни със слушането на песни като \"One Last Time\" на Ариана Гранде и \"Shape Of You\" на Ед Шийран.\r\nПрофесор Барбара Леброн, която изследва поп-музиката смята, че песента всъщност не е толкова жизнерадостна, еуфорична и игрива, както хората я възприемат, а е много тъжна.", "date": "2018.10.18", "title": "Хит на „Тото“ от 1982 г. почти би Ед Шийрън по слушаемост"}
{"url": "https://www.actualno.com/politics/mihail-mikov-reforma-v-zdraveopazvaneto-s-nalivane-na-pari-ne-stava-news_700776.html", "text": "  Самата идея да обсъждаш противоконституционни предложения заслужава санкция. Самата идея да караш хората да вадят още пари от джоба си и да доплащат. България преди около 20-на години с милиард успяваше и осигуряваше здравеопазването на около 8-9 милиона. Сега с 4 официално и 4 плюс от джоба на гражданите не може да се справи с 6-7 милиона. Реформа с наливане на пари не става. Това каза пред БНТ бившият председател на БСП Михаил Миков, цитиран от БГНЕС.     Утре предстоят дебатите по вота на недоверие към кабинета, който е иницииран от БСП Според Миков обществото има изключителна чувствителност, защото предложенията на Кирил Ананиев разбуниха допълнително обществото. БСП като лява партия е длъжна именно по тези въпроси да бъде най-активна, а каква по-голяма активност, ако в процедурата вот на недоверие не развиеш защо и как, допълни Миков.   „Мисля, че трябва да се сложи на масата още една дискусия. В Швеция, в Англия, в Испания има бюджетно осигуряване на здравеопазването - ясно разделяне на частното от държавното здравеопазване и ясно разбиране, че едното трябва да осигури достъп до здравеопазване, а другото - който може вече може да си го позволи, да си доплаща“, уточни Миков.", "date": "2018.10.18", "title": "Михаил Миков: Реформа в здравеопазването с наливане на пари не става"}
{"url": "https://www.actualno.com/balkani/vuchich-imame-nujda-ot-po-silen-es-v-regiona-news_700735.html", "text": "  „След неуспеха на референдума в Македония и изборите в БиХ, смея да кажа, че имаме нужда от по-силен ЕС в региона. Нуждаем се от нещо осезаемо, не само от подкрепа. Нуждаем се от изпълнение на обещанията от Европа“. Това посочи сръбският президент Александър Вучич на Белградския форум за сигурност, предаде МИА, цитирана от БГНЕС.     При откриването на форума Вучич, заедно с австрийския председател Александър ван дер Белен, посветиха по-голямата част от речите на тема \"Западните Балкани и ЕС\" на ситуацията в Македония.\r\n„За съжаление, очевидно е, че споразумението, подписано от двете страни и добро за двете страни, не мина в Македония и хората не го харесват“, каза Вучич, като добави, че \"тук е мястото да се признае, че играем с различни математически формули и се лъжем – мнозинството това, мнозинството онова. Вярно е, че обещанията от Европа не са привлекателни за хората“, каза Вучич.\r\nСърбия няма стремежи да се присъедини към НАТО, посочи той, но затова пък на Македония ѝ е обещано членство в Алианса, както и в ЕС.     „Слушаме тези истории в продължение на 15 години и нищо не се е променило през този период в региона. Нуждаем се от нещо осезаемо. Нуждаем се от нещо, което хората в Македония ще видят и почувстват. Мисля, че тук в офертата нещо не достигаше“, коментира Вучич.\r\nТой отбеляза, че когато ЕС дава обещания на целия регион, както и на Сърбия, те трябва да бъдат сигурни и трябва да бъдат изпълнени. И гражданите трябва да го почувстват. Сърбия ще следва европейския път и ще запази стабилността в региона и ще има добри отношения със съседите си“, каза Вучич.\r\nАвстрийският президент подчерта, че регионът на Западните Балкани ще бъде приоритет на австрийското председателство на ЕС, както и че въпреки проблемите в рамките на ЕС и дългогодишната умора от разширяването, той гледа с ентусиазъм на това. \"Необходимо е страните от Западните Балкани, Сърбия и Македония да се включат в промените в съюза и преди да станат членки\", подчерта Белен. Той оцени, че нещата в региона не се осъществяват според плановете, като се спомене въпроса за името на Македония.       „В разговори с гръцките посланици едно нещо винаги ме е дразнило и това е името на Македония, известно като БЮРМ. Аз изобщо не разбирам за какво става въпрос тук и какъв е проблемът. Но от друга страна, нещата изискват време“, каза австрийският председател, като се позова на проблема с Южен Тирол, на когото му бяха нужни 80 години, за да се разреши. Припомняме, че Белградският форум по сигурността, осми по ред, е най-престижният форум в тази част на Европа и на него се изявяват президенти, министър-председатели и държавни служители.  Утре в него ще гостува заместник-помощника на държавния секретар на САЩ по въпросите на Европа и Евразия Матю Палмър. ", "date": "2018.10.18", "title": "Вучич: Имаме нужда от по-силен ЕС в региона"}
{"url": "https://www.actualno.com/plovdiv/s-opasnost-za-jivota-e-pometenata-ot-avtobus-v-plovdiv-jena-news_700738.html", "text": "  С опасност за живота е пострадалата днес при катастрофа в \"Тракия\" жена. Това съобщиха от УМБАЛ \"Свети Георги\", където е приета тя.     33-годишната жена е приета в Клиниката по анестезиология и интензивно лечение на болницата в тежко състояние с множество травми, сред които фрактура на черепа, фрактура на таза и други сериозни наранявания. Бебето се е разминало без травми при инцидента, уточняват от лечебното заведение.\r\nМладата жена пострада днес по обяд, след като бе блъсната от автобус на кръстовището на булевард \"Съединение\" и улица \"Недялка Шилева\" в район \"Тракия\". Майката е пресичала на пешеходна пътека с количката, когато е била пометена от автобус номер 18 на градския транспорт. 47-годишният водач е тестван за алкохол, а пробата му е отрицателна. Работата по изясняване на случая от полицията продължава.", "date": "2018.10.18", "title": "С опасност за живота е пометената от автобус в Пловдив жена"}
{"url": "https://www.actualno.com/europe/germanija-ostava-oshte-edna-godina-v-misija-sreshtu-isljamska-dyrjava-news_700782.html", "text": "  Бундестагът удължи с година мандатът на германските войници, участващи в мисията срещу бликоизточната терористична групировка „Ислямска държава“, съобщава националният ежедневник Die Frankfurter Allgemeine Zeitung, цитиран от \"Фокус\".     Федералният парламент в Берлин гласува в подкрепа на продължаването на операцията, която включва обучение на иракски войници. Разузнавателните полети на самолетите „Торнадо“ в Сирия и Ирак и зареждането на самолети на международната коалиция срещу джихадистите ще приключат на 31 октомври 2019 г. Настоящата горна граница от 800 германски войници, разположени в Йордания и Ирак, остава непроменена.   ", "date": "2018.10.18", "title": "Германия остава още една година в мисия срещу Ислямска държава"}
{"url": "https://www.actualno.com/haskovo/babh-ustanovi-influenca-po-pticite-v-dva-obekta-v-haskovsko-news_700754.html", "text": "  Българската агенция по безопасност на храните (БАБХ) констатира две огнища на заболяването инфлуенца (грип) по птиците в животновъдни обекти, предназначени за отглеждане на патици мюлари и пилета бройлери, намиращи се в с. Войводово, община Хасково. Заболяването е потвърдено с протокол от лабораторно изследване. Това съобщиха от пресцентъра на БАБХ.     С цел контрол и ликвидиране на заболяването, БАБХ е започнала прилагане на всички мерки в съответствие с действащото законодателство. Предприето е хуманно умъртвяване и унищожаване на всички птици, отглеждани в засегнатите обекти, което ще бъде последвано от почистване и дезинфекция. Определени са 3-километровите предпазни зони и 10- километровите зони за наблюдение около констатираните огнища на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и предвижването на домашни, диви и други птици и яйца за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона.   Засилен е надзорът и мерките за биосигурност в птицевъдните ферми, както и при водните басейни, където е силно концентрирана популацията на диви птици. Извършва се епизоотично проучване за причините, довели до заболяването.\r\nБАБХ напомня, че фуражите следва да се съхраняват в закрити помещения, както и суровините за фуражи – така се избягва възможността диви пернати да заразят фуража, а оттам и питомните да бъдат заразени с вируса.  На този етап няма засегнати хора и няма опасност за потребителите. Вирусът на инфлуенцата може да предизвика леко протичащо респираторно заболяване. Евентуалното заразяване може да случи, когато се вдиша контаминиран прах от фермите или при пряк контакт на хората със заразени птици.   ", "date": "2018.10.18", "title": "БАБХ установи инфлуенца по птиците в два обекта в Хасковско"}
{"url": "https://www.actualno.com/america/kitaj-otpravi-preduprejdenie-kym-sasht-trymp-s-nov-ikonomicheski-hod-news_700740.html", "text": "  Предупреждение за използване на \"всички необходими мерки за гаранция на своя суверенитет\" отправи Китай, по повод преминаването на американски бомбандировачи до Южнокитайско море.     Вчера CNN съобщи, че два стратегически B-52 бомбардировача на САЩ , разположени на остров Гуам в Тихия океан, са прелетяли до оспорваната област в Южнокитайско море.   \"Китай ще предприеме всички необходими мерки, за да гарантира своя суверенитет и сигурност в Южнокитайско море, гласи съобщение на министерството на външните работи на азиатската страна, цитирано от ТАСС.\r\n\"Островите в Южнокитайско море са част от Китай и ще вземем необходимите мерки, за да гарантираме нашия суверенитет, сигурност и законни интереси\", коментира говорителят на министерството във връзка с действията на американските военновъздушни сили в Южнокитайско море.  \"Китай уважава свободата на корабоплаването и аеронавтиката, ако държавите действат в съответствие с международното право. В същото време ние се противопоставяме на някои държави, които я използват като претекст за подкопаване на суверенитета на регионалния мир и стабилност\", коментира китайският дипломат.\r\nАмериканското командване на военновъздушните сили в Тихия океан определя прелитането около островите като \"обикновен тренировъчен полет, провеждан в съответствие с международното право\".   Същевременно, Съединените щати обявиха възможен план да напуснат 144-годишната Всемирна пощенска конвенция, предаде BBC. Според администрацията в Белия дом, тя изкривява конкуренцията на световния пазар и облагодетелства Китай, позволявайки му да доставя стоки по целия свят на много ниски цени.    Пощенският съюз е създаден през 1874 г. в Берн и има статут на международна организация в системата на ООН, специализирана в областта на пощенските услуги. Конвенцията, подписана от 192-те държави членки на съюза, определя по-ниски цени за доставка на международните пратки, които идват от развиващите се страни. Първоначалната идея е с този режим да бъдат подкрепени по-бедните държави.\r\nСАЩ обаче се на мнение, че настоящите регулации поставят американския бизнес в неизгодна позиция. Процедурата по излизане от конвенцията може да отнеме поне една година, но администрацията в Белия дом се надява, че няма да се стигне до напускане, ако бъдат договорени по-добри условия.\r\nТръмп настоява конвенцията да разреши на държавите сами да определят цените на пратките с тегло под 2 килограма. В момента те имат това право само за по-големите пакети.   Глобалният възход на онлайн търговията доведе до драстичен ръст на малките пратки, които се транспортират от пощенските оператори. Американските компании твърдят, че изпращането на една стока от един американски град до друг може да струва по-скъпо от доставката й от Китай до САЩ.\r\nИзчисленията на американските представители показват, че занижаването на цените на международните пратки коства на американския бизнес около 300 млн. долара годишно.   ", "date": "2018.10.18", "title": "Китай отправи предупреждение към САЩ, Тръмп с нов икономически ход"}
{"url": "https://www.actualno.com/business/kzk-pak-otrjaza-inerkom-za-sdelkata-s-chez-news_700743.html", "text": "            С това решение се опровергава твърдението, че след предприетото от  собственичката на \"Инерком\" Гинка Върбакова преструктуриране на бизнеса  ще може да получи разрешение за придобиването на \"ЧЕЗ разпределение\",  \"ЧЕЗ електро\", ЧЕЗ трейд\", \"ЧЕЗ България\" и още няколко компании.  Припомняме, че преди време Върбакова излезе от бизнеса си със слънчева  енергия именно с тази цел.\r\nДелото за решението на КЗК да забрани сделката с ЧЕЗ е насрочено за 14 май 2019 г. пред Върховния административен съд.   Подробности за прочетете в    ", "date": "2018.10.18", "title": "КЗК пак отряза \"Инерком\" за сделката с ЧЕЗ"}
{"url": "https://www.actualno.com/vraza/vrachani-trygvat-na-pohod-do-rechka-news_700731.html", "text": "  Есенната гора и тази година примамва врачани да излязат сред природата. Походът до местността Речка има традиции и се провежда за 33–ти пореден път. Организатори са Община Враца и Българската асоциация за спорт.     Началото е  предвидено за 20 октомври – събота, групата ще тръгне от Паметника на на загиналите във войните за национално обединение, до гаровия площад в града /Лъвчето/ в 8.00 ч. Трасето е 12 км и преминава през живописната природа на Врачанския Веслец. Очаква се походниците ще пристигнат към 11 часа в местността Речка. Традиционно  в проявата участват любители на туризма, ученици и студенти от града, които ще се състезават в спортно-туристическа щафета, крос и теглене на въже. За най-добрите ще има томбола с награди, купи и медали, заяви пред журналисти Петя Долапчиева, зам.кмет на Община Враца.   Световният ден на ходенето, който е поводът за тази инициатива, се отбелязва в цялата страна и е част от Националната програма за физическа активност и развитие на българското население БУЛФАР. Той се провежда със съдействието на Министерството на младежта и спорта. Целта е да се популяризира  здравословния начин на живот чрез  ходене- най-лесно достъпната и естествена физическа активност.", "date": "2018.10.18", "title": "Врачани тръгват на поход до Речка"}
{"url": "https://www.actualno.com/showbusiness/aktioryt-slavcho-peev-poluchi-infarkt-news_700750.html", "text": "        Той е настанен в частна болница в град Дупница, където е директор на местния театър.   В сряда вечерта трупата изигра постановката \"Почти като човешки глас\" пред публиката в Дупница в рамките на празниците за Деня на града. Минути след края на представлението директорът се почувствал зле и спешно е приет в болницата, пише \"24 часа\".\r\nСформиран е бил екип от специалисти, които са предприели мерки за стабилизиране на състоянието му.  За 79-годишния актьор следващите часове са критични, но медиците правят всичко възможно за овладяване на състоянието му.", "date": "2018.10.18", "title": "Актьорът Славчо Пеев получи инфаркт"}
{"url": "https://www.actualno.com/balkani/otnovo-naprejenie-v-gyrcija-migranti-pak-organiziraha-protesti-news_700757.html", "text": "  Около 200 души от мигрантския център „Мория“ на Лесбос отново организираха шествие към град Милитини в знак на протест срещу лошите условия в лагера и задържането им на острова, предава скопската електронна медия A1 On, цитирана от Фокус.     Полицията постави прегради на пътищата, за да попречи на мигрантите да достигнат до главното пристанище на гръцкия остров, но след разговорите с правоохранителните органи протестният марш бе прекъснат.   Демонстрации имаше и на остров Хиос. Съгласно разпространените данни, в тях са участвали около 70 мигранти. Полицията твърди, че двата протеста са били координирани.", "date": "2018.10.18", "title": "Отново напрежение в Гърция, мигранти пак организираха протести"}
{"url": "https://www.actualno.com/society/nad-3500-dushi-chakat-za-nastanjavane-v-specializirani-institucii-news_700749.html", "text": "  Над 3500 души са в листата на чакащите за настаняване в специализирани институции, 1300 от тях са хора с психични разстройства. Липсата на достатъчно центрове оставя извън услугата една трета от нуждаещите се. За настаняване в домовете за стари хора чакат малко над хиляда възрастни, предаде БНР.     След приемането на новия  закон за социалните услуги, шансовете на тези хора да ползват подкрепа извън институциите значително ще нараснат.   От Социалното министерство казват, че сега няма как да се оцени реално броят на хората, които искат да ползват социални услуги, но нямат достъп, защото и съществуващите са неравномерно териториално разпределени. Затова в новия Закон за социалните услуги общините ще имат водеща роля. Министър Бисер Петков обясни: \"В законопроекта се предлага създаването на социални услуги, които се финансират от държавния бюджет, да става с решение на общинския съвет, тоест това е водещо\".\r\nОбщините ще изготвят национална карта и ще опишат услугите, от които се нуждае населението, ще могат да се кооперират помежду си, за да предоставят дадена услуга заедно или пък да я възлагат на неправителствени организации, които задължително ще се лицензират.  Предвидено е новият закон да влезе в действие през 2021 година, а за догодина държавата предвижда да увеличи с 15 процента средствата за издръжка на социалните услуги. 264 милиона се заделят, от тях 100 милиона за специализираните институции за настаняване. Над 44 милиона лева ще отидат в домовете за възрастни с капацитет 5 600 души. За издръжката на един настанен там държавата отделя близо 8000 лева на година. Най-скъпи на държавата като издръжка ще са хората с умствена изостаналост и психически разстройства. За всеки настанен годишно ще се заделят по около 10 хиляди лева.   ", "date": "2018.10.18", "title": "Над 3500 души чакат за настаняване в специализирани институции"}
{"url": "https://www.actualno.com/society/bylgarski-avtobus-katastrofira-v-italija-njama-jertvi-news_700704.html", "text": "  Български автобус катастрофира в Италия. За щастие инцидентът се е разминал без пострадали българи, съобщи за наш кореспондент от мястото на събитието.     Катастрофиралият автобус е на фирма \"Албена Автотранс\" АД и е бил част от група от 8 автобуса, пътували на организирана екскурзия. Катастрофира става тази сутрин около 9:30 часа италианско време (10:30 българско време).\r\nИнцидентът е станал при сблъсък на автобуса с ТИР между Монте Катини и Венеция. Счупено е предното стъкло на превозното средство, като всички пътници в него са в безопасност и те, заедно с личните си вещи, са се преместени в останалите автобуси в групата.\r\nВ момента всички екскурзианти пътуват към Венеция. Има промяна в туристическата програма, като тръгването за България ще се забави с половин ден. Очаква се утре сутринта да пристигне друг автомобил на фирмата, който да поеме хората.  ", "date": "2018.10.18", "title": "Български автобус катастрофира в Италия, няма жертви"}
{"url": "https://www.actualno.com/ruse/policejski-slujitel-ot-ruse-vliza-za-2-godini-v-zatvora-news_700734.html", "text": "  Полицейски служител от Русе влиза за 2 години в затвора. Присъдата бе потвърдена от три съдебни инстанции.     В. Д. е признат за виновен и осъден за това, че в през периода 02.09.2016 г. до 15.12.2016 г. в гр. Русе, като служител на Първо РУ на МВР - Русе, разгласил на друго лице информация отнасяща се за други лица, съдържаща се в интегрална информационна система на МВР, предназначена за ползване от служители на МВР, която не представлява държавна тайна, но чието разгласяване е забранено със закон.   Служителят е осъден е и по обвинението, че на 16.12.2016 г. в гр. Русе, държал боеприпаси за огнестрелни оръжия - 56 броя пистолетни патрони, без да има за това надлежно разрешение. Прокуратурата е предприела незабавни действия по изпълнение на влязлата в сила присъда.  ", "date": "2018.10.18", "title": "Полицейски служител от Русе влиза за 2 години в затвора"}
{"url": "https://www.actualno.com/politics/zaharieva-rabotim-za-po-goljama-svyrzanost-na-stranite-ot-dunavskija-region-news_700747.html", "text": "  „Тази година бе най-важната за България, откакто е член на ЕС, защото съвпаднаха първото Българско председателство на Съвета на ЕС и първото Българско председателство на Дунавската стратегия. В основата на усилията и целите ни за двете председателства стояха думите стабилност, просперитет и сигурност, бъдеще и шанс, сближаване.“ Това заяви вицепремиерът и министър на външните работи Екатерина Захариева на пресконференция преди откриването на Седмия годишен форум на Стратегията на ЕС за Дунавския регион.     Като председател на Съвета на ЕС, с приоритета за европейска перспектива на страните от Западните Балкани България работи за постигането на по-голяма свързаност между държавите в региона, свързаност между хората и улесняване на бизнеса, повече сигурност, повече фокус от страна на ЕС към нашите съседи, отбеляза още външният министър.    България за първи път пое председателството на Дунавската стратегия през октомври 2017 г. След двудневния форум, който се провежда в София, страната ни ще предаде щафетата на Румъния, която ще поеме председателството на формата за следващата една година.  „Всички ние трябва да се обединим и да работим за това да има по-прозрачно финансиране за следващия програмен период, така че да постигнем стратегическите си цели“, заяви още Екатерина Захариева на пресконференцията. Тя допълни, че за региона в следващия бюджетен период са заделени 262 млн. евро.   Вицепремиерът Екатерина Захариева откри събитието с приветствие от името на българското правителство. „Основната цел на Дунавската стратегия, когато беше създадена и одобрена преди 8 години, беше да подпомага бизнеса, да свърза хората, да направи по-видим Дунавския регион, да обедини едни от най-развитите региони в ЕС с едни от по-малко развитите. Освен деветте страни членки на ЕС бяха включени и 5 страни, които все още не са, но се стремят към членство в европейското семейство\", заяви тя в обръщение си към гостите на форума.", "date": "2018.10.18", "title": "Захариева: Работим за по-голяма свързаност на страните от Дунавския регион"}
{"url": "https://www.actualno.com/burgas/nova-galerija-v-burgas-news_700748.html", "text": "  \"Ателие R\" е най-новата художествена галерия в Бургас, която разширява периметъра на артистичното пространство в морския град.     В основата на нейното създаване са Мариана Рачева и нейният съпруг Димитър. Подкрепа в това начинание получават от доайените на изобразителното изкуство в Бургас  - художниците Райна и Енчо Рачеви. В момента техни картини са изложени в галерията, а всеки ценител на изкуството може да закупи избрана от него творба.   \"Ателие R\"  отвори врати с представянето на изложба. В нея са включени произведения на Ясен Голев, Евдокия Манева, Иван Милев и Руси Костадинов. Експозицията представя акварел, живопис, пластика и скулптура.\r\n\"Ателие Р\" се намира на ул. \"Възраждане\" 25 в Бургас, а още за събитията там може да научите от на галерията.  ", "date": "2018.10.18", "title": "Нова галерия в Бургас"}
{"url": "https://www.actualno.com/europe/es-iska-byrz-napredyk-po-brekzit-mej-predpochita-bavnija-vlak-news_700698.html", "text": "  Британският премиер Тереза Мей потвърди в четвъртък, че тя е готова да приеме удължаване на преходния период след Брекзит, ако това помогне за излизане от застоя в преговорите, след като европейските лидери повториха за пореден път, че Великобритания трябва да направи повече за избягване на развод със съюза без сделка.     Преговарящият от страна на ЕС Мишел Барние предложи удължаването на срока като начин да се преодолее задънената улица за това как да се запази отворена границата на Великобритания с Ирландия след Брекзит, който въпрос задържа цялото споразумение за развод.\r\nНо източник във френското президентство предупреди, че това може да не разреши проблема, тъй като Мей също е изправена срещу неприемане на тази идея от своите евроскептични депутати у дома, предаде БГНЕС.\r\nТази среща на върха в Брюксел бе определена като краен срок за проект за споразумение, но лидерите на ЕС вместо това бяха оставени да обмислят потенциално катастрофалния сценарий Британия да се отцепи през март без споразумение.  Пристигайки за втория ден от преговорите, Мей отбеляза, че и двете страни са останали в разрез с плана за \"оказване на съдействие\" за избягване на граничните проверки на браздата с Ирландия, ако и докато не бъде подписана нова търговска сделка, която да решава проблема.\r\n\"Идеята за в бъдеще, която се очерта - и това е идея на този етап - е да се създаде възможност за удължаване на срока за изпълнение за няколко месеца\", каза тя.\r\nВисокопоставен представител на ЕС заяви, че Великобритания ще трябва да поиска удължаване, а останалите 27 държави-членки ще трябва да се споразумеят.    \"Повече от всякога топката е в британската половина\", каза белгийският премиер Шарл Мишел, когато пристигна в четвъртък.\r\nМей подчерта, че не е очаквала удължаването на срока да бъде необходимо отвъд определената засега дата декември 2020 г., на фона на гнева сред евроскептичните членове на консервативната партия, че Великобритания може да бъде обвързана за неопределено време.\r\n\"Въпросът е, че това не се очаква да бъде използвано, защото се стремим да гарантираме, че ще имаме бъдещи отношения до края на декември 2020 г.\", каза британският премиер.\r\nОт май 2016 г. Май се бори за Брекзит, за да намери компромис, който да е приемлив както за ЕС, така и за собствените ѝ депутати, които биха могли да блокират окончателната сделка в Камарата на общините.\r\nВъзможността за разширяване излезе на първите страници на вестниците във Великобритания в четвъртък и някои евроскептични депутати предупредиха, че не могат да приемат подобен план.   Тиражният таблоид „Сън“ предупреди, че „докато тя не може да даде дата, на която ще напуснем ЕС и ВСИЧКИ негови големи институции, тя не може да претендира, че е изпълнила гласуването на референдума“, се казва в публикацията.\r\nНо ЕС засилва натиска върху Мей да даде основание.   Европейските лидери се надяваха да проведат специална среща през ноември, за да подпечатат развода, но на брюкселска вечеря без Мей късно в сряда те отказаха да подпишат плана.\r\nДлъжностни лица отбелязаха, че Мей не е отговорила на призива на президента на Европейския съвет Доналд Туск за свои \"конкретни предложения\" за придвижване на преговорите и заявиха, че е необходим по-голям напредък.\r\nПровал на срещата през ноември може да доведе до отлагане на проекта за сделка за Брекзит за срещата на върха през декември, оставяйки много малко време за ратифицирането ѝ от британския и европейския парламент.\r\nХоландският премиер Марк Рюте каза, че лидерите на ЕС са поискали от Еврокомисията \"да работи още по-енергично по сценарий без сделка\".", "date": "2018.10.18", "title": "ЕС иска бърз напредък по Брекзит, Мей предпочита „бавния влак“"}
{"url": "https://www.actualno.com/politics/radan-kynev-tvyrde-mnogo-hora-iskat-da-se-vyrne-leninskija-socializym-news_700681.html", "text": "  \"Днес, за пръв път от десетилетие, ние сме на път да се разделим завинаги. Вместо да спорим как да преминем реката, да се озовем, враждуващи, на двата й бряга. Да бъдем от двете страни, обикновени редници в една дълга и тежка борба, чиито изход ще определи как ще изглежда държавата ни, континентът ни, светът на децата ни, след няколко десетки години\", екс лидерът на Реформаторския блок Радан Кънев.     \"Виждам опасност малките неща, които ни разделят, да ви изпратят в лагера на авторитарния национализъм, сред хората, които се противопоставят на европейското единство, в редиците на тези, които - за да се харесат на тълпата - искат връщане на социализма в затворени държавни граници, “социализъм в една отделна държава” по Ленин, които - за да се възползват цинично от страховете на съгражданите си - волно или неволно обслужват столетните планове на Кремъл и Истанбул за обезсилване и разчленяване на Европа. В лагера на полезните идиоти.   Това би било тъжно\", допълни той.", "date": "2018.10.18", "title": "Радан Кънев: Твърде много хора искат да се върне ленинския социализъм"}
{"url": "https://www.actualno.com/cinema/megaprodukcija-s-brus-uilis-blokirana-ot-danychni-problemi-news_700703.html", "text": "  Премиерата на китайски епос от Втората световна война с участието на холивудските звезди Брус Уилис и Ейдриан Броуди е отложена, след като китайската звезда Фан Бинбин беше обвинена от властите за укриване на данъци, съобщиха местните медии.     Фан е една от най-големите знаменитости в Китай, станала известна с ролите си в суперпродукциите \"Железният човек\" и \"Х-мен\", предаде БГНЕС.\r\nНо 36-годишната мегазвезда изчезна от общественото полезрение преди месеци тази година, подхранвайки спекулациите за укриване на данъци в киноиндустрията в родната й страна.\r\nТя беше осъдена да плати близо 130 млн. долара, съобщи официално агенция Синхуа на 3 октомври.  Последният й филм, на китайския режисьор Ксиао Фенг, трябваше да излезе следващата седмица.   Но Ксиао написа в подобната на Туитър китайска платформа Уейбо, че е \"време да се оттегли\" от последния си проект \"Air Strike\" след осем години работа, въпреки че добави, че \"оттеглянето не означава, че се отказва от него\".\r\nКсиао се извини на филмовите дистрибуторски компании и феновете си, като не каза дали или кога филма ще иалезе.    Държавната медия \"Глобал Таймс\" също публикува в Уейбо, че филмът е бил \"изтеглен без обяснение\". Бейджин Нюз и новинарския сайт Сина, също съобщиха за отмяната на премиерата.   Спирането на \"Air Strike\" идва, тъй като китайската филмова индустрия е изправена пред по-широк разчет от данъчните власти.\r\nСинхуа съобщи, че властите са обявили по-широки мерки срещу развлекателната индустрия, като на извършителите на извършителите на данъчни престъпления е даден срок до 31 декември, за да платят всички данъци, които дължат.\r\nДанъчният скандал обръща внимание и на предполагаемото съществуване на двойни договори в Китай, при което се подписва един документ за доходи, деклариран пред данъчните органи, а вторият се пази в тайна.", "date": "2018.10.18", "title": "Мегапродукция с Брус Уилис блокирана от данъчни проблеми "}
{"url": "https://www.actualno.com/business/slujitelite-na-kompanijata-paysafe-v-bylgarija-veche-sa-nad-1000-news_700694.html", "text": "   Това стана ясно на пресконференция, на която бяха представени детайли за дейността ѝ.     Всъщност Paysafe отдавна е у нас, а дъщерното дружество Paysafe  България се появи през 2015 г. след сливането на две други фирми от  индустрията - Optimal Payments и Skrill. която има и представителства в Монреал, Виена, Лондон и т.н.\r\nДружеството разработва дигитални продукти за разплащания и парични  трансфери, обслужва клиенти и търговци по цял свят и извършва операции в  направления като ИТ обслужване и инфраструктура, управление на риска и  превенция на измами. - Skrill и NETELLER. Основен продукт за компанията е и картата за  разплащания paysafecard, чиито потребители обаче са основно извън  България.\r\n„Предлагаме цяла екоситема от разплащателни услуги, всичко, от което  клиентът би могъл да се нуждае. Създаваме различни продукти за  дигиталния портфейл и работим на 16 езика“, заяви генералният директор  на Paysafe България Мирослав Божилов (на снимката в средата).   . „По този начин обслужваме представителства си в  чужбина. В България има много хора с добри познания по чужди езици,  което е изключително полезно“, каза Дани Чазонов, главен оперативен  директор на компанията-майка (на снимката втори отляво надясно).\r\nЗапитан дали ще  промени по някакъв начин плановете им в България, Чазонов уточни, че не  очаква това да се случи. „Като цяло ще се наложи да въведем някои  промени поради несигурността около валидирането на различни лицензи. Ще  трябва да централизираме определени функции, но специално в България  това едва ли ще се усети. Оставаме дългосрочно ангажирани тук“, подчерта  той.\r\nПо думите му Paysafe бележи значителен ръст в последните години, което е Той обаче не смята, че компанията има голям конкурент на пазара, тъй  като няма друга фирма, предоставяща същия цялостен набор от услуги.  Чазонов добави, че се работи активно и в посока иновации. В дигиталния  портфейл например вече са въведени криптовалути и се разглеждат начини  за добавянето им и в други продукти.    Междувременно в България компанията набира още служители. търсят се софтуерни разработчици, кадри за обслужване на клиенти и др.\r\nОт фирмата обявиха, че ще отпразнуват успехите си, Служителите са имали възможност да гласуват какви инициативи да бъдат  подкрепени и повечето от тях са избрали такива свързани с деца в  неравностойно положение и с увреждания. Средства ще бъдат отпуснати  обаче и за възрастни хора, по-конкретно - за изграждане на кухня за  топла храна за пенсионери в Мездра. Служителите на Paysafe ще могат и да  се включват като доброволци в инициативите.", "date": "2018.10.18", "title": "Служителите на компанията Paysafe в България вече са над 1000"}
{"url": "https://www.actualno.com/politics/bsp-shte-vnese-predlojenie-za-preizchisljavane-na-vsichki-pensii-news_700702.html", "text": "  \"В алтернативния бюджет на БСП за 2019 г. ще внесем предложение за преизчисляване на всички пенсии с друг размер на средния осигурителен доход\". Това каза лидерът на БСП Корнелия Нинова по време на пресконференция след среща с представители на пенсионерските организации, които протестираха вчера. Нинова добави, че пенсиите са преизчислявани за последно през 2008 г. от правителството на БСП, а животът през тези 10 години се е оскъпил, съобщиха от пресцентъра на партията.     \"Пари в държавата има и доказателство са последните няколко години. Ежегодно премиерът Борисов, еднолично харчи над 1.5 млрд\", добави Нинова. Тя коментира, че е важно какъв приоритет ще си постави всяка партия за изразходването на тези пари. \"За нас грижата за възрастните хора е един от основните приоритети. Потвърдихме пред тях, че ще внесем отново отхвърления от управляващите в началото на мандата Закон за възрастните хора. Той е изключително необходим и гарантира спокойна среда за живот на пенсионерите\", посочи лидерът на левицата. Корнелия Нинова изтъкна, че вчера, на протеста на пенсионерските организации, е бил отправен призив към политиците с конкретни искания за разрешаване на изключително наболели проблеми на възрастните хора. \"Ние днес ги поканихме на среща, обсъдихме техните искания и смятаме, че е абсолютно наложително всички да се погрижим за възрастните хора на България, които живеят в нищета, чиито пенсии не стигат за основни нужди“, заяви Корнелия Нинова.   \"Платформата \"Визия за България\" на БСП предлага много добра социална политика във всички области - здравеопазване, икономика, образование и социална политика. Нека държавата да не бъде мащеха за възрастните хора, които са дали своя принос за обществото\", посочи Валентина Николова, председател на Съюз на пенсионерите-2004. Тя изтъкна, че Съюзът подкрепя идеята на БСП за преизчисляване на всички пенсии и за приемане на Закон за възрастните хора. \"Вчера поканихме на протеста на пенсионерите всички институции. Единствените, които имаха достойнството да се срещнем, бяха БСП\", коментира Венелин Новаков, национален координатор на Сдружение \"Социална солидарност\".", "date": "2018.10.18", "title": "БСП ще внесе предложение за преизчисляване на всички пенсии"}
{"url": "https://www.actualno.com/politics/borisov-ot-bruksel-njama-reshenie-za-brexit-video-news_700705.html", "text": "         Това заяви пред журналисти в Брюксел.   \"Казвам, че докато не дойде крайния срок, няма да има извънредни събрания. Ще остават от 5 до 8 седмици за взимане на решения. Ако имаше решение, щяхме да излезем и да го кажем\", заяви Борисов.\r\n\"Колкото повече намалява срока, толкова по-напрегнато ще става. От българска страна има хора, които работят и живеят във Великобритания, както и обратното - много англичани живеят в България\", каза още Борисов.  \"Нямам предвидена среща с руския премиер. Не знам и да има предвидени двустранни срещи. Просто в коридорите ако има тема, да бъде обсъдена\", обясни той.    \"Всяка държава трябва да инвестира в опазване на своите граници. Много е важно да има споразумение с трети държави, както и да се подпомогне на всяка държава, която поиска помощ по отношение на мигрантската криза. На базата на тези три неща можем да говорим за солидарността и хуманността и всичко останало. Заключенията са такива\", добави премиерът Борисов от Брюксел, където той присъства на редовния съвет на ЕС.    \"Има три типа държави - такива, които искат да приемат мигранти, държави, които категорично не искат да приемат и такива, които са залети от мигранти и искат солидарност\", допълни той.   \"В момента основният поток от мигранти, които заливат Европа, минават през Гърция. България се справя прекрасно с този проблем и всички го признават\", подчерта Борисов. ", "date": "2018.10.18", "title": "Борисов от Брюксел: Няма решение за Brexit (ВИДЕО)"}
{"url": "https://www.actualno.com/showbusiness/kulturi-ot-cjal-svjat-zavladjaha-gostite-na-vecherta-na-naciite-v-r-t-bulgar-news_700714.html", "text": "  В атрактивната атмосфера на р-т Bulgar в Hotel Marinela 23-те красавици, участнички в конкурса Lady Universe 2018, дефилираха в народни носии, традиционни за страните си. Изключително пъстро и екзотично шоу, под звуците на етно ритми, зарадва гостите. A домакините от р-т Bulgar Hotel Marinela се бяха погрижили за изкусителни кулинарни шедьоври, шампанско и уютна атмосфера.     Традиционно японско кимоно, бляскави пера от Ямайка, изключителни шевици от Балканите, екстравагантен костюм от САЩ, богато украсена с ръчни елемнти бе носията на представителката на Кореа бяха само част от атрактивните костюми на претендентките за короната.\r\nВ духа на партито, лицензиантът на конкурса Цвети Разложка и организаторите бяха поканили ансабъл ЧИНАРИ, които откриха вечерта с традиционно българска програма. Водещ на Вечерта на Нациите бе репортерът на Папараци Елизабет Методиева, а гост изпълнителят, който се погрижи партито да не спира, бе Владислав Славов.  Сред гостите, които присъстваха на втория тур от конкурса Lady Universe 2018, бяха ню йоркският модел и моден блогър Мила Бог, която ще бъде и в журито на конкурса, бизнес дамата и меценат Гергана Ташкова, тв водещата и модел Гери Дончева, Меги Савова, организаторът на \"Мис Силикон\" и телевизионен водещ Мариана Маринова, певицата и стилист Ива Атанасова - Ivy, Мария Бонева - собственик на Code Fashion TV, националните директори на страните участници в конкурса и др.\r\nВечерта завърши с традиционно българско хоро, в което всички момичета се включиха.\r\nУтре, на 19.10, в клуб MEGAMI ще се проведе финалът на конкурса. Всички гости ще имат удоволствието да научат коя е новата Lady Universe, както и ще разберат кои са специалните награди за останалите участнички.    ", "date": "2018.10.18", "title": "Култури от цял свят завладяха гостите на Вечерта на Нациите в р-т Bulgar"}
{"url": "https://www.actualno.com/business/ksnb-pravata-na-majkite-sa-zashtiteni-ot-konstitucijata-news_700707.html", "text": "   Това е позицията на синдикатите от КНСБ по повод предлаганите промени в Кодекса на труда.     Те бяха поискани по-рано през седмицата от Асоциацията на организациите на българските работодатели (АОБР) и гласят отпускът за отглеждане на дете до двегодишна възраст да не се признава за трудов стаж, който дава право на платен годишен отпуск.   Позицията на КНСБ е, че \"зад конституционните права на майките стои демографска политика на държавата, а не обичайна и необходима регулация на трудови отношения. Затова подобни искания трябва да бъдат оставени без последствия\", се казва в становището на КНСБ.\r\nПредложението на работодателите е свързано и се основава на Решение на Съда на ЕС по преюдициално запитване от страна на румънски магистрат по конкретно дело в окръжен съд в Румъния. От друга страна, аргументът на синдикатите е, че няма индикации за съответствие или несъответствие на трудов стаж с Директивата на ЕС.  Те припомнят, че \"такова и други подобни предложения са правени назад във времето от други работодателски организации, така че нито по същество, нито по аргументи има нещо ново\". Друг техен аргумент срещу предложението е, че предлагащата организация не е нито представителна, нито работодателска. КНСБ счита, че Решение на съда на ЕС не е основание за България да бъдат правени исканите изменения.   Позицията гласи, че трудовият стаж като категория има много по-дълбоки измерения от разбирането за действително полагане на труд. \"В чл.352 от Кодекса на труда има уредени редица хипотези, съгласно които конкретно определени периоди от време се признават за трудов стаж, без работникът или служителят да е работил реално\", пише още в текста и се допълва, че \"става дума за една далеч по-сложна и многолика конструкция, от която се извеждат редица права, а не само правото на отпуск. В своята дълбочина (съзнателно или не) предложението на АОРБ е насочено срещу фундаменталното и ключово значение на категорията \"трудов стаж\", без обаче това да е споменато\".", "date": "2018.10.18", "title": "КСНБ: Правата на майките са защитени от Конституцията"}
{"url": "https://www.actualno.com/healthy/prof-todor-kantardjiev-njama-gripni-virusi-v-bylgarija-kakto-e-v-evropa-news_700672.html", "text": "  \"Няма грипни вируси в България, както е в Европа\". Това каза директорът на НЦЗПБ проф. Тодор Кантарджиев по време на информационна кампания, предаде БГНЕС.     \"В момента има случаи на инфекции от кашлица и дразнене в гърлото с хрема. Това са вирусни заболявания, които не причиняват грип. До края на месеца може да очакваме първите случаи на грипа. За бум може да се очаква в края на тази или началото на следващата година. Препоръката е да не се започва лекуване на грипа с антибиотици. До тях да се прибягва едва след 5-6 ден, когато се вижда, че няма отшумяване на настинката.\", допълни още той.   От следващата година всички възрастни хора ще могат да се ваксинират срещу грип, допълни главният държавен инспектор д-р Ангел Кунчев. \r\nЗа имунизирането на пенсионерите са осигурени от държавата 2 млн. лева за ваксини. Към този момент няма информация дали всички пенсионери в България ще се ваксинират. Очакванията на Кунчев са най-малко 10-15% от тази възрастова група да си сложат 4 валентната ваксина, която до голяма степен съвпада с вирусния щам.  Острата вирусна инфекция засяга 500 000 смъртни случая всяка година по света, отчете д-р Скендер Скала, ръководител на офиса на Световната здравна организация в България. Затова, от 2013 година се провежда активна информационна кампания. Като за начало на грипния сезон се смята месец октомври. Най-уязвими от заразяване са възрастните и бебетата. Най-често вирусът се предава по въздушно-капков път. Препоръката на лекарите е заразените да се движат с марля и да си стоят вкъщи.   ", "date": "2018.10.18", "title": "Проф. Тодор Кантарджиев: Няма грипни вируси в България, както е в Европа"}
{"url": "https://www.actualno.com/burgas/vodeshti-specialisti-ot-pirogov-shte-preglejdat-bezplatno-deca-v-burgas-news_700666.html", "text": "  Кампанията започва преди пет години и се разраства все повече. Увеличава се както броят на лекарите, които участват безвъзмездно в нея, така и населените места които обхваща.     На 27 октомври, екип от специалисти идва в Бургас. Прегледите ще се извършват в ДКЦ 1 с предварително записване. Телефон 056/810571 вече приема обаждания. Пациентите могат да са от новородени до 18 годишни.   Лекарите са водещи специалисти в своята област.\r\nТехните имена и специалности: доц. Шивачев – детска хирургия, проф. Балтов – ортопедия и травматология, доц. Цоцомански – детска травматология, д-р. Меджидиев – УНГ, д-р Ботева – УНГ, д-р Праматарова – офталмолог, д-р Пеев – уролог, проф. Габровски – детска неврохирургия, д-р Тодорова – детска кардиология и д-р Страхинова – образна диагносткиа.  От 9 до 15 часа ще бъдат преглеждани малките пациенти, но кампанията не свършва до тук. Следващата година, през месец април, лекарите ще се върнат отново. През това време се очаква в различните градове посетени от тях, да бъдат създадени кол-центрове, които да осигурят денонощна връзка между болни и специалисти.   Целта на кампания е, децата да получат напълно безплатни профилатични прегледи, второ мнение за тези с установени диагнози и да се помогне на пациентите с тежки здавословни проблеми.\r\nЗаместник кметът по Здравеопазване в община Бургас д-р Лорис Мануелян добави, че тези лекарите работят упорито и безвъзмездно. Той се надява кампанията да заличи пропастта между пациенти и лекари, която за съжаление съществува.       ", "date": "2018.10.18", "title": "Водещи специалисти от Пирогов ще прeглеждат безплатно деца в Бургас"}
{"url": "https://www.actualno.com/europe/strelecyt-ot-kerch-ot-uchenik-sys-stipendija-do-iskasht-da-si-otmysti-news_700618.html", "text": "  На 17 октомври 18-годишният Владислав Росляков взриви бомба и откри стрелба в Керченския политехнически колеж. Загиналите до момента са 20 души, а ранените са над 70. Сред загиналите са петима преподаватели и 15 студенти. Засега мотивите на стрелеца не са известни.     Росляков е бил студент в четвърти курс и е записан в учебното заведение от 2015 година.   Познат на Росляков споделя пред изданието РБК, че той \"ненавиждал техникума заради злите преподаватели. Намеквал, че ще им отмъсти.\"\r\n\"Никога не се е отличавал с агресия. За четирите години няма провинение. Получавал е стипендия\", допълни министър-председателят на Крим Сергей Аксьонов за телевизия \"Россия 24\".  Най-много данни за Росляков дава канал Mash. Изданието пише, че тийнейджърът е бил \"много затворен, почти с никого не е общувал и отдавна е излязъл от социалните мрежи. Интересувал се от маниаци.\"   Свидетел на престъплението разказва, че Росляков дошъл в техникума с два сака - сив и черен. Двамата се видели в началото на деня и се поздравили, но Росляков не влязъл в час. Малко по-късно се чула стрелба.\r\nСамият Росляков е открит мъртъв на втория етаж на сградата. По думите на министър-председателя на Крим Сергей Аксьонов тийнейджърът се самоубил.    Първоначално Следственият комитет на Русия разглеждаше случилото се като терористичен акт, но след това деянието бе преквалифицирано в \"убийство на две и повече лица\".   Случилото се е най-кървавото нападение в училище в историята на Русия. От началото на 2017 година в страната се случиха 10 нападения в училища.", "date": "2018.10.18", "title": "Стрелецът от Керч - от ученик със стипендия до \"искащ да си отмъсти\""}
{"url": "https://www.actualno.com/business/ns-prie-7-prag-na-konvencionalnite-biogoriva-v-transporta-news_700660.html", "text": "   Това стана официално, след като депутатите приеха на второ четене промени в Закона за енергията от възобновяеми източници.     На разпространител, който предлага на пазара течни горива от нефтен произход в нарушение на изискванията, ще се налага глоба в размер от 50 000 лв. или имуществена санкция в размер 100 000 лв.   Според закона \"биогорива\" са течни или газообразни горива за транспорта, произведени от биомаса. С измененията се въвежда и определение за биогорива от ново поколение.\r\nСпоред промените биогорива от ново поколение тип \"А\" са такива, произведени например от водорасли, слама, шушулки, орехови черупки, животински тор и утайка от пречистване на отпадъчни води, царевични кочани и други нехранителни целулозни материали. Биогорива от ново поколение тип \"Б\" са биогорива, произведени от използвано олио за готвене и животински мазнини.  За биогоривата от ново поколение тип \"А\" се определя национална цел от 0,05 процентни пункта енергийно съдържание от задължителния дял на енергията от възобновяеми източници във всички видове транспорт.   Министърът на земеделието, храните и горите ще организира събирането и обобщаването на информация за потенциала, производството и потреблението на суровини от земеделието, животновъдството и горското стопанство за производство на биогорива и течни горива от биомаса и ще изготвя анализ за влиянието върху хранителния баланс на страната.\r\nС измененията в Закона за енергията от възобновяеми източници се транспонират изискванията на европейска директива и се изпълняват условията по Решение на Европейската комисия за държавна помощ от 4 август 2016 г. относно подпомагане на производството на енергия от възобновяеми източници в България.    ", "date": "2018.10.18", "title": "НС прие 7% праг на конвенционалните биогорива в транспорта"}
{"url": "https://www.actualno.com/society/pisateljat-nedjalko-slavov-smyrdim-na-nihilizym-i-kompleksarshtina-news_700679.html", "text": "  \"Организира се някаква отвратителна антибългарска бесовщина. Струи отвсякъде. Направо е нетърпима. Смърди на нихилизъм и комплексарщина.     България не е нито няколко простака, които са се разписали по стените на света, нито е простаците, които псуват и се трепят по шосетата.\r\nПо тая логика Швеция е държава на уроди, като оня който изрита клетата камериерка в главата, а Англия – на пияните си хулигански свине по стадионите или на изнасилвача на малолетни от онова българско село.\r\nКакъв е тоя бяс да се клейми България. И то с анонса“ българинът е такъв, българинът е онакъв“, писателят Недялко Славов по повод българите, написали надписа \"Локо София\" върху оградата на мемориала в Хирошима.  \"Простакът, глупакът, престъпникът - те всички имат своето конктретно име.\r\nНародът е знаменател. Българинът също.   Българинът е интелигентен, предпазлив, талантлив, красив.    Българинът е притиснат до стената човек.\r\nБългаринът е човек, който заслужава любов и подкрепа в тоя свят на хищни, безмилостни и ненаситни империи\", допълни той.", "date": "2018.10.18", "title": "Писателят Недялко Славов: Смърдим на нихилизъм и комплексарщина"}
{"url": "https://www.actualno.com/vraza/vremenno-se-zatvarja-bul-hristo-botev-vyv-vraca-news_700646.html", "text": "  Поради полагането на втори слой асфалт днес до 17 часа е затворен за движение  бул.  „Христо Ботев“, от надлеза при КАТ, до кръговото кръстовище с ул. „Илинден“. Промяната се налага от строителните работи на проекта за рехабилитация на пътя Враца – пещера Леденика.     Ето и как се осъществява движението днес :   - Градският автобусен транспорт се движи през ул. „Стоян Заимов“ и ул. „Цар Самуил“;\r\n- Превозните средства от ул. „Илинден“ могат да се движат по бул. „Васил Кънчов“ до пътен възел между бул. „Васил Кънчов“ и бул. „Христо Ботев“;  - Трафикът между бул. „Васил Кънчов“ и бул. „Христо Ботев“ е възможен  по бул. „Христо Ботев“ до кръстовището с ул. „Цар Симеон I“;   - Движението от ул. „Цар Симеон I“ става през кръстовището с бул. „Мито Орозов“.\r\nИма поставена сигнализация от изпълнителите.    Временната организация за безопасност на движението е съгласувана с Община Враца, сектор „Пътна полиция“, Центъра за спешна медицинска помощ - Враца, Районна служба пожарна безопасност и защита на населението и Областно пътно управление.   Община Враца се извинява за причиненото неудобство и апелира за  повишено внимание при шофиране в този пътен участък.", "date": "2018.10.18", "title": "Временно се затваря  бул. „Христо Ботев“ във Враца"}
{"url": "https://www.actualno.com/curious/8-neshta-koito-shtastlivite-hora-pravjat-news_700676.html", "text": "  Едва ли има човек, който не желае да бъде щастлив. Има хора обаче, които по природа гледат по-ведро на живота и приемат трудностите, които са неизбежни, с усмивка на лице и като предизвикателство. Какво ги прави такива и как може всяка от нас да постигне това?     Искате ли и вие да вдъхновявате всички със силата си, с вярата, че светът е едно прекрасно място и да зареждате и околните с тази ваша положителна енергия?     - за щастливите жени клюките свързани с тях са нещо много незначително и не им обръщат изобщо внимание. Нека не ви интересува кой какво говори за вас, тъй като това също не е от значение. Важно е как се чувствате вие и вашата самооценка.   - колкото и неприятна да е една ситуация, винаги се опитвайте да извлечете най-доброто от нея. Не се натоварвайте с излишни драми. Гледайте да подминавате интригите и сплетните, защото те могат единствено да ви заредят с негативна енергия.    - доста жени мислят прекалено много за миналото си и често това ги кара да страдат с дни, дори с месеци. Това не им дава шанса да продължат напред, да се радват на сегашния момент и днешния ден. Щастливите жени живеят в настоящия момент, за тях миналото е нещо, което няма никога повече да се върне и са го загърбили напълно. Стремете се да гледате единствено и само напред и нагоре. - щастливите жени имат постоянната мотивация да учат по нещо ново. Дори когато грешат, за тях това е още един ценен урок, а не поредната депресия. За тях образоването продължава цял живот и виждат смисъл да учат нови и нови неща.     - не губете време за интриги и злоба. Бъдете приятелски настроени към всички. Когато някой ви е помогнал, благодарете и върнете жеста. Уверяваме ви, че това ще ви зареди с положителна енергия.    - голяма част от жените не могат да се примирят, че не всичко е перфектно. Щастливите жени обаче го приемат с усмивка. Те знаят, че нито връзката им, нито половинката им, нито приятелите и близките им, нито дори те самите са перфектни. Научете се да превръщате всички недостатъци в нещо, което обичате и нещо положително. - нека усмивката на лицето ви е едно от най-важните неща. Колкото и проблеми да имате, никога не губете вяра и  положителната си енергия. Винаги се усмихвайте, дори да няма на какво. Така ще накарате тялото си да спре с негативното и малко по малко ще свикнете да имате повече позитивни мисли. – може да са ви учили, че прекалената грижа за себе си е егоистична, но не е. Тя е необходимост, която ще ви помогне да се заредите с щастието, от което имате нужда. Защото, за да излъчвате щастие, първо трябва да го имате вътре в себе си.", "date": "2018.10.18", "title": "8 неща, които щастливите хора правят"}
{"url": "https://www.actualno.com/showbusiness/jeni-kalkandjieva-zaformi-skandal-s-konkurentna-modna-agencija-news_700695.html", "text": "  \"Мис България\" 1995 година - Евгения Калканджиева се изказа доста остро в социалните мрежи по повод участието на модела Розмари Тишер в риалити формата Vip Brother. Шефката модна агенция \"Визаж\" се оказа искрено възмутена от модела на конкурентната модна агенция \"Ивет Фешън\". Според бившата четвърта най-красива в света Розмари е \"германска селянка\". Ето какво написа тя във фейсбук:      \"Аз познавам много манекенки...  ама многоооо...  Но, по-глупава от Розмари,       никога не съм срещала през целият ми професионален и житейски път.  Не съм лоша, но тъпотията не мога да я разбера...  Благодаря на всичките ми момичета, че не са като нея...      Съжалявам, че не мога да вляза и да оскубя ташаците на този фитнес-лайнар.     Или да я оскубя за косата тази германска селянка, която май си има приятел в Германия.  Ивет Фешън, да се самосезират и да спрът да уронват престижа на моделите или да започнат да се грижат за тях.\"  Oт агенцията на Ивет Григорова - \"Ивет Фешън\" - не се поколебаха да отговорят на реакция на Калканджиева и да защитят Розмари. Те разпространиха официално писмо до медиите:      \"На първо място \"Ивет фешън\" е агенция с 25 годишна история. 25 години, в които сме работили изключително за чистия имидж на професията \"модел\" и вярваме, че сме успели, съдейки по доверието на нашите модели, клиенти и партньори. Политиката ни на работа изисква уважение към личният живот и пространство на моделите ни. За нас той е неприкосновен, освен, ако не накърнява името и имиджа на агенцията.  В конкретния случай твърдо стоим зад нашия модел Розмари, тъй като представянето и в предаването не засяга по негативен начин въпросният имидж.  Г-ца Тишер е пълнолетен, зрял човек и има своите представи за морал и приличие, и ние вярваме, че напълно осъзнава и стои зад действията си. Какви са отношенията и с нейния приятел никой от нас не знае. Какво чувство я ръководи в момента в Къщата също. Смятаме за редно да уважим правото и на личен избор. Няма да си позволим да участваме в махленския скандал, който се спретна, защото това категорично не отговаря на нивото на \"Ивет фешън\".  В момента всички сили на агенцията са насочени към реализирането на новия ни календар за 2019г. Това ще е осемнадесетото му поредно издание, а традиционно премиерата му в края на годината ще се превърне в едно от емблематичните модни събития на България.\" Розмари Tишер, която в момента е в къщата на Vip Brother, e от смесен брак - баща и е германец, а майка й е от Казанлък. Снимала е в Лондон, Дубай, Маями и Кейптаун. Участвала е в дефилета в седмицата на модата в Милано и в Берлин, но по думите й не смята, че е типичен модел, защото \"няма типичната фигура\", смята че \"изглежда по-женствена и обича да яде от всичко\".", "date": "2018.10.18", "title": "Жени Калканджиева заформи скандал с конкурентна модна агенция"}
{"url": "https://www.actualno.com/crime/avtobus-blysna-majka-s-kolichka-na-peshehodna-pyteka-v-plovdiv-news_700671.html", "text": "  Млада майка с бебе беше блъсната днес по обяд от автобус в жилищен район \"Тракия\" в Пловдив.     Инцидентът е станал, докато жената е пресичала на пешеходна пътека. Майката и бебето са настанени в УМБАЛ \"Свети Георги\". От болницата уточниха, че бебето не е пострадало, но е настанено с майка си за изследвания.              Автобусът по линия 18 е бил шофиран от 47-годишен водач. По първоначални данни превозното средство е предприело ляв завой по булевард \"Съединение\" в посока улица \"Недялка Шилева\" и блъснало майката с количката, които били на пешеходна пътека. Направената проба за алкохол на шофьора е отрицателна.        Хората в района отказаха да коментират какво точно се е случило. На място има екипи на полицията, а улицата е отцепена за движение. Разследването по случая продължава.", "date": "2018.10.18", "title": "Автобус блъсна майка с количка на пешеходна пътека в Пловдив"}
{"url": "https://www.actualno.com/prasspress/svobodata-da-si-mylchish-news_700696.html", "text": "  Премиерът каза, че у нас имало свобода на словото. И е прав, ако и да го иронизират. Свобода има. И медийна, и всякаква друга свобода. Как го беше казал Марк Твен? „Слава Богу, в тази страна имаме три преимущества: свобода на словото, свобода на мисълта, и разума никога да не ги използваме.“ Та намеквам, че въпросът е в използването, не в имането.     Мога да ви посоча хората, които са се възползвали от свободата на словото. До един са в маргиналиите на журналистиката. Нали знаете, бележки в бялото поле. И там има живот, но не е така хубав.\r\nЕ, може и на тяхната улица да изгрее Слънце, ако Пеефски си удържи на думата и покани в управителния съвет на фондацията си наистина „само изявени български журналисти, които винаги открито са отстоявали истината и не се страхуват да изразят личната си позиция.“ Нямаме предвид себе си. Първо, защото ние наистина открито сме отстоявали истината или поне тази, която ни е достъпна, изразявали сме и личната си позиция, но понякога ни е било доста шубе, щото… Щото рядко се търсят ръководни кадри в медиите, пък ние така сме свикнал. И, второ, с господин Пеевски си имаме лична вражда. Ей така за нема нищо. В глупостта си навремето сме казал, че изглежда като правен в час по трудово и той не ни го прости. Може би защото не успя да промени начина, по който изглежда, знам ли…\r\nТая фондация,дето Пеефски ще ѝ подарява вестниците си, ще е нещо като журналистически Едем. Мислиш свободно, пишеш каквото мислиш, а Пеефски се грижи нищо да не ти липсва, да си материално осигурен. Представяте ли си какъв живот, само си викам дано! Ама надали. Да го видя, няма да го повярвам. Но аз няма да го видя. И вие също. Стигам до този извод, като използвам метода, който Тери Пратчет нарича „Екстраполация на базата на предишно поведение“. В нашия фолклор е известен като приказката за лъжливото овчарче.  „Из делниците…“, 14 април 2014 г.: „Ирена Кръстева продала вестниците си. В петък подписала договор с „Мedia Maker Limited”, собственост на Патрик Халпени, за продажбата на дяловото си участие в „Телеграф”, „Монитор”, „Политика”, „Меридиан мач” и „Борба”. С финализирането на сделката Кръстева излиза от българския пазар, се казва в съобщението до медиите.“\r\nИ не, че ще ви се правим на прозорлив, но още тогава сме коментирал с неверие: „Навремето, когато умрял Талейран, противниците му рекли: „Интересно какво ли цели с това?” И ние не знаем какво се крие зад тази мнима медийна смърт…“   „Из делниците…“, 19 април 2016 г.: „Борисов: Делян Пеевски си отиде, напуска страната и скоро няма да е дъвка. Той е най-удобната дъвка за всеки, какво ще говорят после не знам.”    „Из делниците“, 25 април 2018 г.: „Пеефски става ортак с американската компания „Nu Image Inc.“ Нейният български филиал “Ню имидж България” купува 50% от „Телеграф медиа“…“\r\nЦелта на всички тези операции, по откровените признания на г-н Пеефски, беше: „създаване на високи журналистическите стандарти и утвърждаването на медийния плурализъм“. Човек не винаги постига целите си. Но самото им формулиране вече очертава добрите намерения.\r\nТа казвам, че и Борисов, и Пеевски са готови да дадат медийна свобода. Но и журналистите трябва поне да си пуснат фиша.   В една книга, която не е много сигурно, че е писана от Наполеон (\"Монолозите на Наполеон I\"), императорът казва: \"Не съм давал свобода, казват? Значи те още вярват, че свободата е едно парче книга, покрито с няколко подписа? Туй е работа на гражданите да поддържат своите права, своето достойнство, своята воля. Народът упражнява правата си, а не ги получава. Та нима аз трябваше да напомням длъжностите на гражданите? Това, изповядвам го, надминава моята добродетел. Те имаха деспота, когото заслужаваха, и освен това им съответстваше...\"\r\nМного харесвам тези думи. Даже в дисертацията си съм ги турил. Беше доста смела дисертация, но ние, понеже не сме глупак, изчакахме да мине 10 ноември и тогава я защитихме.     Тони Филипов, д-р , ", "date": "2018.10.18", "title": "Свободата да си мълчиш"}
{"url": "https://www.actualno.com/business/angelkova-125-mln-turisti-poseshtavat-dunavskija-region-vsjaka-godina-news_700684.html", "text": "  Туристическите посещения в Дунавския регион са 125 млн. всяка година, а общо Европа се посещава от над 600 млн. туристи. Това заяви министърът на туризма Николина Ангелкова на срещата на министрите с ресор туризъм, участващите в Стратегията на ЕС за Дунавския регион. Дискусията се проведе в рамките на 7-ия годишен форум на стратегията на Европейския съюз за Дунавския регион. Събитието се провежда в София по време на българското председателство, което бе поето през октомври 2017 година, съобщиха от Министерството на туризма.     Водени от разбирането, че страните от Дунавския регион трябва да се възползват пълноценно от потенциала си, българското председателство има за цел да повиши видимостта на Дунавския регион и постави сред основните си приоритети „Устойчив и интегриран подход за Дунавския регион“, посочи министър Ангелкова. И допълни, че всяка държава от региона има свои характеристики, които обуславят и развитието им, а един от начините за преодоляването им е засилването на значението на туризма и по-тясно сътрудничество в рамките на Дунавската стратегия сред всички заинтересовани страни.   Една от причините за нарастващото значение на туризма в река Дунав е общата диверсификация на туристическата оферта, която включва, наред с други форми на туризъм, речен круиз туризъм като една от най-важните форми на туристически дейности в региона. Считаме, че съвместни инициативи за насърчаване на речния круизен туризъм ще подпомогнат устойчивото развитие на сектора, посочи министър Ангелкова. И поясни, че отчитайки значението на този продукт в цялостния напредък на сектора се организира и международен семинар, за обсъждане на възможностите за създаване на интегриран подход към развитието на круизния туризъм по поречието на река Дунав.\r\nАко искаме да използваме напълно възможностите, които предлага река Дунав и същевременно искаме да осигурим по-голямо социално-икономическо сближаване в басейна на река Дунав, трябва да действаме заедно и да работим в тясно партньорство, за да се справим с предизвикателствата, които съществуват в областта, било то транспорт, околна среда, икономика или култура, заяви министърът. Тя уточни, че не можем да разгледаме Дунавска стратегия, без да потвърдим нашата подкрепа и интереса ни към по-нататъшно развитие на междурегионално и транснационално сътрудничество в ключови области като туризма.  „Министър Николина Ангелкова е двигател за срещата днес тук, на която може да обсъдим Дунавската стратегия. Искам да ѝ благодаря, че поставя фокус на тази близо близа до мен тема“, заяви Корина Крецу, еврокомисар по регионалната политика. Тя допълни още, че е Дунавският регион е един от най-великите и може да стане двигател на туризма.   Инвестициите в туризма ще бъдат по устойчиви, ако са част от един общ план за даден регион, посочи още Крецу. По думите ѝ планът за развитие на Дунавския регион може да се включи, като водещ и в целите за местно икономически развитие на ЕК. Дунав и притоците ѝ имат голям потенциал за развитие и са пример как координацията и сътрудничеството оказват силно положително влияние за напредък, коментира още еврокомисарят.", "date": "2018.10.18", "title": "Ангелкова: 125 млн. туристи посещават Дунавския регион всяка година"}
{"url": "https://www.actualno.com/crime/myj-pochina-zad-volana-sys-setni-sili-otbil-i-sprjal-kolata-news_700689.html", "text": "  60-годишен мъж от Чепеларе е починалдокато кара колата си. Със сетни сили, преди да склопи очи завинаги, успял да отбие леко и да спре машината, за да предотврати катастрофа.     Мъжът шофирал своя автомобил \"Фолксваген Голф\" по пътя от Чепеларе към Пловдив преди обяд вчера. Бил сам в колата, когато му прилошава и в последните мигове на живота си успява да отбие от пътя и да спре колата преди да почине.   Опитвайки се да спре, леко е ударил колата, но е успял да излезе от пътя и да не създаде условия за друго ПТП, казаха запознати със случая. Починалият шофьор е намерен в колата си към 11,15 часа от преминаващи на прав участък в района на разклона за чепеларското село Забърдо. Те подали сигнал на тел. 112. Тялото му е откарано за аутопсия в МБАЛ - Смолян. Данни за насилствена смърт не са установени, казаха от полицията. Предполага се, че мъжът е издъхнал от масивен инфаркт. По случая е образувано досъдебно производство.\r\nСлучаят е идентичен с този на шофьора на ученическия микробус от Кюстендил, който почина преди три дни докато превозва 12 деца след училище. В последните мигове от живота си 54-годишният водач спрял микробуса в ограда на къща в село Соколщица без да пострада нито един пътник.  ", "date": "2018.10.18", "title": "Мъж почина зад волана, със сетни сили отбил и спрял колата"}
{"url": "https://www.actualno.com/varna/remont-za-milioni-zabavi-starta-na-uchebnata-godina-vyv-varna-news_700651.html", "text": "         На пресконференция арх. Иван Мечкунов, който е ръководител на проекта и главен експерт в Министерството на културата съобщи, че извършените строително-монтажни работи (СМР) и новото оборудване на училището са за над . Същинските дейности стартираха със забавяне на 20 февруари 2018 година като причината за това е била трудността при намиране на фирма, която да се ангажира с авторския надзор. 10 от 12 проектанти от оригиналния екип са се отказали и е трябвало да бъдат намерени заместници и да се сключи договор с всеки един от тях.   Арх. Иван Мечкунов обясни, че проектът за ремонта е изработен преди 4 години от фирма „Технопол“, която обаче не пожелала да се ангажира с надзора. Причините за това не са ясни на изпълнителя на ремонтните дейности, който е „Пътсрой“. Това не било известно и на тях. Цялото забавяне ставало от седмица за седмица. Твърдят, че не са знаели предварително колко точно ще отнеме отлагането на края на СМР.\r\nМайки на деца от музикалното училище коментираха за , че няколко пъти са ги информирали, че първият учебен ден се отлага, но без да им се даде обяснение защо се налага това.      \"Трябваше постоянно да звъним телефони и да питаме кога ще стартира учебната година. Казваха ни някаква дата, а след няколко дни отново разбирахме, дори понякога от медии, че датата се отлаг,а заради забавяне на ремонтните дейности. Разбира се, че бяхме притеснени, защото децата ни започват с един месец закъснение, но ни увериха, че всичко ще бъде наваксано. Училището изглежда наистина добре и имаше нужда от този ремонт.\"        „Това, което ни беше казано, а ние предахме на родителите е, че учебната година ще закъснее със седмица или две. Никой не е очаквал, че закъснението ще бъде толкова голямо. Не смятам, че е редно да се случва, но така стана и аз се извинявам за това. Не мога да коментирам защо толкова голямо беше забавянето, но важното е, че ремонтът най-после завърши. Ще направим всичко възможно учебната година да завърши в нужните срокове. Занапред учениците ще учат в съвсем нови условия. Сградата е обновена, а направената инвестиция е огромна. Получихме безвъзмездно 9 нови пиана и 4 рояла. Има осигурена звукозаписна система и видеонаблюдение. Благодаря на родителите, които проявиха разбиране. Забавянето на учебната година няма да засегне ваканциите.\"", "date": "2018.10.18", "title": "Ремонт за милиони забави старта на учебната година във Варна"}
{"url": "https://www.actualno.com/crime/s-razpit-na-svideteli-prodyljava-deloto-na-ubijstvo-na-georgi-ignatov-v-borisovata-gradina-news_700675.html", "text": "        Той беше смъртоносно прободен на 2 юни 2015 година на пейка в столичната Борисова градина.   Близо 20 месеца по-късно прокуратурата обвини за това студента Йоан Матев.", "date": "2018.10.18", "title": "С разпит на свидетели продължава делото на убийство на Георги Игнатов в Борисовата градина"}
{"url": "https://www.actualno.com/burgas/ek-otpuska-22-mln-evro-na-bylgarija-za-shtetite-ot-obilnite-valeji-prez-2017-g-news_700682.html", "text": "   Еврокомисарят участва в Седмия годишен форум на Стратегията на ЕС за Дунавския регион, който се провежда днес и утре в София.     „Помощта е получила одобрението на Европейската комисия и след дълга процедура по промяна на бюджета на ЕК днес се получи финалното одобрение на средствата и те са на разположение на българските власти“, поясни Крецу.   Заявлението за отпускане на средства от фонд „Солидарност“ беше подадено от България в началото на тази година. Предоставеният финансов ресурс ще допринесе за намаляване на разходите на държавата за възстановяването на основна обществена инфраструктура.\r\nКато страна-членка на Европейския съюз Република България има право да получи подкрепа от фонд „Солидарност” за преодоляване на последиците от природни бедствия. До момента страната е кандидатствала за отпускане на безвъзмездна финансова помощ от фонда за покриване на част от спешните мерки за справяне с последиците от три бедствия: двете наводнения от м. юни и края на м. юли 2014 г. и бедствието във връзка с тежките зимни условия от началото на 2015 г. Общата отпусната до момента помощ от ЕК е в размер на 36 млн. лв.  ", "date": "2018.10.18", "title": "EK отпуска 2,2 млн. евро на България за щетите от обилните валежи през 2017 г."}
{"url": "https://www.actualno.com/crime/sutenior-ot-mezdra-svyrshi-v-aresta-news_700604.html", "text": "  Полицията арестува мъж, който прибирал парите на 2 жени, след като ги склонил да проституират. Сутеньорът е на 40 години и живее в Мездра.     Мъжът е разследван от органите на реда, които са приключили досъдебно производство по информация, придобита по оперативен път. Благодарение на тази информация полицията разкрила, че мъжът е подтикнал двете жени към проституция и те са станали негова жертва.   На 40-годишния мъж е повдигнато обвинение за трафик на хора с цел проституция и му е взета мярка за неотклонение „подписка“. Досъдебно производство е изпратено на Районна прокуратура – Мездра.  ", "date": "2018.10.18", "title": "Сутеньор от Мездра свърши в ареста"}
{"url": "https://www.actualno.com/showbusiness/sled-meseci-mylchanie-ani-colova-prizna-che-e-napusnala-nova-televizija-news_700621.html", "text": "  След като месеци наред не беше ясно къде се губи бившата водеща на сутрешния блок на Нова телевизия Анна Цолова, вече всичко се изясни - самата тя коментира какво се е случило в пред сп. \"Жената днес\".     Цолова си тръгна преди малко над една година, като тогава официалното обяснение на Nova Broadcasting Group беше, че тя подготвя лайфстайл предване. То обаче така и не се появи, а в публичното пространство се спекулираше, че телевизионната водеща е свалена заради провокативни въпроси към Йордан Цонев, считан за един от най-приближените до депутата от ДПС Делян Пеевски.\r\nСега Цолова казва, че действително е имала предложение да прави лайфстайл предаване, но защо то не е тръгнало не може да каже. \"Истината е, че имах телевизионен проект, различен от публицистиката. И че обмислях от доста време да напусна активната журналистика\", казва Цолова. Затова, през февруари, решила да напусне Нова телевизия.\r\n\"Мълчанието понякога казва повече от всички думи. За мен това е минало. Журналистът трябва да говори основно чрез работата си и по-малко за работата си. Това правех и аз. Като журналист съм говорила всеки ден и съм била честна със зрителите до последния си ефир. Защото така я разбирам професията – да слугуваш на фактите, а не на друго. Другото не се нарича журналистика\", прави заключение за професията Цолова, която твърди и, че не се е приемала за \"остър журналист\".     \"Всеки взема решението си как да продължи, за да може да гледа хората в очите и да е чист пред съвестта си. И не трябва да позволява това, което не може да промени, да промени самия него\", заключва Ани Цолова.\r\nВ крайна сметка се оказа, че тя ще работи като \"преподавател по говорене\". Новият ѝ проект се казва \"Говори, за да те видят\" и целта му е да покаже \"силата на думите, жестовете и мълчанието\".     ", "date": "2018.10.18", "title": "След месеци мълчание Ани Цолова призна, че е напуснала Нова телевизия"}
{"url": "https://www.actualno.com/sciencelogy/kak-da-vyzstanovim-iztriti-fajlove-na-komputyra-si-news_700220.html", "text": "        Какво трябва да се направи обаче ако сте изпразнили кошчето или сте изтрили файл използвайки Shift + Del (изтриване директно без изпращане в кошчето)? Дори и в тези случаи има начин да възстановите файловете си.   PC World дава няколко съвета за това как да възстановим изтрити файлове на компютъра. Те са приложими за снимки, документи, папки и всички файлове, които сте изтрили по невнимание.   Изтеглете програмата DiskDigger. Не забравяйте обаче, че ако вече сте изтрили някои файлове, на които държите, не трябва да изтегляте DiskDigger на диска, съдържащ вашите загубени файлове, тъй като файловете ви може да се презапишат и възстановяването им да стане невъзможно. Ето защо разумно е да изтеглите програмата, преди да имате нужда от нея.    Стартирайте DiskDigger. Началният екран показва всички дискове на компютъра. Изберете този, който съдържа вашите изтрити файлове и кликнете върху ‘Next’ три пъти. Дискът ще бъде сканиран и всички изтрити файлове ще бъдат изброени. Процесът може да.....     ", "date": "2018.10.18", "title": "Как да възстановим изтрити файлове на компютъра си?"}
{"url": "https://www.actualno.com/society/emil-koshlukov-sramuvam-se-ot-prostacite-no-ne-ot-operata-news_700687.html", "text": "  \"Често казваме, че спортът и културата са най-добрите посланици на България по света. И се гордеем с нашите спортисти, с певците ни и хората на изкуството. От време на време сред тези хора се появяват простаци, сега в Япония от операта, преди три години в Колизеума от футболистите, вероятно ще има и други. И лепват клеймо на всички, на цялата страна.     Аз се срамувам от тях, но не от операта\", директорът на БНТ Емил Кошлуков.   \"В БНТ1 ще направим специален клип, с който да подкрепим българската опера Янините девет братя. Защото в Япония я гледат, а тук - не. И ще поканим зрителите да отидат на опера. Защото творците в изкуството заслужават повече внимание, отколкото простаците. Простаците са арестувани и надявам се да бъдат осъдени.\r\nОперата не е на съд\", допълни той.  ", "date": "2018.10.18", "title": "Емил Кошлуков: Срамувам се от простаците, но не от операта"}
{"url": "https://www.actualno.com/america/trymp-sykrashtava-razhodite-za-ministerstvata-oponenti-pak-go-atakuvat-news_700669.html", "text": "  Предложения за съкращаване на разходите на министерствата с 5% направи американският президент Доналд Тръмп. Мярката по всяка вероятност обаче няма да бъде толкова строга спрямо армията, съобщава агенция Reuters.     „Бих искал да отговорите с 5-процентно съкращение“, заяви президентът на министрите по време на отворена за журналисти среща в сряда. Той е привърженик на идеята, свиването да бъде още по-голямо, защото някои ведомства могат да си го позволят.   Американската Администрация вече е започнала подготовка за фискалния проектобюджет на президента за 2020 г., който Тръмп трябва да представи пред Конгреса следващата година.\r\nПо време на предизборната си кампания през 2016 г. държавният глава обеща да свие разходите на правителството и редица други кандидати на Републиканската партия преди междинния вот следващия месец също подеха инициативата в своите кампании.  Мерките изглеждат необходими, защото американското правителство завърши фискалната 2018 г. с дефицит от 779 млрд. долара, съобщиха в понеделник от ведомството.\r\nРазходите за Пентагона няма да бъдат намалени толкова драстично, колкото в останалите сектори, защото по думите на Тръмп: \"Отбраната е много важна\".   \"Знаем какъв е новият бюджет за министерството на отбраната. Вероятно ще е 700 млрд. долара“, разкри президентът    През август държавният глава подписа бюджет за военните на стойност 716 млрд. долара. Отделяне на 700 млрд. долара ще означава свиване на бюджета с под 3%.\r\nВ същото време, политическите противници на Тръмп за пореден път се опитват да окажат натиск върху него. Единадесет сенатори на опозиционните демократи в САЩ изискват от американския президент и корпорацията, ръководена от синовете му, обяснение за всякакви финансови връзки между организацията на Тръмп и Кралство Саудитска Арабия. Повод за искането им е случая с изчезналия саудитски журналист Джамал Кашоги. Според тях има причина за притеснения по отношение на евентуален финансов конфликт на интереси.\r\nЕдинадесетте демократични сенатори, включително Том Юдал, Кори Букър, Елизабет Уорън и Ричард Блументал, посочват, че през миналата седмица 22 от техните колеги са поискали от президента да разследва изчезването на Кашоги и да обмисли санкции срещу Саудитска Арабия.   Тръмп ожесточено се противопостави в сряда във Вашингтон срещу обвиненията в защита на Саудитска Арабия по казуса. Той обаче подчерта, че страната е много важен съюзник на САЩ и че би желал да разбере какво се е случило с Кашоги.\r\nПо този повод той изпрати външния си министър Помпео в Саудитска Арабия и Турция, за да търси отговори на многото открити въпроси в мистериозния случай.   ", "date": "2018.10.18", "title": "Тръмп съкращава разходите за министерствата, опоненти пак го атакуват"}
{"url": "https://www.actualno.com/asia/zapodozrjan-za-ubijstvoto-na-hashogi-zagina-pri-avtomobilna-katastrofa-news_700690.html", "text": "  Турското издание Yeni Şafak съобщи, че един от заподозрените за изчезването и предполагаемото убийство на журналиста Джамал Хашоги е загинал при „подозрителна автомобилна катастрофа“ в Рияд.     Машал Саад ал Бостани, 31-годишен лейтенант от Военновъздушните сили (ВВС) на Саудитска Арабия, е сред 15-те заподозрени, които пристигат в напускат Турция на 2 октомври, след като посещават консулството на Кралството в Истанбул по времето, когато Хашоги е бил там, отбелязва още вестник Hürriyet, цитиран от агенция \"Фокус\".   Източниците на турските медии не са дали повече детайли около катастрофата в Рияд и предполагаемата роля на Бостани при убийството.", "date": "2018.10.18", "title": "Заподозрян за убийството на Хашоги загина при автомобилна катастрофа"}
{"url": "https://www.actualno.com/business/po-visokijat-danyk-za-starite-koli-mina-na-pyrvo-chetene-news_700630.html", "text": "   Основните промени предвиждат повишение на данъците за притежателите на по-стари автомобили.     Покачването ще е от порядъка на от 20 до 30 на сто за старите коли, които не отговарят на европейския екологичен стандарт Евро 3. Данъкът върху превозните средства за следващата година ще се оформя от два компонента - имуществен и екологичен.   Към имуществения ще се добавя коефициент за възрастта на автомобилите. Така притежателите на по-възрастни коли ще плащат повече.\r\nСпоред изследвания на синдикатите промените ще засегнат около 67% от собствениците на автомобили в България. Старите коли в страната са около 2 млн. и половина. За сравнение новите превозни средства са около 150 хил.   , председател на бюджетната комисия, коментира, че стъпката е доста умерена и че сумата няма да утежни хората.   Тя подчерта, че е крайно време да спрем да се тровим с въздуха, който дишаме, и че старите коли по принцип са с по-нисък данък.\r\nОсвен това Стоянова иска да спрем да бъдем пазар втора употреба за старите коли на Европа.    ", "date": "2018.10.18", "title": "По-високият данък за старите коли мина на първо четене"}
{"url": "https://www.actualno.com/bgfootball/seriozni-problemi-za-levski-predi-derbito-s-ludogorec-news_700619.html", "text": "  Отборът на Левски гостува на шампиона Лудогорец в събота (20 октомври) в едно от най-големите дербита през последните години. \"Сините\" са лидери в Първа лига, следвани плътно от \"орлите\".     Преди срещата треньорът на столичани Славиша Стоянович има три проблема, които трябва да реши преди срещата. Давид Яблонски, Паулиньо и Богдан Вашчук се оплакват от различни болежки и все още не е ясно дали ще бъдат на линия за мача на \"Лудогорец Арена\".\r\nПоследните новини са, че бразилецът не тренира с Левски, а колегите му също не се готвят на пълни обороти. Какви са шансовете на Яблонски, Паулиньо и Вашчук да играят, вижте в .", "date": "2018.10.18", "title": "Сериозни проблеми за Левски преди дербито с Лудогорец"}
{"url": "https://www.actualno.com/scene/rykovoditeljat-na-sofijskata-opera-nikoj-ne-e-oskvernjaval-pametnika-v-hiroshima-news_700583.html", "text": "   . Това заяви ръководителят на Софийската опера акад. Пламен Карталов, който коментира шумния скандал с надписа „Локо София”, който се появи до Мемориала на мира в Хирошима, посветен на загиналите при ядрената бомбардировка в края на Втората световна война.     Според Карталов случилото се не засяга авторитета на Софийската опера и на България в Япония и, че операта пак ще отиде в Страната на изгряващото слънце, за да изнесе представления. Карталов подчерта, че . Той обясни пред Нова телевизия, че никой не е търсил написалите надписа, но .   Ръководителят на Софийската опера уточни, че става въпрос за двама сценични работници, на 35-40 години. Те си признали, след като във Facebook се разшумяло за случая, направено било вътрешно събрание и двамата виновници си признали. А японската полиция била изненадана, че някой дошъл да си признае – станало за пръв път при случай на \"цапаница със спрей\", и полицаите се смели, като разбрали, че става въпрос за футболен отбор. Освен това, пак по думите на Карталов, в Япония имало много такива случаи на \"цапаници\".\r\nВиновниците ще бъдат глобени за дребно хулиганство, поясни Карталов. Реагирах с чувство за гняв, подчерта академикът. Той добави, че когато съставът на операта се върне, ще се проучва защо въпросните работници носели спрей.  Академикът каза и, че „можело да има сянка за съмнение”, че случилото се е заради предстоящия избор на нов ръководител на операта. Всичко е възможно, заяви той.   Художественият ръководител на операта Сара-Нова Кръстева добави пред bTV, че за 22 години, в които пътува с операта на турнета, нито веднъж артистите не са били посрещнати от медии на летището. За разлика от сега.\r\n\"Не ги оправдавам и няма да простя, защото те зашлевиха шамар на целия ни труд, на целия ни театър. Но трябва да правим разлика между вандализъм и поругаване. Полицията в Япония каза, че за първи път им се случва чужденец да си признае и да се извини. Тяхната мярка е \"леко хулиганство\", коментира още тя.    ", "date": "2018.10.18", "title": "Ръководителят на Софийската опера: Никой не е осквернявал паметника в Хирошима"}
{"url": "https://www.actualno.com/kustendil/njakolko-pojara-potushiha-v-kustendilsko-dva-sa-bili-po-seriozni-news_700603.html", "text": "  И вчерашният ден се оказа достатъчно натоварен за пожарната служба в Кюстендилска област. На огнеборците се наложи да се справят със 7 пожара, като 2 от тях са се оказали по-сериозни и при тях има нанесени материални щети. Това съобщи за кореспондент на говорителят на ОД МВР-Кюстендил Катя Табачка.     Първият по-сериозен случай, при който не се е разминало без неприятности, е в село Драговищица. Там е изгоряло бунгало в частен имот. Пожарникарите обаче са успели да спасят овощна градина от пламъците, като тя съвсем не е малка - половин декар (500 квадратни метра). Не е ясно как е възникнал пожарът, като отговорните органи работят за изясняване на точната причина и не изключват нито една версия.\r\nПри втория по-сериозен пожар са унищожени общо 8 декара земя в землището на село Мламолово, 4 от които са били с широколистна гора. Пожарникарите обаче са успели да спасят още 20 декара широколистни дървета от хищните пламъци на огъня и не са допуснали пламъците да се превърнат в далеч по-голямо бедствие. За разлика от първия случай, тук причината за възникване на пожара е ясна - небрежно боравене с открит огън.\r\nПред г-жа Табачка поясни, че през този сезон, който все още е достатъчно топъл, на ден избухват около 5 пожара. За щастие обаче през тази есен няма нещо по-сериозно засега, но г-жа Табачка наблегна на факта, че обикновено неприятности има при непредпазливо боравене с огън и най-големите проблеми стават при пожари, заплашващи обработваеми земи.  ", "date": "2018.10.18", "title": "Няколко пожара потушиха в Кюстендилско, два са били по-сериозни"}
{"url": "https://www.actualno.com/shumen/56-godini-e-srednata-vyzrast-na-lekarite-v-oblast-shumen-news_700613.html", "text": "   Това стана ясно в навечерието на Деня на българския лекар -19 октомври.     В областта има дефицит на лекари от всички специалности, каза председателят на Районната лекарска колегия д-р Красимир Симеонов.   \"Вече навсякъде има дефицит. Много лекари работят на много места. На последния Национален съвет в София, когато се обсъждаха новите модели, които се предлагат от Министерство на здравеопазването и господин Ананиев, именно това се споменава, че има много болници, пък малко лекари и затова навсякъде има дефицит. Много лекари работят на много места, а всъщност младите постъпват съвсем спонтанно, интуитивно - и правилно постъпват. Те не протестират, взимат си дипломите и отиват на Запад, където ги очакват съвсем по-други условия за работа и уважение от обществото\".", "date": "2018.10.18", "title": "56 години е средната възраст на лекарите в област Шумен"}
{"url": "https://www.actualno.com/crime/bylgarija-i-rumynija-s-naj-mnogo-jertvi-na-trafik-na-hora-news_700628.html", "text": "  Световната статистика отчита, че Румъния и България са сред основните страни на произход на трафик на хора в Европа. А причините са бедността, социалното изключване и отпадането от училище. Това стана ясно на днешния ден - 18 октомври – Европейския ден за борба с трафика на хора.      Миналата година производствата за този вид престъпления са били , от които .\r\nРешени са били 183 производства, а внесените в съда прокурорски актове са били 65. През 2016 г. съотношението е подобно, като е имало 104 нови производства, решени са били 160 случая, а внесените в съда актове са 45.   Данните изнесе секретар на Националната комисия за борба с трафика на хора (НКБТХ). Тя разкри, че най-застрашени са хората, които живеят в бедност и социално изключване. Тя разкри още, че жените стават по-честа жертва на трафик (85% от случаите у нас), отколкото мъжете.  Според адвокат от Министерството на образованието се работи активно с проекти за училищното и предучилищното образование за превенция на тези случаи, тъй като голяма част от тях са с момичета, отпаднали от системата на образованието. \"Тези деца отпадат в 6-7 клас заради ранни бракове, пътувания в чужбина и сезонна работа и никога не се връщат в училище\", уточни тя.\r\nПроцентът на . Средният процент в Европа за 2017 г. е    По думите ѝ, интернет създава нови възможности за намиране на жертви.    По данни на Европол приходите от трафик в глобален мащаб се равняват на , сочи още статистиката. Според последния доклад на Европейската комисия за периода 2013-2014 г.\r\n15 846 души са идентифицирани като жертви на трафика на хора. на трафик в ЕС са жертви на сексуална експлоатация, следвани от жертвите на и други форми на експлоатация (12%).", "date": "2018.10.18", "title": "България и Румъния с най-много жертви на трафик на хора"}
{"url": "https://www.actualno.com/vraza/5-meseca-zakysnjavat-remonti-v-uchilishta-i-detski-zavedenija-vyv-vraca-news_700610.html", "text": "  Закъснението на ремонти в сферата на образованието във Враца се дължи на лошо проектиране. Това заяви на пресконференция кметът Калин Каменов. Работи се в 6 учебни заведения, като сроковете за изпълнение са различни, но основната причина за 5-месечното забавяне е „липсата на адекватно проектиране при изготвянето на предложенията през 2015 година, както и обжалването на обществените поръчки“, заяви Каменов.     „На 95 % са завършени дейностите в детска градина „Европейчета“, като предстои изграждането на вертикалната планировка в двора. В учебния корпус на ППМГ „Акад. Иван Ценов“ ремонтните дейности са завършени. В спортната зала на гимназията са въведени мерки за енергийна ефективност, извършен е ремонт на покрива и е подменена дограмата. Обектът е готов на 95%, предстои полагането на новата настилка на залата.“ – коментира инж. Калеева, ръководителят на проекта за образователната инфраструктура.   Забавянето на реконструкцията на многофункционалната спортна зала в Средно училище „Христо Ботев“ се дължи на това, че в техническата документация през 2015 година не е отразено, че през имота на гимназията преминава водопровод. „По преценка на проектантите съществуващият водопровод трябва да бъде  преместен. Това наложи временно да бъде преустановено строителството, докато се допълни проектната документация\", уточни инж.Н. Калеева.\r\nВ детските заведения заведения „Дъга“ и „Зора“ строително -ремонтните дейности са завършени на 70%. В детска градина „Знаме на мира“ ремонтът стартира със закъснение, поради обжалване на обществената поръчка. Досега е свършена 30% от работата. Общинската управа ежедневно проверява обектите, за да се проследи на какъв етап е строителството, допълни кметът Каменов.  Образователната инфраструктура е част от Инвестиционната програма на Община Враца и се финансира по Оперативна програма „Региони в растеж“ 2014-2020 г. Средствата, които ще се усвояват са в размер на 6 385 000 лв.   ", "date": "2018.10.18", "title": "5 месеца закъсняват ремонти в училища и детски заведения във Враца"}
{"url": "https://www.actualno.com/viewpoint/lygahte-za-sirija-mylchite-za-vajnite-temi-dokoga-news_700489.html", "text": "  Медийната среда в България наистина е отровена. Независимо дали става въпрос за представянето на вътрешната политика или геополитическата ситуация и наблюдението на \"големите играчи\"  и техните действия.     Какво толкова, че големите обществени поръчки се раздават на лица, близки до властта? Какво като пътищата ни се строят с некачествени материали и с безумни срокове? Какво от това, че икономиката ни има структура на страна от Третия свят? Има ли значение, че ясно прозират връзките между политици и фигури от организираната престъпност? Тук-таме се правят бегли опити за разследваща журналистика, потопени някъде в злободневието и \"VIP Brother\"...   И ако липсата на сериозни аналитични статии  и журналистически разследвания, касаещи вътрешната среда, могат да се обяснят с интересите на собственици на медии, зависимост от рекламодатели или политически обвързаности, какво да кажем за представянето на геополитическите реалности?\r\nГодини наред наблюдавам развитието на войната в Сирия и представянето му в българските медии. Срещал съм фрапиращи примери на непознаване на средата, включително и от разни псевдокореспонденти, които не са стъпвали на терен.  Дори национални медии представяха терористичните групировки  \"Ахрар ал-Шам\", Ал-Нусра и \"Армия на Исляма”, като “борци за свобода” и “умерена опозиция”. Четяхме пропагандни статии  и гледахме подобни филми, които откровено изопачаваха истината за военните действия и участниците в тях.\r\nВече добре известните \"Бели каски\", представени от редица медии като  герои, наложиха саудитски шериат на контролираните от тях територии.  В  тези райони на жените е забранено да излизат  без никаб или без черен,  плътно закриващ косата хиджаб. Нещо, за което мълчаха услужливите  журналисти. Някои от тях още мълчат. Работата на един журналист е да  търси истината, да проверява всяко твърдение и да го представя на  обществото. А не да продава илюзии и заблуди.        Всички лъжи и манипулации, представени по западните мейнстрийм медии, свободно се копираха и преписваха от българските папагали.\r\nПоказателен е случаят Омран - детето, заснето от \"Белите каски\" в Алепо и чиито снимки обиколиха първите страници на всички световни медии, за да се окаже после, че Омран е бил използван, дори не е лекуван, а само сниман, а родителите му подкрепят \"режима\".    Разбира се, голяма част от медиите си спестиха разкритията. Дори и да са  били първоначално подведени, това не оправдава спестяването на истината  след това. Развитието на историята и разкриването на \"журналиста\"-бяла  каска Махмуд Раслан, заснел Омран в линейката, който по-късно лъсна и в  клипа, в който Нур ал-Дин ал-Занки обезглавиха дете, също едва ли ви е  добре позната.\r\nТези примери са важни, защото показват лицемерието, липсата на добра подготовка и желание на голяма част от българските журналисти да запознаят аудиторията си с реалната ситуация \"по света и у нас\".   По същият начин удобните \"колеги\" сега мълчат за случващото се в Донбас и Луганск. Дали заради следването на \"политкоректната линия\" или поради мързел, не мога да кажа категорично. Дори в западната преса, отвреме-навреме се появяват статии, които описват истинскатта ситуация - без да се се интересуват в каква светлината ще представят руските или американските \"проксита\".\r\nТова важи за всяка една тема, която се разглежда и разисква. Независимо дали става въпрос за външнополитическа тематика, като политиката на Тръмп, Путин, Brexit или упражненията върху трагичната съдба на Виктория Маринова.   Истината не е въпрос на гледна точка. Тя и такава каквато е и трябва да бъде казвана винаги. Това е и смисълът на журналистиката, ясно и с доказателства да представя фактите, а не да изкривява реалностите или да мълчи за тях.  Тодор Беленски ", "date": "2018.10.18", "title": "Лъгахте за Сирия, мълчите за важните теми, докога?"}
{"url": "https://www.actualno.com/crime/shte-byde-li-osydena-mlada-jena-za-ubijstvo-za-sluchaj-izglejdasht-kato-neizbejna-samootbrana-news_700584.html", "text": "  Мария е действала в условията на неизбежна самоотбрана, това ѝ е бил единственият шанс да се спаси. Смятам, че тя не е имала друга възможност да остане жива, освен \"да нанесе тази порезна рана\". Това заяви Валентин Димитров, адвокат на Мария Гиздова, която преди две години уби 62-годишния Богдан Динев, след като го наръга с нож, докато, по нейни показания, той е опитал да я изнасили.     Димитров уточни, че първоначално Гиздева е била обвинена в умишлено убийство, но било сменено обвинението в обвинение за нанасяне на средна телесна повреда. След 2 години разследване обвинението вече е нанасяне на тежка телесна повреда, довела до смърт.   На въпрос на Нова телевизия относно това, че дебитната карта на убития Богдан Динев била ползвана 6 пъти, адвокатът уточни, че все още държавното обвинение не е предоставило обвинителния акт, а от дебитната карта не били теглени пари. Мария ми обясни, че е прибрала дебитната карта, като е напускала дома на Динев в състояние на афект – не знам при това положение какво влага прокуратурата с думата \"използване\" на дебитната карта, каза юристът.\r\nДимитров беше категоричен и, че психически Мария не е добре и че травмата ще остане за цял живот.      Трупът на 62-годишния Богдан Динев е открит в дома му на улица \"Чая\" в Стара Загора от негов роднина. При огледа по тялото са установени множество наръгвания в областта на корема и слабините. Динев е многократно осъждан, изтърпявал наказания \"лишаване от свобода\", включително за престъпления по глава \"Разврат\" на Наказателния кодекс.\r\nСпоред версията на Мария тя се запознава с Богдан в кафето, където работи. Мария се среща с Богдан в дома му, а според версията ѝ там се е защитила с нож срещу Динев. Самата Мария разказва, че Богдан искал някой да му помогне да се сдобри с дъщеря си, с която бил в трудни отношения. Говорили си, а по някое време Богдан ѝ предложил да ползва тоалетната и когато тя влязла, той затръшнал вратата и я заключил. Шибна ми шамар през лицето, каза ми, че \"сега ще си моя, моята жена, никога няма да те оставя\". Опитах се да го разубедя, разревах се, за да ме остави. Богдан обаче бил непреклонен – за всичко си има първи път! \"Ти си бъдещето ми, сега ще ти направя деца\", казвал той според думите на Мария. Тя искала да се обадила на приятеля си, но не си платила сметката и нямало как да стане. Така се стигнало до варианта \"оправяш се сама или няма смисъл\" т.е. - самоотбрана. Мария грабнала нож, който, по думите ѝ, бил на масичката, опитала да сплаши Богдан, той обаче не се впечатлил и тогава тя го наръгала.    ", "date": "2018.10.18", "title": "Ще бъде ли осъдена млада жена за убийство за случай, изглеждащ като неизбежна самоотбрана?"}
{"url": "https://www.actualno.com/montana/obshtina-lom-ne-dava-garancija-che-vodata-shte-dojde-sled-sedmica-news_700591.html", "text": "  Няма гаранция, че ремонта на водопровода в Лом ще бъде завършен до 7 дни, казаха от общинска администрация Лом пред кореспондент на .     Припомняме, че в града е обявено бедствено положение, след като вече 4-ти ден няма вода, а се очаква поне още 6 да е така, тъй като вчера (17 октомври) официално беше съобщено, че ремонтът на авариралия водопровод ще трае поне 7 дни.   Досега се търсят доставки на необходимите елементи за свързване на новоизградения участък на напорния водопровод със стария. Като предимство от Общината сочат, че мястото на свлачището т.е. на аварията е близо до новия водопровод т.е. връзката няма да е твърде дълго и свързването да отнеме повече време. Специалистите от ВиК работят денонощно на обекта, уверяват от Общината, след като и кметицата Пенка Петкова заяви, че ще трябват над 4 млн. лева за цялостното завършване на новия водопровод както е по план.\r\nОсигурени са и вече работят 3 водоноски, които приоритетно обслужват  социалните домове и патронажа, както и Центъра за дневна грижа на деца с увреждания. Това са 600 души, които са или инвалиди, трудно подвижни или самотно живеещи, уточниха от Общината.  Една водоноска е  а разположение на хората от кв. \"Калето\". До края на деня се очаква да има вода за битови нужди във всички квартали на крайдунавския град.   Надеждата на местната управа е, че между 15 и 20 водоноски биха решили проблема на населението в тези дни на криза. Тревогата им е свързана с факта, че все още не е ясно кой ще доставя бутилирана питейна вода, въпреки преговорите за доставка с фирми-производители. 0971/69 116, 66 038, 0884 069 128.    ", "date": "2018.10.18", "title": "Община Лом не дава гаранция, че водата ще дойде след седмица"}
{"url": "https://www.actualno.com/varna/sys-svetkavichno-reshenie-sydyt-vyv-varna-othvyrli-jalba-sreshtu-sdelkata-za-dupkata-news_700593.html", "text": "   Това съобщава един от жалбоподателите - Костадин Костадинов във Facebook.     Припомняме, че решението беше взето от местния парламент на 5 октомври. Пет дни по-късно вече имаше за отпускане на парите, за да може местната управа да реализира сделката.   По думите на Костадинов мотивът на съдиите е, че двамата, като общински съветници, нямат право да обжалват решения на Общинския съвет. В официално оповестените мотиви на съда пише следното: \" \".\r\n\"Излиза, че според честния, независим и некорумпиран съд ние съветниците не сме граждани. Веднага уведомих любезните служители на административния съд, , само че този път от случайни граждани, примерно майка ми и баща ми\", пише още той в социалната мрежа.      \"Те на свой ред любезно ме осведомиха да не храня илюзии, защото в този случай пък решението на съда ще бъде, че гражданите от своя страна нямат правен интерес да обжалват сделката\", разказва той.\r\nПо думите на общинския съветник съдиите са взели решението \"невероятно бързо\". \"Жалбата ни е заведена във ч., излиза с решение. Според мен това е най-бързо взетото решение в историята на българското правораздаване\", пише той.    \"Същевременно делото, което водя с Мутрешки ( има предвид депутатът и варненски бизнесмен Веселин Марешки, бел.ред. ), по което страна е и държавата в лицето на прокуратурата, се влачи вече 4 години на първа инстанция\", припомня Костадинов.   Според думите му обаче в определението си съдиите са посочили кой може да обжалва общинското решение. Или областен управител, или прокурор. \"С други думи излиза, че само човек на управляващия режим може да обжалва решения на управляващия режим\", посочва той.\r\n\"Аз няма да се откажа и ще продължа да се боря срещу престъпната сделка, но съм напълно наясно, че в една престъпна държава с престъпници начело, в една престъпна община с престъпници начело, в един престъпен съд с престъпници начело няма как да спечеля битка за справедливост и законност. Поне докато я водя сам, разбира се. Затова искам подкрепа от всеки, който мисли като мен. Продължавам да мисля, че бъдещето принадлежи на Възраждане, но само ако ние възрожденците станем десетки и стотици хиляди, както сме вече напът\", завършва Костадинов.", "date": "2018.10.18", "title": "Със светкавично решение съдът във Варна отхвърли жалба срещу сделката за \"Дупката\""}
{"url": "https://www.actualno.com/curious/tova-e-naj-opasnata-napitka-za-mozyka-news_700439.html", "text": "        Оказва се обаче, че има продукти, които оказват особено силно негативно влияние върху мозъка. Именно такива са напитките с добавена захар и по-специално газираните напитки.\r\nЗнаем, че честият им прием разширява талията, увеличава риска от диабет тип 2, както и от сърдечносъдови заболявания, но не всеки е наясно с вредата, която нанасят на мозъка.\r\nСпоред учени, до 2030 г., повече от 65 милиона души по света ще страдат от деменция, ако не бъдат взети навременни мерки.   Ново проучване, изготвено от група израелски учени, дава нови доказателства, че газираните напитки могат сериозно да ни навредят. Според експертите, консумирането им нанася щети на почти всички вътрешни органи и системи в тялото.\r\nИзследователите са анализирали данните от няколко държави и установили, че консумацията на газирани напитки потиска чревната микрофлора и това има пагубен ефект върху други вътрешни органи.    Според микробиолога Ариел Кушмар тези напитки \"могат да бъдат токсични за чревните бактерии и да навредят на телата ни.\"\r\nУчените свързват отрицателния ефект на содата с изкуствените компоненти, които се съдържат в нея. Предварителното проучване на учени от Бостънския университет в САЩ показва, че редовното пиене на сода е свързано с повишен риск от диабет, мускулна атрофия и намаляване на обема на мозъка. В същото време експертите заявяват, че прекомерният прием на газирани напитки увеличава риска от поява на болестта на Алцхаймер и ранна деменция.", "date": "2018.10.18", "title": "Това е най-опасната напитка за мозъка"}
{"url": "https://www.actualno.com/society/eto-koi-sa-naj-chestite-izmami-pri-avtomobilite-vtora-ryka-news_700600.html", "text": "   Това каза председателят на Комисията за защита на потребителите (КЗП) Димитър Маргаритов пред Канал 3 по повод публикувания от Европейската комисия индекс за развитие на пазарите на дребно от 2018 г., според който потребителското доверие към сектора на автомобилите втора употреба все още е относително ниско.     „Потребителите на ниво Европейски съюз посочват, че срещат проблеми при осъществяването на сделки от този тип. Ние още през миналата година, знаейки че нашият пазар е такъв, че на него преобладават сделките с автомобили втора употреба, извършихме мащабно проучване на този пазар. Установихме някои типични нелоялни търговски практики, които санкционирахме”, заяви Маргаритов. Той уточни, че констатираните нарушения не са били голям процент спрямо обема на извършените проверки.   Председателят на КЗП обърна внимание и на това за какво да се внимава при покупката на автомобили втора употреба, включително и по интернет от чужда държава. „За да си спестят излишни разходи, потребителите е добре да проверят дали валидността на офертата касае територията на Република България, както и какъв ще бъде дължимият ДДС, който варира в различните държави. Маргаритов потвърди и нещо особено важно, когато говорим за употребявани автомобили – по закон потребителите имат право на рекламация и при покупката на стар автомобил, а търговецът е длъжен да я приеме.\r\nКомисията за защита на потребителите е проверила и общите условия на застрахователните компании, които предлагат автомобилни застраховки. Маргаритов обясни, че основните нарушения са свързани с опит от страна на застрахователите излишно да затруднят потребителя да предяви своята претенция за получаване на застрахователно обезщетение. „Ние решихме, че потребителят има право на застрахователно обезщетение в случаите, когато документът за автомобила е бил вътре по време на кражбата”, даде пример той. Друг случай пък е свързан със съкращаване на сроковете за предявяване на обезщетението, които са точно фиксирани съгласно Кодекса за застраховането. Част от установените неравноправни клаузи са отстранени, срещу някои дружества обаче се водят колективни искове в съда.  „Когато четем Индекса, излязъл преди няколко дни, ние виждаме, че застрахователният сектор като цяло е идентифициран от потребителите в Европейския съюз като по-скоро чувствителен. Около 35% от тях посочват, че са имали някакви затруднения при настъпило застрахователно събитие за получаване на съответното обезщетение”, обобщи Маргаритов. Той допълни, че вниманието на Комисията ще се задържи върху този сектор.   ", "date": "2018.10.18", "title": "Ето кои са най-честите измами при автомобилите втора ръка"}
{"url": "https://www.actualno.com/crime/novi-jertvi-na-telefonni-izmami-news_700596.html", "text": "  Възрастни хора отново са ограбени от телефонен измамник. И двете измами са осъществени от един и същи човек, с инициали А.А.     40-годишният мъж е криминално проявен и живее в село Момина църква, община Средец. Действал е по добре познатата схема - \"оказване съдействие на полицията при залавяне на телефонни измамници\". 68-годишна жена от Средец обаче явно не е чувала за нея. Тя събрала в найлонов плик сумата от 2 200 лева и златни накити и я оставила извън дома си, както наредил и измамникът.   Другата измама е извършена в Айтос. Там 80-годишна жена поставила в чанта сумата от 5 450 лева и златни накити, които оставила до контейнери за смет. Чантата е взета от същия измамник.\r\nИзвършителят е заловен от полицията. Той дал откраднатите златни обеци в заложна къща в Средец и така органите на реда са стигнали до него. Задържан е за 24 часа.  ", "date": "2018.10.18", "title": "Нови жертви на телефонни измами"}
{"url": "https://www.actualno.com/asenovgrad/prelivashti-kontejneri-v-asenovgrad-po-grafik-ili-zaradi-nedostig-na-pari-news_700578.html", "text": "  Заради недостиг на средства в дела на чистотата в общинската хазна е редуциран графикът на дейностите по в Асеновград. Това заяви кметът на града доктор Емил Караиванов.     Той посочи, че през настоящия месец октомври, като ден за сметоизвозване се пропуска сряда. По думите му, причината е . За справка, през месец януари 2017 г. пред от фирмата изпълнител „КМД“ обясниха, че почивният ден на служителите. Договорът с „КМД“ е сключен през 2015 г. и е за срок от пет години. В продължение на изказването си Караиванов посочи, че се надява асеновградчани да бъдат съвестни и да спазят крайния срок, който е 31.10.18 г., за да си платят такса „Битови отпадъци“, че \"да може по най-бързия начин да се върнем в график за пълно седмично покритие“ . Кметът обеща, че през месец ноември ще бъде приложена, ако все още се налага, друга по-гъвкава схема на графика така, че да няма проблем със сметоизвозването.  На този етап, събираемостта в Асеновград е около 70%. „Няма да престанем да събираме отпадъците, дори ако е необходимо да включим собствени средства, но апелът ми към гражданите е да се издължат на Общината, за да не се налага да пристъпваме към тази сметка.“ , каза в заключение доктор Караиванов.", "date": "2018.10.18", "title": "Преливащи контейнери в Асеновград – по график или заради недостиг на пари"}
{"url": "https://www.actualno.com/asenovgrad/misljat-ednoposochen-ili-dvuposochen-da-e-pytjat-do-muldavskija-manastir-news_700576.html", "text": "  Два варианта се обмислят, относно ремонтирането на разрушения път до Мулдавски манастир „Света Петка“, разположен край Асеновград. Единият отразява проект за двупосочна пътна отсечка, която да се разпростира от републиканския участък за Кърджали до обителта. Второто предложение е да се изгради път с еднопосочно движение, като се направят уширения, в който да могат да се разминават насрещно движещи се автомобили или да изпреварват колите със специален режим на движение при спешни случаи. „Това е вариантът, към изпълнението на който най-вероятно ще пристъпим, но все още предстоят обсъждания при областния управител на Пловдив за окончателно вземане на решение.“, каза пред медии кметът на Асеновград доктор Емил Караиванов.     Той припомни, че първият проект за изграждане на път до манастира бе коментиран преди шест години. Тогава стана ясно, че в проектното предложение са допуснати пропуски, като липса на пътни връзки, отчуждавания на имоти и други и затова сега се налага Общината да изготви нов проект. Караиванов съобщи, че градската управа е предприела мерки и по друг важен проблем, свързан с манастира „Света Петка“, а именно - изграждане на водопровод до храма. Финансиране на проектите за водоснабдяване и за пътя до Обителта ще бъде търсено от държавата.   ", "date": "2018.10.18", "title": "Мислят еднопосочен или двупосочен да е пътят до Мулдавския манастир"}
{"url": "https://www.actualno.com/crime/bivshijat-piar-na-mladost-ivancheva-i-petrova-ne-mogat-da-govorjat-s-advokatite-si-v-aresta-zaradi-lipsa-na-konfidencialnost-news_700625.html", "text": "  Бившата кметица на \"Младост\" Десислава Иванчева и заместничката ѝ Биляна Петрова трябва да се съветват с адвокатите си извън следствения арест поради нарушена конфиденциалност там. Това съобщи бившият пиар на район \"Младост\" Петър Кърджилов за , който  е един от призованите на днешното поредно заседание по делото.     Освен Кърджилов, призовани през днешния ден са още настоящият кмет на район \"Младост\" Румен Русев, бившият зам.-кмет Никола Вапцаров, който си тръгна далеч преди ареста на Иванчева и Петрова и открито говореше, че те не се справят с работата си, Владимир Клисуров, също зам.-кмет, който отказа да поеме поста на кмет на \"Младост\", след като Иванчева го посочи, както и главният архитект на София Здравко Здравков.   Припомняме, че Иванчева и Петрова са с обвинение за корупция в особено тежки размери, след показания на строителния предприемач Александър Ваклин. Иванчева беше задържана след зрелищна акция в центъра на София, като прокуратурата твърди, че я е хванала със 70 000 евро, а посредник по \"сделката\" е бил бившият кмет на \"Младост\" Петко Дюлгеров.", "date": "2018.10.18", "title": "Бившият пиар на \"Младост\": Иванчева и Петрова не могат да говорят с адвокатите си в ареста заради липса на конфиденциалност"}
{"url": "https://www.actualno.com/starazagora/lekarskata-kolegija-v-stara-zagora-vrychi-godishnite-si-nagradi-news_700581.html", "text": "  По повод 19 октомври - Ден на българския лекар, и 117-годишнината от създаването на Българския лекарски съюз на специална церемония снощи старозагорската лекарска колегия връчи годишните си награди.     Изявени лекари от Стара Загора и областта бяха отличени в шест категории.\r\nИзвестният акушер-гинеколог д-р Николай Христов е Лекар на 2018 година за Старозагорска област. Хирургът и лекар-проктолог д-р Атанас Матев е награден в категорията „Мениджър на годината“. Оториноларингологът доц. д-р Петър Руев е отличен за принос за развитие и прилагане на иновативна медицина и уникални техники. За развитие и утвърждаване авторитета на съсловната организация е награден дългогодишният АГ специалист д-р Атам Саркисян, а за дългогодишна дейност в областта на медицината и активен принос в развитието на специалността - психиатърът д-р Тодор Толев.\r\nЗа трета поредна година се връчва награда за младите медицински надежди „Ти си нашето бъдеще“, която отива при общопрактикуващия лекар д-р Атанас Славов.  ", "date": "2018.10.18", "title": "Лекарската колегия в Стара Загора връчи годишните си награди"}
{"url": "https://www.actualno.com/sofia/obshtina-elin-pelin-kani-na-sportnoto-sybitie-zdrav-duh-zdravo-tjalo-news_700601.html", "text": "  Община Елин Пелин кани на спортно събитие под наслов \"Здрав сух, здраво тяло\" на 21 октомври 2018 г. в 12:00 ч. на спортната площадка до стадион \"Левски\", съобщиха от пресцентъра на Общината.     Оттам призовават за активно участие, \"за да покажем на децата, че спортът не е задължение\".\r\nНа спортното събитие, което е последно издание за годината, може да видите:   - съвети и методи на тренировки със собствено тегло;  - демонстрации и открити уроци от професионалисти.\r\nОт Общината посочват, че инициативата е отворена и за малки, и за големи.", "date": "2018.10.18", "title": "Община Елин Пелин кани на спортното събитие \"Здрав дух, здраво тяло\""}
{"url": "https://www.actualno.com/vraza/vraca-posreshtna-uchastnicite-ot-nacionalna-asambleja-na-ekolozite-news_700599.html", "text": "  51-та Национална асамблея на еколозите в България ще се проведе във Враца, като се очаква десетки еколози да я посетят. Тя ще продължи три дни. Участниците във форума ще посетят Регионалното депо във Враца, както и циментовия завод в село Бели извор. Срещата ще завърши с дискусия по управлението на отпадъците и проблемите, които срещат общините в тази дейност.     Форумът бе открит от кмета Калин Каменов, който представи екологични иновации, реализирани в община Враца през последните години. Градоначалникът се похвали с контейнери за текстилни отпадъци, като заяви, че осигуряването им във Враца всъщност е инициатива, която прави градът един от първите в България с такива приспособления. Участниците в конференцията бяха поздравени и от Николай Сиджимов, председателят на Асамблея на еколозите в България (АСЕКОБ).   В рамките на срещата ще се обсъждат технологиите за изгаряне и преработка на отпадъци. Националната конференция ще продължи с представяне на добри практики от белгийската фирма \"MENART\" при оползотворяването на органични отпадъци. Приложението на биотехнологиите в опазването на околната среда ще представи екипът на \"EUROVIX\".  ", "date": "2018.10.18", "title": "Враца посрещна участниците от Национална асамблея на еколозите "}
{"url": "https://www.actualno.com/cars/prokuraturata-v-germanija-udari-seriozno-opel-i-audi-news_700587.html", "text": "  Министерството на транспорта Германия призова компанията Opel да изтегли в сервизите си 100 000 дизелови авточобили, при които беше открито незаконно устройство, подволяващо намаляване на вредните емисии СО2 по време на тестове. Мярката ще засене моделите Cascada, Insignia и Zafira, като тя е наложена след проверка на прокуратурата в централата на производителя в Рюселхайм.     От Opel са категорични, че не са нарушили закона, тъй като на автомобилите е поставен специален блок за управление на двигателя, който е програмиран да се изключва при достигане на определена температура. От компанията твърдят, че използването на подобна технология е напълно в реда на нещата.   Според прокуратурата обаче, това е петото подобно устройство, открито в автомобили на Opel от 2015 г. насам. В момента се проверява дали в действията на компанията има умисъл или системата е напълно законна. Въпреки това, германският производител ще изтегли въпросните 100 000 коли за промяна на програмното оборудване.\r\nГеранската прокуратура нанесе сериозен удар и на друг местен производител – Audi. По препоръка на разследващите, компанията ще бъде глобена 800 млн. евро за манипулация на данните за вредните емисии на двигателите, както и за извличане на икономически ползи от това. От Audi обявиха, че няма да обжалват решението и ще платят цялата глоба.   На свой ред концернът Volkswagеn AG, в чийто състав влиза Audi, обяви, че 5 млн. евро ще бъдат платени като глоба заради проявената небрежност, а останалите 795 млн. евро ще бъдат отчетени като връщане на незаконо придобита печалба от продажба на автомобили с дизелови V6 и V8 мотори.   По-рано тази година заради предполагаемо участие в манипулиране на дизеловите двигатели беше арестуван вече бившият изпълнителен директор на Audi - Руперт Щадлер, който продължава да се намира в ареста в Мюнхен.", "date": "2018.10.18", "title": "Прокуратурата в Германия удари сериозно Opel и Audi"}
{"url": "https://www.actualno.com/crime/zadyrshaha-dvama-mladeji-s-marihuana-v-kustendil-news_700597.html", "text": "   лужители на РУ Кюстендил са установили т тях са иззети видът на наркотичното вещество е установен с полеви наркотест.       По случая е започнато досъдебно производство, уведомен е дежурен прокурор. , предаде за кореспондент на от града, - говорител на ОД МВР - Кюстендил.", "date": "2018.10.18", "title": "Задършаха двама младежи с марихуана в Кюстендил"}
{"url": "https://www.actualno.com/crime/cvetanov-prizova-za-podkrepa-ot-medii-i-zakonotvorci-za-spravjane-s-trafika-na-hora-news_700605.html", "text": "        На днешния Европейски ден за борба с трафика на хора Цветанов призова за подкрепа от медии и законотворци за справяне с едно от най-сериозните престъпления с трансграничен характер.   Цветанов отчете постигнатото в законодателството за борбата с трафика на хора.\r\n\"Завишихме наказателната отговорност към лица, които осъществяват трафик, и то по-специално - трафик с цел сексуална експлоатация, също така и за трудовата експлоатация. Това, което е по-важно е, че една немалка чат от младите хора не са информирани за последствията от трафика и това, че могат да попаднат като жертви. За голямо съжаление, страната ни все още е като източник на трафик на хора\".  ", "date": "2018.10.18", "title": "Цветанов призова за подкрепа от медии и законотворци за справяне с трафика на хора"}
{"url": "https://www.actualno.com/chronicles/syzdadena-e-britanskata-radiostancija-bbc-news_699006.html", "text": "  British Broadcasting Corporation (BBC), в превод: (Британска съобщителна корпорация) е британски радиосъобщителен и телевизионен комплекс. Корпорацията е създадена през 1922 г. като първата частна радиостанция в света. През 1927 г. същата придобива специален статут, като се финансира самостоятелно от събираните лицензни такси. Във Великобритания BBC не излъчва реклами и платени съобщения.     Радио BBC излъчва първите си предавания още през 1922 г. След 1938 г. станцията открива първите си чуждоезикови редакции за чужбина.\r\nБългарската редакция е създадена през 1940 г. По време на Студената война програмите на български език са алтернатива на комунистическата пропаганда в България и другите социалистически страни, предоставяйки своята информация и коментари за събитията в света и в Народна република България. BBC е сред най-слушаните западни радиостанции в България. В определени периоди програмите са били силно заглушавани от комунистическите власти, но след 1980 година заглушителите са постепенно изключени, което прави предаванията по-достъпни.   Българската редакция на Би Би Си има и своите звезди. Сред популярните коментатори са писателят Георги Марков, интелектуалецът Петър Увалиев и др. Най-голяма популярност сред българските младежи има съботното поп-шоу, изготвяно от легендарната водеща Ани Арнолд, внучка на известния български фолклорист, литературен историк, етнограф и член на БАН акад. Михаил Арнаудов.  Петър Увалиев пък прави първия български превод на романа „1984” от Джордж Оруел, който той адаптира за радиотеатър. Драматизацията е излъчена през пролетта и лятото на 1984 година, а в ролите са всички работещи в българската редакция на радиото.\r\nСлед падането на комунистическите режими предаванията на езиците на някогашните социалистически страни постепенно спират. На 23 декември 2005 г. e последното предаване на BBC на български. До началото на 2006 година спират почти всички предавания на европейски езици. През лятото на 2008 г. е спряна и румънската секция на корпорацията.        За Великобритания с национален обхват: BBC Radio 1, BBC 1Xtra, BBC Radio 2, BBC Radio 3, BBC Radio 4, BBC Radio Five Live, BBC Five Live Sports Extra, BBC 6 Music, BBC 7, BBC Asian Network;\r\nЗа националностите и регионите във Великобритания: BBC Radio Cymru (на уелски език) и BBC Radio Wales – за Уелс, BBC Radio nan Gaidheal (на шотландски език) и BBC Radio Scotland – за Шотландия, BBC Radio Foyle и BBC Radio Ulster – за Северна Ирландия, както и още 40 регионални радиопрограми за регионите в Англия\r\nЗа останалата част от света: BBC World Service – емисии на 35 езика (в София, България програмата на BBC World Service може да се слуша на 91,00 МХц УКВ до септември 2008 г., но българският Съвет за електронни медии прекратява лиценза на британската корпорация и предаванията са прекъснати. Това е първият случай в историята на Световната служба на BBC, когато корпорацията се отказва доброволно или под натиска на местните власти от своя честота в европейска столица );    През 1932 г. BBC започва да излъчва експериментални, а през 1936 г. и редовни телевизионни програми, след 1967 г. – цветно. Днес компанията излъчва по следните телевизионни канали:   За Великобритания: BBC One и BBC Two (наземно ефирно аналогово излъчване) и още 6 програми: BBC Three, BBC Four, BBC News 24 (24-часов информационен канал), BBC Parliament (парламентарен канал), CBeebies (детски канал) и CBBC (младежки канал) чрез наземно ефирно цифрово излъчване;\r\nЗа националностите и регионите във Великобритания: BBC Scotland (Шотландия), BBC Northern Ireland (Северна Ирландия), BBC Wales и BBC W2 (Уелс), както и 11 канала за регионите в Англия;\r\nЗа останалата част от света: BBC Prime (Европа, Близкия изток и Африка), BBC America (САЩ), BBC Canada (Канада), BBC Food (Южна Африка и Скандинавия), BBC Japan (Япония), BBC Kids (Канада), BBC India (Индия) и BBC World.", "date": "2018.10.18", "title": "Създадена е британската радиостанция BBC"}
{"url": "https://www.actualno.com/europe/brexit-ne-vyrvi-napred-s-edno-izkluchenie-mej-dade-znak-za-po-dylyg-prehoden-period-news_700569.html", "text": "  Нищо ново по темата Brexit - това е резултатът от вечерята на европейските лидери в Брюксел, с която беше сложено начало на тридневния Европейски съвет.     Според висш дипломатически източник по време на официалната вечеря не е осъществен достатъчно голям прогрес в разговорите, за да може ЕС да насрочи среща за приемане на проектодоговор през ноември, пише БГНЕС.   Новината беше потвърдена и от председателят на Европейския парламент (ЕП) Антонио Таяни. По думите му Мей не е направила никакви нови предложения, които да доведат до отблокирането на преговорите. Той визира конкретно предложения за решаване на въпроса с границата между Ирландия и Северна Ирландия, по който ЕС засега е твърд - не може да има свободен митнически режим, щом Северна Ирландия е част от Обединеното кралство. Таяни обаче сподели, че \"усетил политическата воля да се постигне напредък\". Той каза и друго - че няма как датата на фактическия Brexit (29 март, 2019 година) да бъде отложена.\r\nСъщевременно австрийският премиер Себастиан Курц, който ръководи председателството на ЕС, обяви, че целта на ЕС е да приключи преговорите за споразумение по Brexit до края на тази година.  \"Не мисля, че тази вечер ще успеем да постигнем пробив, но се надявам, че в близките седмици и месеци ще успеем да завършим Brexit. Всички имаме интерес да избегнем \"твърд\" Brexit, защото това може да нанесе щети на Великобритания и 27 страни от ЕС. Нашата голяма цел е да приключим Brexit в това полугодие. Ние посочихме  октомври-ноември, но за момента това не се получава, и ако днес има  напредък, бих оценил това като успех\", каза той.   Британският премиер Тереза Мей също прояви оптимизъм, че ще има положителен резултат от преговорите. BBC и вестник The Guardian съобщиха, че тя е намекнала, че може да се съгласи да се удължи преходният период на 21 месеца, за да се търси решение за границата между Ирландия и Северна Ирландия, но за ирландската граница не е казала нищо ново. Евентуалното удължаване на преходния период е коментирано от The Express като \"предателство\".\r\nХоландският премиер Марк Рюте пък каза, че ЕС се готви и за твърд Brexit, но се надява да избегне този вариант. \"Оставам предпазливо оптимистичен, но не можем да жертваме въпроса за границата на Ирландия и не можем да застрашим единния пазар на Европейския съюз, където живеят 400 милиона души\", заяви Рюте.    ", "date": "2018.10.18", "title": "Brexit не върви напред, с едно изключение - Мей даде знак за по-дълъг преходен период"}
{"url": "https://www.actualno.com/politics/ekaterina-zaharieva-e-ubedena-che-pravitelstvoto-e-stabilno-news_700590.html", "text": "  \"Убедена съм, че правителството е стабилно. Нормално е да има противоречия.\" Това каза вицепремиерът и външен министър Екатерина Захариева във връзка с напрежението в НФСБ.     Относно предстоящия вот на недоверие Захариева допълни, \"тази процедура се прави, за да са в публичното пространство. Самите вносители на вота са казали, че правителството ще оцелее.\"   В коментар за ситуацията около Brexit министърът заяви:\r\n\"Когато започнахме разговорите и преговорите по излизането на Великобритания всички считахме, че имаме достатъчно време, но ето дойде почти ноември месец. Октомври беше крайният срок, в който си бяхме набелязали да постигнем съгласие по споразумението по напускане. За съжаление все още не сме на този етап, но така или иначе 90% от това споразумение е договорено.\"  Захариева уточни, че посолство ни ще започне още от ноември месец разяснителна кампания.   Във връзка с реакцията на премиера Бойко Борисов да свика посланиците след реакциите за убийството на журналистката Виктория Маринова външният министър заяви, че това е нормална практика, тъй като ситуацията е трябвало да бъде разяснена. Министърът обясни, че няма как в ситуация, в която се обяснява, че в България се извършват поръчкови убийства на журналисти да няма реакция от страна на правителството.\r\nОтносно твърдението на руския президент Путин, който ни посочи като държава, която не е удържала на националния си интерес Захариева отрече решението на страната ни за Южен поток да се взимано под натиск, както твърди Путин. Тя смята, че отговор е трябвало да даде президентът Румен Радев:    \"Никога не сме спирали или започвали проект под натиск. В момента работим много усилено. Проектът газов хъб „Балкан“ е признат като един от приоритетните проекти на ЕС, който наистина ще даде възможност за истинска конкуренция на газовия пазар в България.\"   ", "date": "2018.10.18", "title": "Екатерина Захариева е убедена, че правителството е стабилно"}
{"url": "https://www.actualno.com/society/prognoza-za-vremeto-18-oktomvri-chetvyrtyk-news_700547.html", "text": "  Днес облачността над по-голямата част от страната ще е разкъсана, значителна над източната половина. На отделни места, главно в Източна България, ще превали слаб дъжд. Повече слънчеви часове ще има утре над западните райони. Вятърът ще е слаб от североизток. Минимални температури предимно между 5° и 10°, по Черноморието до 15°, максимални между 18° и 23°. Атмосферното налягане ще се понижава, ще е близко до средното за октомври. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус“ дежурният синоптик Анна Дякова.     По Черноморието ще е предимно облачно, със слаби превалявания от дъжд. Ще духа слаб североизточен вятър. Максимални температури на въздуха: 19°-20°. Температурата на морската вода е 18°-19°. Вълнението на морето ще бъде 2-3 бала.   В планините ще има разкъсана облачност, значителна над масивите от източната половина на страната. Там на отделни места е възможно слабо да превали. Ще духа слаб вятър от изток-югоизток. Максимална температура на височина 1200 метра около 16°, на 2000 метра – около 9°.\r\nВ петък и събота облачността ще е разкъсана, през първия ден над източната половина от страната и планините, а през втория почти над цялата страна предимно значителна. В петък преваляванията ще са на отделни места, главно в Източна България, а в събота на много места в страната. Ще духа слаб до умерен североизточен вятър. Дневните температури ще са между 18° и 23°, минимални - предимно между 7° и 12°, по-високи по Черноморието. В неделя над по-голямата част от страната ще преобладава облачно време. На много места ще има валежи дъжд, повишава се вероятността за по-съществени количества. Температури ще започнат да се понижат.  ", "date": "2018.10.18", "title": "Прогноза за времето - 18 октомври (четвъртък)"}
{"url": "https://www.actualno.com/society/novini-ili-novini-kartinata-na-pechata-za-18-oktomvri-news_700566.html", "text": "  Четвъртък е малкия петък според бляновете за края на седмицата. А тази бе повече от интензивна - след убийството на Виктория Маринова се прочухме с друг трагичен принос към световните новинарски потоци - надписа Локо София на най-неподходящото място, мемориала в Хирошима. А през това време в българския печат става следното:     Вестник Туризмът и земеделците ползват най-много данъчни преференции, пише вестникът на първа страница. И пояснява, че финансовото министерство ще реже отстъпките, които са неефективни. Акцент е масово убийство на ученика в Крим, който изби десетки хора в училище, а след това сложи край на живота си. ОЛАФ може и да провери ремонта на \"Граф Игнатиев\", пишат още колегите. \r\nВестник   Мъжът, катастрофирал с ученици с автобус с ученици в Кюстендилско, е получил инфаркт, гласи основният акцент на изданието. Въпреки това той опитал да овладее машината. Правната комисия предлага 10 години затвор за производство на нелегални алкохол и цигари, е другата тема на вестника. \r\nВестник Изчезваме по естествен път, а до 2070-та ще паднем под 5 милиона, пише \"Труд\". Българите се заселват трайно в Германия и Испания, а близо 60 % от децата се раждат без брак. Медията обръща внимание и на начина, по който Орбан криминализира бездомничеството в Унгария и хайките на полицията, които започват в Будапеща.    Вестник Във Варна извършват костномозъчни трансплантации на световно ниво, пише \"Монитор\". В края на 2014 г. в УМБАЛ „Света Марина“ във Варна отваря врати единственото отделение по трансплантации в Източна България, като по този начин високотехнологичната болница поставя началото на една нова дейност – извършване на автоложни и алогенни трансплантации при възрастни и деца.\r\nУчениците в 12-и клас, които се обучават чрез работа, да вземат заплати поне колкото три стипендии, а тези в 11-и клас – поне колкото две. Това предвижда предложение на народния представител Милена Дамянова и група депутати към законопроекта за изменение на Закона за професионалното образование и обучение, което бе разгледано на заседанието на образователна комисия в парламента, разказва още на страниците си \"Монитор\".", "date": "2018.10.18", "title": "Новини или Novini - картината на печата за 18 октомври"}
{"url": "https://www.actualno.com/business/predlojenieto-na-goranov-za-po-tejko-imotno-danychno-breme-mina-pri-pravitelstvoto-news_700570.html", "text": "  За необитаем имот няма да се намалява плащането на такса \"смет\", а ако някой е посочил повече от едно жилище за основно, да не се ползва от данъчна отстъпка в размер на 50%. А хората, които дават под наем необитаемите си жилища, пък са длъжни да  обявяват това пред НАП и да плащат авансов данък - или те, или  наемателите, ако са фирма. Това са основните акценти в пакета с данъчни промени, който правителството вече одобри и трябва да мине през парламента, предаде \" \".     По отношение на такса \"смет\" предложението да няма отстъпка е, защото много собственици обявяват жилището за необитаемо, а нямало как да се провери дали е така - т.е. дали се ползва ток и вода, което да покаже какво е истинското положение. Общинските власти нямали договори с доставчиците на услуги и съответно нямат информация. НАП има тази възможност, но остава неясно защо държавата пренебрегва този факт.   Причината за махането на отстъпката за основно жилище е ниската данъчна събираемост. От анализите за финансовото състояние на общините, които финансовото министерство е направило, става ясно, че те масово събират не повече от 2/3 от местните си данъци и такси. Въпреки че всеки нов собственик на имот е длъжен да го декларира до 3 месеца след придобиването му, както и да плаща данък за него, това масово не се прави. Повечето местни власти чакат собствениците да ипотекират имот и тогава да им съберат налога, тъй като за ипотеката трябва документ за платен данък. Другият вариант да се събере данък е да се направи сделка с имота или да бъде наследен.\r\nЗащо има толкова ниска събираемост - на първо място, защото общините не обменят информация по електронен път, тъй като нямат обща база данни. Другите причини се крият в собствениците - или не декларират нови имоти, или са в чужбина и други хора се грижат за имота.  Друго предложение пък е да има годишен данък за имот, който не е основен и се намира на курортно място. Поправката е на \"Обединени патриоти\" и мина на второ четене на ниво \"комисия\". Тя предвижда размерът на данъка да се определя от общинския съвет, като границите, в които ще варира, са от 0,5 до 0,7% от данъчната оценка на имота в планинските и морските курорти от национално значение, или от 0,2 до 0,4% за останалите. Данъкът трябва да се събира от собственици на жилища, които не са ги обявили в съответното кметство като \"места за настаняване\", за които не се плаща наем, и не са регистрирани като туристически обекти по Закона за туризма.   ", "date": "2018.10.18", "title": "Предложението на Горанов за по-тежко имотно данъчно бреме мина при правителството"}
{"url": "https://www.actualno.com/varna/nova-detska-gradina-shte-strojat-vyv-varna-news_700607.html", "text": "        По проект е предвидено тя да е на два етажа с подземно ниво, с 4 детски площадки, физкултурно-музикален салон, кухненски блок, котелно стопанство.   Планирани са демонтажни и строително-монтажни работи, разчистване на площадката, изграждане на конструкция, ВиК, електрическа, осветителна, силова, мълниеносна, заземителна, телефонна, интернет и домофонна инсталация, а също така видеонаблюдение и озеленяване.\r\nПрогнозната стойност на обекта е 1 949 501 лв. без ДДС, а офертите ще се отварят на 19 ноември тази година.  ", "date": "2018.10.18", "title": "Нова детска градина ще строят във Варна"}
{"url": "https://www.actualno.com/burgas/spirat-vodata-na-njakolko-ulici-v-burgas-news_700437.html", "text": "  На 18 октомври, четвъртък, поради строително-монтажни работи, без вода от 8:30 до 16:30 часа ще бъдат следните улици в централна градска част на Бургас:     - ул.\"Г.Кирков\", м/у ул.\"Александровска\" и ул.\"Лермонтов\".\r\n- ул.\"Възраждане\", м/у ул.\"Г.Кирков\" и ул.\"Славянска\".\r\n- ул.\"Кирил и Методий\", м/у ул\"Скобелев\" и ул.\"Възраждане\".  - ул.\"Кирил и Методий\", м/у ул.\"Славянска\" и ул\"Т.Китанчев\".\r\n- ул.\"Славянска\", м/у ул.\"Хан Аспарух\" и ул.\"К.Фотинов\".\r\n- ул.\"Рилска\", м/у ул.\"Славянска\" и ул.\"Тр.Китанчев\".    От ВиК Бургас предупреждават потребителите да се запасят с вода за времето, когато подаването ще бъде спряно.", "date": "2018.10.18", "title": "Спират водата на няколко улици в Бургас"}
{"url": "https://www.actualno.com/celebrate/sv-apostol-i-evangelist-luka-news_700540.html", "text": "  Свети Лука бил апостол от Седемдесетте и спътник на св. ап. Павел, който споменава за него в Посланието до колосяни: \"Поздравява ви Лука, многообичният лекар\" (Кол.4:14). Написал третото Евангелие и книгата \"Деяния на светите апостоли\".     Свети Лука се родил в Антиохия Сирийска. Бил лекар и живописец, според свидетелството на Филосторгий и Никифор Калист.   Според Преданието, той нарисувал иконата на Божията Майка и много проповядвал за Христа, най-вече ­ в Египет и Беотия (Средна Гърция). Загинал мъченически на 80-годишна възраст в гръцката страна Ахаия.\r\nВ 360 година мощите му били пренесени в Константинопол. Паметта му се почита от светата Църква на 18 октомври.   Pravoslavieto.com    ", "date": "2018.10.18", "title": "Св. апостол и евангелист Лука"}
{"url": "https://www.actualno.com/scene/kuklovodyt-na-goljamoto-pile-ot-ulica-sezam-se-pensionira-news_700575.html", "text": "  След почти 50 години на „Улица Сезам” актьорът, който даде живот на Голямото Пиле от едноименния детски сериал, се пенсионира.     Кукловодът Карол Спини, който също така играе и друг герой в сериала - Оскар, лично е избрал наследниците си, които ще играят двете роли, след като ги е обучавал повече от 2 десетилетия, предаде БГНЕС.\r\n\"Голямото Пиле ме отведе на толкова места, отвори ума ми и подхрани душата ми”, пише Спини в изявление, разпространено от екипа на „Работилница Сезам” – организация с идеална цел, която продуцира предаването.\r\n\"Но сега е време за двамата изпълнители, с които работих лично и уважавам, и всъщност лично избрах, за да ме наследят като Голямото Пиле и Оскар, да вземат моите други две личности в свои ръце и да продължат да им дават живот\", каза още актьорът.      Актьорът е спечелил множество награди \"Еми\" за своето творчество, както и Награда за цялостно творчество. Той също така спечели и \"Грами\" за най-добър запис на детска песен.\r\nНеговият живот е запечатан в документалния филм от 2014 г. „Аз съм Голямото Пиле: Историята на Карол Спини” (I Am Big Bird: The Caroll Spinney Story).    ", "date": "2018.10.18", "title": "Кукловодът на Голямото Пиле от \"Улица Сезам\" се пенсионира"}
{"url": "https://www.actualno.com/silistra/skalnoto-svetilishte-badjalijata-snimki-news_700558.html", "text": "  Скалното светилище Баджалията се намира се на около 2 км западно от с. Стрелково (Община Кайнарджа, Област Силистра), разположен на сухото поречие на р. Табан.     Обектът е проучен от българските археолози Диана Гергова и Георги Атанасов през 2004 г., но е документиран при по-ранни теренни проучвания. Светилището е част от сакрален комплекс включващ пет скални светилища, където са открити следи от човешка дейност (каменен трон, скална площадка с улей), разположени в суходолието на Канъгьол. На високото скално плато е разположен голям могилен некропол, който оформя със светилищата в долината един култово-погребален ансамбъл.        По време на археологическото проучване е осъществено геодезично заснемане и са извършени астрономически измервания. Проучени са и част от разположените на високото плато скални ями, които са свързани помежду си от пещери, разположени на височина 13 м над долината и отворени на запад, както и участък от културния пласт с дебелина около 2,50 м в подножието на пещерите, оформен вследствие на ритуална дейност извършвана на мястото.          По време на проучването научният екип констатиран голям иманярски изкоп, който е свързан с информация за намерено съкровище от елинистически монети. При почистването на пещерата са открити следи от силно разрушена овъглена глинена замазка. В заложения сондаж не е установена стратиграфия, поради силните иманярски разрушения.\r\nОткритите археологически материали - предимно керамика, сочат продължителното функциониране на светилището от ранната Желязна епоха до Късната античност. Открити са фрагменти от керамика тип Басараби, ръчно изработена керамика от Ранната и късна Желязна епоха, фрагменти от сива тракийска керамика и вносна гръцка такава – кантароси, червенолакова керамика и фрагменти от амфори. Сред металните находки са бронзова фибула тракийски тип, бронзова монета, бронзови и железни фибули от Късно Елинистическата и Римската епоха.         Култовото място е използвано от населяващите региона на Силистра в древността тракийско племе Гети.\r\nГети са тракийско племе, което през 339 г. пр. Хр. е обитавало двата бряга на долен Дунав. Херодот ги споменава в историята си със следната забележка: „Гетите са най-мъжествени и най-справедливи сред траките“. По време на похода на Дарий I (522 г. пр. Хр.–486 г. пр. Хр.) срещу скитите (513 г. пр. Хр.), гетите се противопоставят на персийския владетел, но са победени, както и другите тракийски племена по десния бряг на р. Дунав. След отхвърлянето на персийското владичество, гетите от десния бряг на Дунав стават част от Империята на одрисите (траки), докато те са завладени от Филип II – владетел на Македонското царство, към 340 г. пр. Хр.. Завладяването на земите на гетите от дясната страна на р. Дунав дава повод на македонските владетели да предявят претенции за власт над гетите и на север от Дунав, но опитите на Александър Велики (през 335 г. пр. Хр. и 327 г. пр. Хр.) и Лизимах (310 г. пр. Хр.) да ги подчинят остават безрезултатни.   Според стари източници гети и даки са племена от един и същи род, с един език, но са обитавали различна територия. Обитателите на земите около Дунав са били наричани гети, а тези, живеещи в планините, чак до р. Тиса – даки. ", "date": "2018.10.18", "title": "Скалното светилище Баджалията (СНИМКИ)"}
{"url": "https://www.actualno.com/asenovgrad/podmjana-na-star-vodoprovod-v-asenovgrad-slaga-kraj-na-chestite-avarii-news_700577.html", "text": "  Подменят стария водопровод на булевард „България“ в Асеновград. Счита се, че това ще подобри качеството на водоподаването и ще намали зачестилите напоследък аварии в района. Причина за тях се оказва включване в работен режим на допълнителен резервоар, към така наречената средна зона. Технологично и експлоатационно, този процес е труден за изпълнение и въвеждането на новото съоръжение се превръща в изпитание на старата водопроводна инфраструктура.     По проблема е проведена среща между шефа на ВиК-Пловдив - Спартак Николов и кмета на Община Аснеовград – доктор Емил Караиванов. Постигната е договорка за две дейности. Първата касае спешно да бъде направено обследване на налягането и да се предложи технологично решение в посока ограничаването му. Втората договорка е за извършване на цялостна подмяна на водопроводната мрежа в проблемния участък на булевард „България“ (от кръговото кръстовище на улица „Марица“ до кръстовището на булеварда с улица „Велико Търново“). За целта, ВиК ще осъществи подмяната на тръбите, а Община Асеновград ще поеме агажимента за възстановяване на пътната настилка.   Друга зона с подобен проблем е част от улица „Христо Ботев“ в Асеновград. „Тук ще се изчака обследването на специалистите и тогава ще стане ясно дали е необходимо допълнително зониране, ремонт на възлови кранове или друго.“, обясни кметът на Асеновград.", "date": "2018.10.18", "title": "Подмяна на стар водопровод в Асеновград слага край на честите аварии"}
{"url": "https://www.actualno.com/sciencelogy/minoritarni-akcioneri-se-obedinjavat-da-svaljat-zukyrbyrg-ot-rykovodstvoto-na-facebook-news_700571.html", "text": "  Няколко пенсионни фонда и департаментите на финансите на американските щати Роуд Айлънд, Илинойс и Пенсилвания подкрепят идеята за свалянето на Марк Зукърбърг от поста председател на Борда на директорите на Facebook. Това съобщи вестник The Wall Street Journal, цитиран от БГНЕС.     Пенсионните фондове на град Ню Йорк и департаментите на финансите на споменатите по-горе щати са сред миноритарните акционери на Facebook. Те подкрепят предложението на друг миноритарен акционер - компанията Trillium Asset Management. Тя настоява Зукърбърг да се оттегли от заеманите постове, поемайки отговорността за серията скандали.   Според The Wall Street Journal констатира, че инициативата на притежателите на малки пакети с акции от Facebook за момента е обречена на провал. Причината е, че Зукърбърг разполага с 59,9% от гласовете в борда.\r\nПървоначално Trillium Asset Management предложи да се назначи независим председател на борда на директорите на Facebook, след като се разрази скандалът с Cambridge Analytica, която незаконно е използвала личните данни на потребителите на социалната мрежа. Разкритията доведоха до сериозен спад на котировките на акциите на Facebook до 174,78 долара. Капитализацията на Facebook се срина със 123,71 милиарда долара.  Сега подкрепата за предложението нарасна, след като преди две седмици стана ясно, че са открити нови слаби страни на социалната мрежа. Те могат да бъдат използвани от хакери, за да получат достъп до около 50 милиона акаунта на потребители.   ", "date": "2018.10.18", "title": "Миноритарни акционери се обединяват да свалят Зукърбърг от ръководството на Facebook"}
{"url": "https://www.actualno.com/cite/sami-si-proizvejdame-loshite-novini-sami-privlichame-vnimanie-javno-taka-vyzpitavame-i-dneshnoto-pokolenie-news_700585.html", "text": "  \"Сами  си произвеждаме лошите новини, сами привличаме внимание, явно така възпитаваме и  днешното поколение.\" Това каза директорът на Софийската опера акад. Пламен Карталов в интервю за bTV. В коментар за вандалския акт на сценичните работници, които надраскаха със спрей мемориала на жертвите на атомната бомба в Хирошима.     Акад. Карталов посочи, че скандалът не е тръгнал от японските, а от българските медии. Той заяви, че инцидентът най-вероятно се е случил след употреба на алкохол от служителите на операта.   ", "date": "2018.10.18", "title": "Сами си произвеждаме лошите новини, сами привличаме внимание, явно така възпитаваме и  днешното поколение"}
{"url": "https://www.actualno.com/crime/sgs-shte-zasedava-po-deloto-za-ubijstvoto-na-georgi-ignatov-v-borisovata-gradina-news_700541.html", "text": "  Софийски градски съд (СГС) ще заседава по делото срещу Йоан Матев за убийството в Борисовата градина.     БГНЕС припомня, че през ноември 2017 г. Софийска градска прокуратура (СГП) внесе обвинителен акт срещу Йоан Матев. Процесът срещу него започна през февруари.   Йоан Матев е съден за убийството на непълнолетния Георги в Борисовата градина. Тежкият инцидент стана на 2 юни 2015 г. и разтърси българското общество със своята жестокост, припомня БГНЕС.\r\nМатев е обвинен, че е нанесъл удар с нож на Георги. В резултат на което са били засегнати жизненоважни органи и е настъпила масивна кръвозагуба, довела до смъртта на пострадалия. Оръжието на престъплението е намерено в близост до местопроизшествието. Матев избягал и изцяло променил външния си вид, навиците си и социалните си контакти.  ", "date": "2018.10.18", "title": "СГС ще заседава по делото за убийството на Георги Игнатов в Борисовата градина"}
{"url": "https://www.actualno.com/america/trymp-iska-ot-turcija-zapisa-kojto-dokazval-che-sauditska-arabija-e-ubila-izvesten-jurnalist-news_700573.html", "text": "  САЩ са поискали от Турция записа, който представя доказателство, че изчезналият саудитски журналист Джамал Хашоги е бил убит в консулството на Саудитска Арабия в Истанбул, съобщи BBC.     \"Ние го поискаме (записа), ако съществува\", заяви президентът на САЩ Доналд Тръмп пред репортери в Белия дом, предаде БГНЕС. Потвърждавайки, че записът е бил поискан, американският президент добави: \"Не съм сигурен, че съществува, вероятно съществува\".   Тръмп отрече да се е опитвал \"да прикрива\" Саудитска Арабия, която е един от най-големите съюзници на Вашингтон, а изчезването на журналиста постави администрацията в неудобно положение. Той добави, че очаква доклад от държавния секретар Майк Помпео, който се завърна от визита в Саудитска Арабия и Турция.\r\nПрезидентът на САЩ заяви, че очаква истината да излезе наяве \"до края на седмицата\". Той твърдо отрече да се е опитвал прикрива Саудитска Арабия. \"Не, нищо подобно, просто се опитах да разбера какво е станало\".  ", "date": "2018.10.18", "title": "Тръмп иска от Турция записа, който доказвал, че Саудитска Арабия е убила известен журналист"}
{"url": "https://www.actualno.com/healthy/napisani-za-24-chasa-zakonovi-promeni-otpushvat-transplantaciite-news_700553.html", "text": "        Така сложният проблем ще се решава на пожар, въпреки че за него се знае от миналата година.   От месеци пациенти протестират заради блокираните белодробни трансплантации - такива не се правят у нас, а от миналата година няма европейска клиника, която да приема българи. Договорът с единственото здравно заведение, което е лекувало наши пациенти - във Виена, изтича преди година. Вместо да го поднови, здравното министерство възлага на агенцията по трансплантации да търси алтернативни оферти.\r\nТърсенето се проточва с месеци, като накрая шефката на агенцията напуска заради забавянето. То се оказва фатално, защото от началото на годината влиза в сила споразумение между 115 държави срещу трафика на органи и трансплантационния туризъм, което изхвърля българските пациенти от системата за обмен на органи \"Евротрансплант\". За да се върнем там, трябва да имаме поне 70 донори, а ние имаме само 10. Министерството на здравеопазването призна за проблема с \"Евротрансплант\" едва в събота, когато проблемът достигна критична точка - 29-годишният Адриан Петков почина, без да дочака трансплантация. Неговите близки обвиниха държавата, че осем месеца ги е лъгала, че всеки момент той ще замине за операция, предава в днешния си брой.  Вчера премиерът прие близките на Адриан и след това в типичния си стил раздаде нареждания какво да се прави. \"Свържи се с депутатите от \"Патриотичния фронт\", с депутатите от ГЕРБ, разясни им конкретния случай и ги запознай с идеите, които семейството предлага за донорството. Отворете дебата в парламента, стартирайте кампания за донорството, да се чуят позиции и „за“, и „против“.   Проследете европейската практика\", нарежда Борисов на здравния министър според стенограмата на заседанието. Кирил Ананиев бърза да демонстрира активност. \"Възложил съм утре до обяд шефът на Агенцията по трансплантации и да ги предадем по най-възможно бързия начин на комисията по здравеопазване в Народното събрание\", докладва той.\r\nСега при липса на заявено изрично несъгласие човек може да стане донор при смъртта си само със съгласието на близките. \"Отворете дебат за промяна - така че, когато има предварително заявено желание за донорство, да не се стига до ситуации семействата да отказват\", обяснява Борисов, демонстрирайки непознаване на закона. От години у нас не е необходимо да се заявява изрично съгласие за донорство, а само несъгласие.    Освен промени в законите здравният министър обяви вчера и други мерки. Мащабна информационна кампания ще има за цел да увеличи донорите у нас, за да можем да се върнем в системата на \"Евротрансплант\". Паралелно с това страната ни ще работи по изграждането на собствен капацитет за извършване на белодробни трансплантации, като реалистичният срок това да се случи е 2-3 години, смята Ананиев. Междувременно вече трябва да са започнали преговори чужди специалисти да идват да извършват такива операции у нас.   Доколко това ще помогне, не е съвсем сигурно. В полемиката от последните дни медици обясняваха, че проблемът е в организационния хаос и конкуренцията между болниците, а не в липсата на съгласие. \"Проблемът с малкото донори е чисто организационен, а не е проблем на обществото, тъй като през последните години няма реализиран отказ на близки на починал с мозъчна смърт\", коментира доц. Ивелин Такоров, ръководител на Клиниката по коремна хирургия във ВМА.", "date": "2018.10.18", "title": "Написани за 24 часа законови промени отпушват трансплантациите"}
{"url": "https://www.actualno.com/curious/myj-se-pribra-vkyshti-sled-pogrebenieto-si-news_700609.html", "text": "  Канадско семейство погрешка погребало починал известен пианист, вместо свой роднина. Грешката се изяснила чак когато месец по-късно „починалият“ роднина се прибрал вкъщи, пише БГНЕС.     От полицията смятат, че погребан е бил известният в Торонто пианист Скот Кашни, който изчезна през август.   Приятели и членове на семейството на Кашни казват, че музикантът би се посмял на случилото се. Роднините на музиканта нямат претенции към семейството, което го погребало.\r\nПриятелката на Кашни Андреа Рид разказа пред BBC как миналата седмица ѝ се обадили от полицията и казали, че вероятно са открили изчезналия пианист.  Ставало дума за мъж, който починал в една болница в Торонто през август. Той загубил съзнание на улицата и бил закаран в болница. Скоро след това мъжът починал. От болницата се обадили на семейство, което издирвало свой изчезнал роднина. Отишли в моргата, разпознали тялото и го погребали. Само че месец по-късно „погребаният“ се върнал вкъщи.   От полицията се свързали с Андреа Лид, която продължавала да издирва Кашни, и ѝ съобщили, че работят по изясняване на съдбата на музиканта.\r\nПианистът не е имал деца, но има две сестри и племенници. Засега тялото на Скот Кашни официално не е разпознато, но Андреа Рид е уверена, че става дума за него. Тя видяла част от вещите, които са били в погребания мъж, и познала ключовете от дома на музиканта.    ", "date": "2018.10.18", "title": "Мъж се прибра вкъщи след \"погребението си\""}
{"url": "https://www.actualno.com/politics/zam-predsedatel-na-nfsb-smjata-che-dogan-dejstva-chrez-siderov-da-svali-pravitelstvoto-news_700580.html", "text": "  Да се представя този конфликт само като персонален между Волен Сидеров и Валери Симеонов не е редно. Атаките на Волен Сидеров подкопават доверието в усилията на правителството. Това заяви зам.-председателят на НФСБ Борис Ячев.     На въпрос дали действително НФСБ вярва, че Сидеров редовно ходи в Сараите на Ахмед Доган и дали това сега са го разбрали в партията на Валери Симеонов, Ячев заяви, че явно Валентин Касабов е получил информация като член на парламентарната служба по сигурност. Нека НСО да даде информация, не само за г-н Сидеров, а това кои политици ходят в Сараите, добави депутатът, изразявайки съгласие и с искане на лидера на \"Атака\". Явно има подобна тенденция, ще има дебат – признание от Сидеров не очаквам в тази посока, заяви Ячев пред Нова телевизия. Той намекна и, че Сараите не са просто сграда, ами цяла тема – сценарий на кръг от икономически и политически интереси, \"обединени от финансови потоци\", за свалянето на правителството.   При директен въпрос защо тогава се пази стабилност с човек, който иска да свали кабинета, Ячев не отговори, а само подчерта, че прави предположение. Той добави, че на следващ коалиционен съвет НФСБ ще поиска Сидеров да бъде свален от поста председател на парламентарната група на \"Обединени патриоти\". Депутатът каза и, че \"колегите от ВМРО\" също били недоволни от действията на лидера на \"Атака\".\r\nПублична тайна е, че Сидеров е русофил, не е тайна и не е обект на коалиционното споразумение, каза още депутатът на НФСБ.  Ячев, който заедно с Валентин Касабов ще представлява депутатите от НФСБ в парламента, припомни коалиционния съвет от септември, когато било договорено да има мир, а това всъщност не се спазва.   Същевременно Сидеров обяви за \"точната истина\" всичко, което през последните дни вървеше под формата на надписи в ефира на Телевизия \"Алфа\". Лидерът на \"Атака\" каза, че Симеонов не трябвало да говори за автокефалността на Македонската църква. Припомняме, че твърдо против автокефалността е Русия. Сидеров добави, че досега само Красимир Каракачанов потвърдил, че иска \"Обединени патриоти\" да отидат заедно на евроизборите, а Валери Симеонов нищо не е казал.", "date": "2018.10.18", "title": "Зам.-председател на НФСБ смята, че Доган действа чрез Сидеров да свали правителството"}
{"url": "https://www.actualno.com/america/prodyljavat-da-se-uvelichavat-jertvite-na-uragana-majkyl-news_700574.html", "text": "  Броят на загиналите заради урагана \"Майкъл\" се е увеличил, съобщават американски медии, цитирани от БГНЕС.     Според цитирани данни общия брой на загиналите е 34 души, като 24 са починалите във Флорида, 6 във Вирджиния, 3 в Северна Каролина и 1 в Джорджия. Спасителните служби продължават да търсят изчезнали хора. Според последни данни повече от хиляда души са изчезнали.   CNN съобщава, че ураганът е унищожил най-малко 162 къщи и стопански постройки, а 2 500 са били повредени. Около 158 души, основно във Флорида, все още са без ток.", "date": "2018.10.18", "title": "Продължават да се увеличават жертвите на урагана \"Майкъл\""}
{"url": "https://www.actualno.com/europe/jertvite-na-masovata-strelba-v-kerch-stanaha-20-news_700572.html", "text": "  Всички загиналите при стрелбата в колежа в Керч са ученици или служители в колежа, съобщи заместник-началникът на администрацията в града Дилявер Мелгазиев.     \"Сред мъртвите са 15 студенти, 6 от които непълнолетни, останалите 5 души са служители на институцията”, заяви Мелгазиев.   По-рано той съобщи, че е намерено още едно тяло, с което броят на загиналите стана 20 души, посочва БГНЕС.\r\nВ сряда следобед студент в Политехническия колеж в Керч откри огън в образователната институция, след което се самоуби. В резултат на нападението са загинали 20 души, включително и нападателя. Около 50 души са хоспитализирани, 10 от тях са в тежко състояние и са в интензивно отделение. Случаят първоначално беше класифициран като терористичен акт, но след това беше променен на убийство.  В Крим е обявен тридневен траур.", "date": "2018.10.18", "title": "Жертвите на масовата стрелба в Керч станаха 20"}
{"url": "https://www.actualno.com/society/radev-kym-bylgarite-v-london-vjarvam-che-shte-namerite-motivacija-da-se-vyrnete-news_700608.html", "text": "  С цялостната си дейност и работа сънародниците ни, живеещи във Великобритания, издигат името на България като страна с трудолюбиви, почтени и способни хора, на които може да се разчита. Това заяви президентът Румен Радев на среща с представители на българската общност в Обединеното кралство. Тя се състоя в рамките на първия ден от посещението на държавния глава във Великобритания и събра в посолството ни в Лондон повече от 200 души, съобщиха от прессекретариата на държавния глава.     Румен Радев отбеляза, че е внушителен не само броят на българите, които живеят във Великобритания, а и процентът на трудова заетост сред тях. “Благодаря ви, че разбихте един мит, че българите идват тук, за да се възползват от социални помощи. Напротив - статистиката показва, че вие давате голяма добавена стойност и принос към икономиката тук”, допълни държавният глава.   Президентът отбеляза, че е внушителна и групата на младите българи, които получават образованието си в британски университети. \r\nПо темата за предстоящото напускане на ЕС от Великобритания президентът посочи, че вярва, че ще се намери благоприятно решение, така че правата на сънародниците ни по никакъв начин да не бъдат ощетени. За това има консенсус във всички български институции, увери държавният глава. Румен Радев посочи, че посолството ни в Лондон започва подготовка за предоставяне на допълнителни консултации, за да могат сънародниците ни да получат статут на уседналост.  Пред българското посолство, преди да започне срещата, организатори на протеста “Срещу мафиотското управление на България” връчиха на президента петиция, подписана от 4000 българи, живеещи в България и чужбина. „Поздравявам ви, че водите най-важната битка - битката с апатията. Има много начини, по които ние трябва да търсим по-добро бъдеще, но това е първата важна стъпка – да излезем всички от апатията“, заяви президентът.   ", "date": "2018.10.18", "title": "Радев към българите в Лондон: Вярвам, че ще намерите мотивация да се върнете"}
{"url": "https://www.actualno.com/varna/vyv-varna-startira-iniciativa-za-populjarizirane-na-sporta-news_700602.html", "text": "  Инициативата \"Тренировъчен час“ започна в училищата във Варна.     Първият урок, който се проведе бе по тенис на маса. Професионални треньори показаха на учените от пети клас от ОУ \"Патриарх Евтимий\" най-важни техники в този изключително динамичен спорта.   В общо десет варненски училища ще бъде включен допълнителния час по спортовете лека атлетика, баскетбол, футбол, хандбал, айкидо, ръгби, шахмат, ориентиране, спортни и модерни танци, балет, комбат, йога.\r\nИнициативата \"Тренировъчен час\" е част от стратегията на Община Варна за развитие и популяризиране на ученическия и детско–юношеския спорт, съгласно Закона за предучилищното и училищното образование. Тя е подкрепена от Регионалното управление на образованието – Варна и Министерството на младежта и спорта.  ", "date": "2018.10.18", "title": "Във Варна стартира инициатива за популяризиране на спорта"}
{"url": "https://www.actualno.com/crime/severin-krasimirov-e-v-sledstvenija-arest-v-ruse-news_700655.html", "text": "        Вчера Красимиров беше екстрадиран от Германия в България с редовен полет от Франкфурт.   В ареста в Русе Северин ще бъде настанен в килия с 4 кв. м и самостоятелен санитарен възел, в което България увери германските власти, преди да допуснат екстрадицията му. Предстои да му бъдат повдигнати обвинения за изнасилване и убийство по особено мъчителен за Виктория Маринова начин. След това прокуратурата ще поиска да му бъде наложена най-тежката мярка за неотклонение \"задържане под стража\".\r\nПравосъдният министър се обяви за внимателен анализ, преди да се пристъпи към ревизия на т. нар. \"съкратена съдебна процедура\", която беше коментирана около тежкото убийство в Русе. Тя води до редуциране на наказанието за тежки престъпления. Мнението на Цецка Цачева е, че тази възможност трябва да остане, като се даде право на съда да прави преценка колко да намали наказанието, отчитайки самото престъпление.  ", "date": "2018.10.18", "title": "Северин Красимиров е в следствения арест в Русе"}
{"url": "https://www.actualno.com/crime/blizkite-na-severin-izbjagaha-ot-mahalata-pritesnjavat-se-za-jivota-si-news_700645.html", "text": "   Жена му Емел се е преместила да живее заедно с майка си Айше при баба си по майчина линия в близко до Русе село.     Емел разказа, че се притеснява за живота си и не знае как ще продължи по-нататък, защото ромите от двете махали – \"Тракцията\" и \"Селеметя\", не я искат при тях, пише в.\"Монитор\".   „Прибрахме се с майка ми в квартал „Тракцията“, където последно живяхме със Селяйдин при леля му, . Изгониха ни, спала съм навън тази нощ. Избягахме и не можах да си взема нищо – дрехи нямам, нищо нямам. Не ме пуснаха в собствената ми къща да се прибера. Аз каква вина имам, да не съм го извършила аз туй нещо“, оплаква се от поведението на съкварталците си Емел. От къщата, където е сега, се страхува да излиза, за да не си навлече гняв и тук, а иначе не искала да живее на село.\r\nКазва, че Северин ѝ се обадил от Германия, когато пристигнал там. Готвела се да замине при него и щяла да тръгне веднага, но личната ѝ карта не била готова и това я възпрепятствало. От две години живеели заедно без брак, обичала го и нямала да го изостави, каквото и да се случи с него.  ", "date": "2018.10.18", "title": "Близките на Северин избягаха от махалата, притесняват се за живота си"}
{"url": "https://www.actualno.com/politics/skandalyt-mejdu-ataka-i-nfsb-prodyljava-news_700633.html", "text": "        Депутатът определи изявленията на коалиционните си партньори от НФСБ като „проява на лош вкус“. Той бе категоричен, че причина за кризата в отношенията между двете партии е позицията на вицепремиера Симеонов за статута на украинската църква.   „Винаги войните в световен мащаб са се водили поради две причини - религия и ресурси. Не може така лесно да се заиграват с религиозните карти, разберете! Не отива, на когото и да е било, този редови депутат, вицепремиер или премиер да го прави толкова с лесна ръка\".\r\nПротиворечията между „Атака“ и НФСБ са принципни, но няма да повлияят на стабилността на правителството, допълни професор .  „Между „Атака“ и НФСБ има дълбоки и огромни различия - те са русофоби, ние сме русофили. Това е ясно. Това, обаче не касае нашето коалиционно споразумение. Ние не сме казали, че ще решаваме този проблем в коалицията. Той не може да бъде решен\".   „Атака“ не се готви да напуска „Обединени патриоти“ и няма да прави предизборен съюз с Николай Бареков, допълни Станилов.", "date": "2018.10.18", "title": "Скандалът между \"Атака\" и НФСБ продължава"}
{"url": "https://www.actualno.com/business/bylgarija-e-na-51-vo-mjasto-po-konkurentosposobnost-news_700559.html", "text": "        В предния рейтинг, изготвен от СИФ, страната ни бе 49-а. Изследването се основава на огромен брой критерии, включително и за ефективност на полицията, качество на здравеопазването, свобода на медиите.   То разкрива, че по някои показатели Оказва се, че България дава твърде слаб отпор на организираната престъпност - 116-ото място по този критерий е показателно и само потвърждава колко е вярна приказката, че другите държави си имат мафия, а у нас мафията си има държава.\r\nОще по-зле е положението по отношение на защитата на правата на собственост - материална и интелектуална, защото страната ни се мъдри на унизителното 118-о място. Проблемите с намирането на качествена работна ръка отпращат .  Въпреки твърденията на правителството, че много се старае да създава добри условия за фирмите, страната ни е 107-а по критерия \"бързо започване на бизнес\".  Много тревожно и нетипично зле за държава от ЕС е представянето ни по показателите \"независимост на съдебната система\"  и \"свобода на медиите\" - съответно 95-о и 91-во място. Не са повод за гордост и оценките за „институции” и „здравеопазване\", които отреждат на България 70-о място.   Българският бизнес отсрамва страната ни с отлични резултати в използването на информационни и комуникационни технологии (30-о място) и като и по показателя за „способност за иновации”(48).  Благодарение на валутния борд, който дисциплинира държавните финанси, страната ни е под №52 по макроикономическа стабилност.\r\nСитуацията сега не е много по-различна от картината в предишното проучване на СИФ, където отново едни от най-негативните оценки бяха за съдебната система и недостатъчната й независимост, липса на прозрачност в правителствената политика, липса на доверие в политиците и т.н.    Все пак, известна утеха е, че . Според индекса изпреварваме Румъния с едно място, Гърция, която е на 57-а позиция, , , , , както и , поставена на 91-во място. Непосредствено преди България са Бахрейн, Мавриций и Унгария.   ", "date": "2018.10.18", "title": "България е на 51-во място по конкурентоспособност"}
{"url": "https://www.actualno.com/crime/delo-za-grupovo-iznasilvane-na-tijnejdjyrka-vliza-v-plevenskija-syd-news_700622.html", "text": "  Плевенската окръжна прокуратура внесе в съда обвинителен акт срещу четирима младежи за отвличане и изнасилване на 17-годишно момиче. Пред Темида ще застанат пълнолетните Е.М. и Б.Т. и непълнолетните И.А. и П.Т. Престъплението е извършено на 24 февруари т.г. в плевенско село, съобщиха от прокуратурата.     Според обвинителния акт Е.М. имал връзка с непълнолетното момиче. Бил много ревнив, държал се лошо с нея, обиждал я често и я биел. След пореден побой през лятото на 2017-а тя решила да скъса с него.   Вечерта на 23 февруари т.г. Е. М. и другите обвиняеми подкарали запой. След полунощ Е. М. предложил на всички да отидат в дома на приятелката му и да я вземат от там. Групата отишла до жилището на момичето. Е. М. влязъл в стаята ѝ. За да я накара да тръгне с него, я заплашил и я ударил в лицето. Заедно с нея четиримата се върнали в къщата, в която запивали. Ядосан от решението на момичето да прекрати връзката си с него, Е.М. започнал да го бие и да го обижда. Отвел приятелката си в съседната стая и продължил да я бие, като ѝ заповядал да прави секс с всички от компанията, въпреки нейното несъгласие.\r\n По искане на прокуратурата спрямо Е.М е взета мярка за неотклонение „задържане под стража“. Обвиняемият Б.Т. е с мярка „подписка“, а двамата непълнолетни са с мярка „надзор от родител“.  Предстои насрочване на делото за разглеждане от съда.", "date": "2018.10.18", "title": "Дело за групово изнасилване на тийнейджърка влиза в плевенския съд"}
{"url": "https://www.actualno.com/bgfootball/nestor-el-maestro-smenja-taktikata-v-cska-news_700623.html", "text": "  Треньорският щаб на ЦСКА планира промяна в схемата за предстоящия мач с Етър в неделя. Идеята е на треньора Нестор Ел Маестро, който планира в предни позиции да разчита на двама нападатели.     Очаквано Мауридеш ще бъде на върха на атаката, но срещу \"болярите\" той ще има сериозна подкрепа. Ел Маестро се надява да може да раздвижи атаката и тимът му да започне да бележи по-често.\r\nТреньорският щаб на \"червените\" вече взел решение и за това кой ще бъде партньорът на Мауридеш в атаката. Кой ще отговаря за головете срещу Етър може да прочетете в .", "date": "2018.10.18", "title": "Нестор Ел Маестро сменя тактиката в ЦСКА"}
{"url": "https://www.actualno.com/europe/ruskite-miliarderi-natrupvat-systojanieto-si-naj-byrzo-ot-ostanalite-v-sveta-news_700661.html", "text": "  Руските милиардери натрупват състоянието си най-бързо от останалите в света, съобщи Bloomberg.     През последните 12 месеца десет от най-богатите руснаци са увеличили състоянието си средно с 10,8%. След тях се нареждат американците. Британските милиардери са увеличили състоянието си за същия период с 3,4%.   Успехът на руските милиардери се свързва с резкия скок на цените на нефта. Най-бързо са нараснали доходите на съсобственика на \"Новатек\" Леонид Михелсон (допълнителни 4,3 милиарда долара за година), другия акционер на \"Новатек\" Генадий Тимченко (4 млрд.) и собственикът на \"Лукойл\" Вагит Алекперов (3,5 млрд.).\r\nЗа 2017 година състоянието на китайските милиардери се е съкратило с 27%. Като основна причина за това е разпродажбата на активите на компаниите.  Според изданието Hurun общият брой на най-богатите хора в Китай е намалял. През 2018 година в него са попаднали 1893 души, което е с 11% по-малко в сравнение с 2017 година.   ", "date": "2018.10.18", "title": "Руските милиардери натрупват състоянието си най-бързо от останалите в света"}
{"url": "https://www.actualno.com/politics/vicepremieryt-otiva-na-rabotno-poseshtenie-v-ungarija-news_700697.html", "text": "  По покана на българската общност в страната, на 19 октомври, петък, вицепрезидентът Илияна Йотова ще бъде на работно посещение в Унгария, съобщиха от прессекретариата на държавния глава.     В Будапеща вицепрезидентът ще проведе среща с представители на Българското републиканско самоуправление и ще посети Българската двуезична малцинствена детска градина.\r\nВ град Сигетсентмиклош, в който са живеели български градинари, Илияна Йотова ще открие чешма – символ на дружбата между българския и унгарския народ.\r\nПо-късно през деня вицепрезидентът ще отправи приветствие на галаконцерт на Оркестъра за народна музика на Българското национално радио, който ще се проведе в националната концертна зала „Бела Барток“ в Двореца на изкуствата в Будапеща.  През 2016 г. датата 19 октомври, когато се почита българският светец Иван Рилски, бе обявена от парламентите в София и Будапеща за Ден на българо-унгарското приятелство. Изборът на тази дата е свързан с факта, че мощите на светеца са били пренесени от Средец в тогавашната столица на Унгария, а по-късно отново са върнати в България.\r\nМиналата година Денят на българо-унгарското приятелство бе отбелязан с поставяне на паметна плоча с лика на св. Иван Рилски в църквата „Света София“ в българската столица.", "date": "2018.10.18", "title": "Вицепремиерът отива на работно посещение в Унгария"}
{"url": "https://www.actualno.com/society/prognoza-do-2030-g-romite-shte-sa-22-ot-naselenieto-u-nas-news_700653.html", "text": "  \"Проблемът не е в числеността, а какво седи зад нея – като показатели етническа и възрастова структура. За 10 години българинът е намалял с 1 милион души. По официални данни ромите са 325 000, а неофициално три пъти повече. Очакванията са до 2030 година да станат 1,2 – 1,3 млн. или 22% от населението. За съжаление в по-голямата част тези хора остават неграмотни.\" Това каза доц. Георги Бърдаров, зам.-декан на Геолого-географския факултет на СУ \"Св. Климент Охридски\" при представянето на анализ за демографските тенденции в България до 2030 година, изготвен съвместно с доц. Надежда Илиева, по поръчка фондация \"Фридрих Еберт\".     Според  доц. Георги Бърдаров решения има, но те са бавни и резултатите не идват бързо. Едно от тях е спешни мерки за образование на ромските общности.   Такава практика вече съществува в България. В Стралджа са назначени медиатори, които следят дали ромските деца ходят на училище. Резултатите показват, че за 1 година посещаемостта в клас им се увеличава с 40 процента.\r\nПо думите му в България се говори за демографията с клишета – \"България изчезва\", \"страната се стопява\". Такива апокалиптични прогнози със сигурност няма да настъпят, смята доц. Бърдаров, предаде БГНЕС.  \"Нашето изследване цели да разбули демографските клишета и да покажем, че не трябва да изпадаме в паника. В страната няма ниска раждаемост. Да, ако я сравняваме преди 100 или 200 години е ниска. В момента този показател е в рамките на европейските норми. Страната ни е с нормална раждаемост от 9 промила при 7 за Италия и 6 за Ирландия\", посочи още той.   Големият проблем е, че от 30 години нямаме естествен прираст, а съвкупно няколко общини регистрират такава смъртност, каквато имат региони във военен конфликт. Непрекъснато се говори, че тази година ще паднем под 7 милиона. В сравнение с Ирландия, която е по-малка по население, се развива много по добре от нас.\r\nДоц. Надежда Илиева посочи, че .    Друга неблагоприятна тенденция е, че    ", "date": "2018.10.18", "title": "Прогноза: До 2030 г. ромите ще са 22% от населението у нас"}
{"url": "https://www.actualno.com/business/fibank-s-prestijna-nagrada-ot-mejdunaroden-konkurs-za-inovacii-news_700656.html", "text": "   (Първа инвестиционна банка) спечели второмясто в категорията \"Иновации\" на конкурса \"Efma-Accenture DMI Awards 2018\", събрал част от най-изявените световни институции и компании в ритейл сегмента.     На провелата се на 17 октомври 2018 г. в Лисабон церемония наградата от името на Fibank приеха главният изпълнителен директор на банката г-н Неделчо Неделчев, ТеодорПетров - директор \"Картови разплащания\" и Илона Станева - директор \"Маркетинг и реклама\".\r\nОрганизаторите от Efma и авторитетно международно жури оцениха достойно реализираната за първи път на българския пазар от Fibank иновация – микрочип към дебитните карти за деца и тийнейджъри, както и програмата на банката за ранно финансово образование.\r\nКонкуренцията в категорията, в която се състезаваше Първа инвестиционна банка, включваше полската банка Alior, която беше избрана за победител и британската HSBC, която се класира на трето място. Класирането на финала беше определено изцяло на базата на зрителски вот.  ", "date": "2018.10.18", "title": "Fibank с престижна награда от международен конкурс за иновации"}
{"url": "https://www.actualno.com/politics/programata-za-kachestvoto-na-atmosfernija-vyzduh-vliza-na-obshtestveno-obsyjdane-news_700700.html", "text": "  До края на този месец ще бъде публикувана за обществено обсъждане програмата за подобряване на качеството на атмосферния въздух, а след това предложена за одобрение от Министерски съвет. Това каза министърът на околната среда и водите Нено Димов по време на представянето на Националната програма за подобряване качеството на атмосферния въздух 2018-2024 г. пред Комисията по околна среда и води, предаде агенция „Фокус“.     По думите му става въпрос за средносрочна програма, която цели постигане на нормите на закона и качеството на живот на хората. „Още 2016 г. е възложено на Световна банка да направи национална програма с конкретни предложения, времеви график и ресурс, за да може устойчиво да бъде решен този проблем. Успоредно с тази задача МОСВ продължи да работи и текущо“, посочи още министър Димов.   По думите му миналата година през април България е получила присъда на първа инстанция във връзка с неспазване на нормите за чистотата на атмосферния въздух и сме в навечерието на втората фаза от този етап. Министърът заяви, че в тази връзка програмата идва навреме. Министър Димов уточни, че проблемът с качеството на въздуха е идентифициран от доста време. „Немалко български градове не отговарят на нормите по европейско и българско законодателство за качеството на въздуха по отношение на фините прахови частици“, обясни още Нено Димов.", "date": "2018.10.18", "title": "Програмата за качеството на атмосферния въздух влиза на обществено обсъждане"}
{"url": "https://www.actualno.com/sofia/stolichna-obshtina-poslusha-arhitektite-i-prekrati-konkursa-za-ploshtad-sv-nedelja-news_700635.html", "text": "  Камарата на архитектите използва всички механизми, за да спре конкурса за площад \"Св.Неделя\" и с вчерашна дата това е факт.     Архитектите първо изпратиха писмо до столичния кмет Йорданка Фандъкова, с което я призоваха да прекрати процедурата преди да е изтекъл законовият срок за обжалване. После пуснаха жалба до Комисията за защита на конкуренцията (КЗК) и от вчера (17 октомври) по нея е образувано производство. Точно от вчера е и решението на възложителя да прекрати процедурата. Днес изтичаше срокът за подаване на оферти.   В решението на КЗК за прекратяване се сочи, че във връзка с посочените  критерии за подбор на кандидатите Камарата на архитектите в България  дава становище, че възложителят е определил твърде високи критерии,  което би довело до ограничаване кръга на участниците и ще даде превес на  участието на международни архитектурни бюра. Направено е искане за  провеждане на конкурса при други условия, които ще гарантират участие на  максимален брой български архитекти. Съответно измененията в условията  на конкурса ще бъдат съществени и това ще доведе до промяна в кръга на  заинтересованите лица.  На 12 септември Столична община обяви конкурс за възстановяване, обновяване и изграждане на площад \"Света Неделя\" и прилежащите му публични пространства. Неговата цел е да се създаде мрежа от общодостъпни пространства, като се запази тяхната идентичност. Преди това беше проведено обществено обсъждане на заданието за концептуален архитектурно-градоустройствен проект за площада.\r\nСпоред документацията конкурсът е ограничен и ще се проведе в два етапа. В първия можеха да участват всички проектанти. От тях международно жури ще избере седем участника, които ще бъдат поканени да представят проекти. Ангажимент на общината е да запази анонимността на участниците до класиране на проектите им от журито.   \"Наградният фонд\" е 250 000 лева.    Конкурсът е за придобиване на концептуален проект – основа за изработка на бъдещите проекти. Участникът, класиран на първо място, ще получи покана за участие в преговори за възлагане на обществена поръчка чрез договаряне без предварително обявление. В състава на журито, което ще оценява проектите, влизат Андреас Руби, Борислав Игнатов, БостянВяга, Григор Дойчинов, Джеймс Тейлър-Фостър, Йони Бабоци, Малина Едрева, Мария Механджиева и Фабиен Холцел. ,  . В първия вариант на конкурса тези условия бяха по-сериозни - 1,5 млн. лева годишен оборот и поне 15 души персонал.\r\nНа 3 октомври Камарата на архитектите изпрати писмо до кмета на Столична община Йорданка Фандъкова, до главния архитект Здравко Здравков и до КЗК.   \"По повод на разразилата се остра полемика в професионалните среди по повод на цитираната по-горе обществена поръчка, моля да я прекратите и обявите отново в две отделни процедури - открит международен архитектурен конкурс за концепция и последваща процедура за възлагане на изпълнение на технически и работен инвестиционен проект. Обявената в момента процедура не отговаря на принципите за организиране на , които са основополагащи за получаване на най-добра идея от най- голям брой професионалисти, като: еднакво и равноправно третиране на всички участници; гарантирана анонимност на участниците до обявяване на резултатите от журирането; избор на концепция на базата на нейните качества, а не на странични фактори като големина на фирмата, оборот, персонал и т.н.\", се казва в писмото.\r\nОт Камарата считат, че интерес на цялото общество е площад \"Света Неделя\" в столицата да бъде решен по най-добрия професионален начин чрез съвременна, прозрачна и ясно регламентирана процедура.   Според тях предварителното определяне само на седем участника лишава журито от избор от много по-богата палитра от идеи, каквато ще даде един открит международен архитектурен конкурс. А и сегашното изискване за изпълнението на 1.5 ха площадни обекти през последните години ще спре много от евентуалните участници не само от България, а и от чужбина, тъй като това не е често срещан опит.\r\n\"Бяха заложени чисто финансови и бизнес критерии за подбор на екипи, които да представят проектни предложения – оборот на фирмата, брой на служителите, брой изпълнени обекти. Това автоматично ограничава голяма част от практикуващите архитекти в България и в чужбина”, коментира Игнатов. По думите му при новите условия ще отпаднат финансовите ограничения за фирмите, които участват. „Не е казано, че една фирма, която има огромен оборот, има добри идеи. Точно обраното – понякога малки студиа са свежи и показват различно мислене“, обясни пред bTV председателят на Камарата на архитектите Борислав Игнатов.", "date": "2018.10.18", "title": "Столична община послуша архитектите и прекрати конкурса за площад \"Св. Неделя\" "}
{"url": "https://www.actualno.com/crime/otkriha-nad-3-800-000-akcizni-banderola-s-nadpisi-na-ukrajna-v-kamion-sys-susheni-kajsii-news_700713.html", "text": "  3 816 000 броя акцизни бандероли за алкохол с надписи на Република Украйна откриха в товарен автомобил митническите служители на Митнически пункт Капитан Андреево. Акцизните бандероли са открити при митническа проверка в камион с турска регистрация, управляван от турски гражданин, съобщиха от Агенция „Митници”.     Товарният автомобил е пристигнал на МП Капитан Андреево на трасе „Входящи товарни автомобили\" на 16.10.2018 г. на път от Турция за Украйна. Шофьорът на камиона представил редовни документи за превозваната стока - сушени кайсии и заявил, че не пренася други стоки, валута или лични вещи, освен декларирания товар. Превозното средство е селектирано за проверка със специализирана рентгенова апаратура, при която се установява подозрителна плътност и съдържание в задната част на товарното помещение. При последвалата физическа проверка, митническите служители откриват между кашоните със сушени кайсии, укрити 318 кашона, обвити с фолио и кафява хартия, пълни с общо 3 816 000 броя акцизни бандероли за алкохол на Република Украйна.   Акцизните бандероли са задържани с протокол. Срещу шофьора на камиона-турски гражданин е съставен акт за нарушение на Закона за митниците. Товарният автомобил е задържан като средство, послужило за укриване и превозване на акцизните бандероли през държавната граница на страната без знанието и разрешението на митническите органи. Работата по случая продължава.", "date": "2018.10.18", "title": "Откриха над 3 800 000 акцизни бандерола с надписи на Украйна в камион със сушени кайсии"}
{"url": "https://www.actualno.com/moresport/video-nastryhvashti-i-patriotichni-dumi-ot-kubrat-pulev-v-novoto-promo-za-macha-news_700721.html", "text": "  Обратното броене до боя на срещу Хюи Фюри тече с пълна сила, а най-добрият български боксьор е напълно готов за предстоящия двубой. Той показа подобрена физика преди един от най-важните си мачове на професионалния ринг в световния бокс, а днес излезе и невероятно и надъхващо видео, посветено на битката, която ще се проведе в \"Арена Армеец\" на 27-и октомври.     \"\"Хюи, добре дошъл в България. Земя, пропита с  кръв и смели воини. Това е  моят дом. Настъпи часът да се изправиш срещу  мен. И аз ще победя\", казва Кобрата в промоционалното видео, което за броени минути събра десетки хиляди гледания в социалните мрежи.    Във видеото двамата си отправят сериозни заплахи, а   Иначе стана ясно и как Кубрат води своята подготовка за битката. Той е  в олимпийската база “Киенбаум”, която се намира на 40 км от Берлин,  като режимът му е напълно аскетичен. Най-добрият ни профи боксьор е в  компанията единствено на треньора Ули Вегнер. В програмата на двамата  влизат само тренировки и спаринги. Пулев вдига телефона само на  най-близките си хора, ляга си рано и става преди изгрев.    ", "date": "2018.10.18", "title": "ВИДЕО: Настръхващи и патриотични думи от Кубрат Пулев в новото промо за мача"}
{"url": "https://www.actualno.com/europe/evropejskijat-syvet-iska-poveche-usilija-za-nelegalnija-trafik-na-migranti-i-v-borbata-s-dezinformacijata-news_700718.html", "text": "  Макар нелегалният миграционен натиск в ЕС да е намалял с 95% спрямо нивото от октомври, 2015 година, все още някои вътрешни и външни процеси заслужават внимание. Такъв процес продължава да са мрежите за трафик на хората. Затова Европейският съвет иска в рамките на Европол да бъде създаден Европейски център за трафик на мигранти.     Като основна задача на този център Европейският съвет иска да се следят онлайн комуникациите на такива мрежи за трафик на мигранти. До края на декември Съветът трябва да разработи всеобхватен набор от мерки в тази насока.   Освен това, Съветът настоява да се направи повече по отношение на контрола на връщане на хора, на които е отказан бежански статут. Трябват допълнителни усилия за изпълнението на мигрантското споразумение между ЕС и Турция, заключват лидерите на ЕС.\r\nОтносно вътрешната сигурност, акценти са борбата с дезинформацията, защитата от химически, биологични и ядрени оръжия. Специално за дезинформацията до декември трябва да има готов екшън план за координиран отговор на ЕС. Друг акцент е борбата с тероризма във виртуалното пространство.  ", "date": "2018.10.18", "title": "Европейският съвет иска повече усилия за нелегалния трафик на мигранти и в борбата с дезинформацията"}
{"url": "https://www.actualno.com/actualno/hodete-patreoti-news_700649.html", "text": "  Безспорно политическият скандал на седмицата е новото разцепление в \"Разединени патриоти\". Единственото по-интересно отпреди в него е директното обвинение към Волен Сидеров, че ходи да получава инструкции в Сараите, от Ахмед Доган.     Че \"Атака\" отдавна е склонна да не се впечатлява от Доган стана най-видимо по времето на кабинета \"Орешарски\". Глупостите как Сидеров не гласувал тук и там не ловят при никого, освен при най-големите малоумници - защото като не гласуваше, минаваше каквото им трябваше на кукловодите. Но ако Валери Симеонов си мисли, че някой ще се върже, че НФСБ сега разбрали за връзка между Доган и Сидеров, значи пробутва по-плосък номер и от сидеровите.   В българската политика е особено очебийно поведението \"пеперудки\". То се охарактеризира с прехвърчането от цвят на цвят и повторението на тези цветове, където слънчицето грее най-благосклонно и финансовите нектари врат и кипят най-силно. Но това не значи, че, макар и будали, околните не разбират. Царица е парица - основният мотив на който и да е в парламента и Министерския съвет да направи каквото и да е.\r\nТака че сега единствено остава да видим КОЙ какво се мъчи да превърне \"в брой\". И да продължаваме с псувните (на по чашка), след като така и не желаем да разберем за какво служи тоягата.    Ивайло Ачев ", "date": "2018.10.18", "title": "Ходете .. ....... .., патрЕоти"}
{"url": "https://www.actualno.com/balkani/opozicijata-v-makedonija-othvyrlja-sporazumenieto-s-gyrcija-news_700720.html", "text": "  Категорична позиция против Преспанското споразумение с Гърция за промяна на името на Македония, заяви лидерът на ВМРО-ДПМНЕ Християн Мицкоски пред Deutsche Welle,     Той отправи обвинение към премиера Зоран Заев, който по думите му е обещал нещо, което не може да се приложи.   Вчера, на третия ден на дискусиите за промяна на конституцията в парламента, депутатите от ВМРО-ДПМНЕ напуснаха заседанието с обяснението, че вече няма за какво да се разговаря.\r\nМицкоски заяви, че смята договорът с Гърция за \"мъртъв\" и призова правителството да спре парламентарната процедура.  \"Всяко бъдещо изнасилване на този процес ще произведе само допълнително напрежение и поляризация в обществото, а единственият виновник за това е Заев, който обеща нещо, което не може да изпълни\", каза Мицкоски.   На въпрос могат ли на неговото становище да повлияят  посланията на помощник държавния секретар по европейските и евроазиатските въпроси Уес Мичъл и лидерът на Европейската народна партия Жозеф Дол, Мицкоски отговори отрицателно.\r\n\"Тези послания и заплахи не ме касаят. Отговорността е върху онези,  които доведоха споразумението до неуспех. Опозицията не води преговори, нито доведе споразумението до пропастта. Правителството ръководеше, осъществяваше и унищожи процеса, заяви лидерът на ВМРО-ДПМНЕ.    Мицкоски подчерта, че огромно мнозинство от гражданите на Македония и Гърция вече са изразили своето мнение.   \"В Македония имаме катастрофален референдум, а и в Гърция над 70  процента от гражданите не приемат споразумението за промяна на името в Северна Македония\", добави още той.", "date": "2018.10.18", "title": "Опозицията в Македония отхвърля споразумението с Гърция"}
{"url": "https://www.actualno.com/analysis/poslednata-statija-na-izcheznalija-jurnalist-djamal-hashogi-news_700716.html", "text": "  Вестник \"Вашингтон пост\" публикува последната статия на изчезналия саудитски журналист , в която сътрудникът на изданието говори за нуждата от свободни медии в арабския свят, предаде агенция France Presse. Според Хашоги, който е постоянно пребиваващ в САЩ, тази свобода остро липсва в арабския свят.     \"Уви, това положение вероятно няма да се промени\", пише изчезналият на 2 октомври в саудитското консулство в Истанбул журналист в коментарната статия, която е била изпратена на \"Вашингтон пост\" в деня след изчезването му.   \"Едно време журналистите вярваха, че интернет ще освободи информацията от цензурата и контрола над печатните медии. Обаче правителствата, чието съществуване се опира на контрола на информацията, агресивно блокираха интернет. Арабският свят е изправен пред своя версия на Желязната завеса, която е наложена не от външни играчи, а от борещите се за власт национални сили\", пише Хашоги, отбелязва още Нова телевизия.\r\nКритично настроеният към властите на Саудитска Арабия журналист дава за пример близкоизточния съперник на Рияд - Катар. \"Правителството на Катар продължава да подкрепя отразяването на международните новини, за разлика от усилията на съседите му, които се стремят да контролират информацията в полза на стария арабски ред\", пише Хашоги за страната, откъдето се излъчва телевизия \"Ал Джазира\".  \"Вестникът забави публикуването на тази коментарна статия, защото се надявахме, че Джамал ще се върне, за да я редактираме заедно с него. Сега обаче трябва да приема, че това няма да стане. Това ще е последният му принос. Тази коментарна статия чудесно изразява неговата ангажираност и страст към свободата в арабския свят. Свобода, за която той изглежда е дал живота си\", отбелязва авторът на \"Вашингтон пост\", Карен Атиа, в обстановка на засилващи се подозрения, че Хашоги е бил убит в саудитското консулство в Истанбул.   ", "date": "2018.10.18", "title": "Последната статия на изчезналия журналист Джамал Хашоги"}
{"url": "https://www.actualno.com/balkani/putin-tragedijata-v-krim-e-amerikanska-tendencija-news_700726.html", "text": "  Руският президент Владимир Путин заяви, че преди един ден е резултат от „глобализацията“ и продължаването на една американска тенденция.     „Това е резултат на глобализацията. В социалните мрежи, в интернет ние виждаме, че има цяла една общност, която е била създадена. Всичко започва с трагичните събития в училища в САЩ“, каза Путин на форум в Сочи.   „Ние не създаваме здраво съдържание (в интернет) за младите хора, което води до трагедии от този род“, каза руският президент.", "date": "2018.10.18", "title": "Путин: Трагедията в Крим е американска тенденция"}
{"url": "https://www.actualno.com/politics/radevi-se-sreshtnaha-s-kralica-elizabet-ii-i-ja-pokaniha-v-bylgarija-snimki-video-news_700730.html", "text": "        По време на аудиенцията държавният глава е отправил Такава визита вероятно ще се осъществи, но още не е определено точно от кого.\r\nАудиенцията продължи около 40 минути, а през втората й част в нея се  включи и съпругата на държавния глава Десислава Радева, съобщават от  пресцентъра на президенството.     Президентът определи атмосферата на срещата като топла и сърдечна,  като  кралица Елизабет II е проявила жив интерес към историята и  културата на  нашата страна. „Между България и Великобритания има  стратегическо  партньорство, отличен политически диалог, активно  сътрудничество в  редица области“, подчерта държавният глава.\r\nНадявам се кралица Елизабет II да има възможност на място да се  запознае с нашата богата история, с вековните културни традиции на нашия  народ, които присъстват и в Британския музей, и в Британската  библиотека, посочи президентът.       След аудиенцията, в отговор на журналистически въпрос държавният  глава коментира пред български журналисти, че отношенията между  Европейския съюз и Великобритания са важни и за двете страни и  запазването и развитието на близките отношения е обща цел. „С най-голям  приоритет трябва да е запазването на правата на гражданите и от двете  страни“, коментира пред български журналисти в Лондон президентът, който  е на работно посещение в Обединеното кралство. ", "date": "2018.10.18", "title": "Радеви се срещнаха с кралица Елизабет II и я поканиха в България (СНИМКИ, ВИДЕО)"}
{"url": "https://www.actualno.com/crime/avtobus-na-gradskija-transport-v-sofija-mina-prez-kraka-na-pytnichka-news_700758.html", "text": "  Жена е пострадала при слизане от автобус на градския транспорт в столицата. Сигналът за инцидента е подаден в 16.08 часа.     По първоначални данни на ул. \"Стефан Тошев\" в столицата, при слизане от автобус на градския транспорт, жена е паднала. В същото време автобусът е тръгнал и е минал през краката й, съобщиха от МВР. Пострадалата е транспортирана в болнично заведение за оказване на медицинска помощ.   На място е извършен оглед. Работата по установяване на причините за инцидента продължава.", "date": "2018.10.18", "title": "Автобус на градския транспорт в София мина през крака на пътничка"}
{"url": "https://www.actualno.com/analysis/ria-novosti-ukrainskite-razkolnici-se-izpokaraha-news_700677.html", "text": "   Едва Константинопол призна украинските разколници, и те успяха да се изпокарат. Неканоническата Украинска апостолска автокефална църква (УАПЦ) обвини главата на разколническия „Киевски патриархат“ Филарет в нежелание за постигнае на компромис. Изглежда, проектът за независима църква е на ръба да се провали и затова има редица сериозни причини, коментира в анализ за , цитиран от .       „Нека нашите врагове да знаят, че ние ще победим и тук и ще направим единна украинска православна църква начело с „Киевския патриарх“. Все пак има много, които си мислят, че може би не патриарх, а митрополит ( ще бъде начело – бел. ред. ). Не!... НЕ!“, тук лидерът на разколниците Филарет насочи нагоре пръст. И 15-хилядната тълпа, събрала се на 14 октомври с жълтосини знамена на Софийския площад, му изръкопляска.\r\nМалко зад Филарет стоеше главата на още една неканоническа структура – Украинската автокефална православна църква (УАПЦ) – „митрополит“ Макарий. Неговият бъдещ събрат по „независима църква“ говореше и говореше, дори по-дълго от президента Порошенко, а телевизионните камери показаха явно недоволното лице на главата на УАПЦ.  Между лидерите на разколниците даже се проведе неприятен разговор, за който няколко дни по-късно Макарий не издържа и разказа на журналистите. Със създаването на „единна поместна църква“ има големи проблеми. И това стана ясно още там – на Софийския площад.   „Когато се срещнахме (на 14 октомври), патриархът ми каза, че трябва бързо да свикаме събор. Казах му: „Устройваме събори, а нямаме устав“. „Аз имам устав“. „Аз също, но от двата устава трябва да направим един устав“. А той ми отговори: „Не, ще бъде моят устав“. Повтаря се 2015-а година“, оплака се Макарий в интервю пред украинския телевизионен канал Zik. По този начин всъщност той призна: проектът за „украинска автокефалия“ е обречен на провал. И ето защо.\r\nНа първо място, за получаването на дългоочаквания томос ( документ за автокефалия - бел. ред. ), украинските разколници трябва да се слеят в една структура – именно заради това патриарх Вартоломей легализира цялото духовенство, както на „Киевската патриаршия“, така и на УАПЦ. Въпреки че първоначално е ставало въпрос за създаване на структура, подчинена на Константинопол, от нула: именно затова в Киев са изпратени екзарси. Но къде да служат? Константинополската православна църква (КПЦ) няма недвижима собственост в украйна. Възможно е това да е бил един от аргументите за „помилването“ на разколниците, въпреки че право да направи това има единствено Руската православна църква (РПЦ).    Второ, сигурно е, че на „обединителния събор“ на УАПЦ и „Киевската патриаршия“ трябва да бъде измислено име за новата структура и да бъде приет нейния устав. Това е необходимо за официална регистрация в държавата. След това тя ще стане част от КП (Вартоломей реши да открие представителство в Киев, наистина, все още не е решил къде именно да е то) и държавата ще даде за ползване на новата църква един или няколко храма. Петро Порошенко вече обеща на КПЦ Андреевския храм, който в момента се смята за главна катедрала на УАПЦ. И на Макарий това не му харесва.\r\n„Поставих въпрос пред президента – ние предаваме единствения си катедрален храм, а не трябва ли да получим нещо в замяна. Ще видим дали ще стане така“, не особено дружелюбно, заяви той.   Трето, лидерите на разколниците не могат да се договорят помежду си далеч за първи път. Макарий неслучайно си спомни за 2015 година: още тогава УАПЦ и „Киевската патриаршия“ имаха намерение да се обединят в... „единна поместна украинска църква“, да проведат „обединителен събор“, на него да изберат „предстоятел“ и след това да помолят патриарх Вартоломей за автокефалия. Но не се получи – Макарий обвини Филарет в неуважение и „нежелание да се постигне компромис“. Едно към едно същият сценарий се разигра и през 2005-а и в началото на 90-те години. Масло в огъня добавя и явното желание на Филарет да оглави новата структура. Това прозвуча и в неговата реч на Софийския площад. „Цяла Украйна участваше в процеса по даряването на автокефалия. Но неговото начало бе пложено от нас на събора от 1-3 ноември 1991 година“, заяви още „патриархът“.   За какво говори той? Действително тогава архиерейски събор на каноничната УПЦ прие обръщение към РПЦ с молба да дари на Украинската църква автокефалия, независимо че към този момент тя вече имаше пълна административна и финансова независимост от Московската патриаршия, намирайки се само в номинално под нейната юрисдикция. Но Филарет, който тогава е митрополит на Киев и цяла Украйна, но желае именно да стане патриарх, реши да отиде по-далеч и чрез заплахи и шантаж застави участниците в събора да се подпишат под призива към Москва. Само след няколко месеца на архиерейски събор на РПЦ украинските епископи оттеглиха своите подписи, а самият Филарет се разкая за извършеното пред кръста и се закле пред Евангелието, че ще подаде оставка. Въпреки това, след завръщането си в Киев, той наруши клетвата и призова паството на УПЦ в своята „автокефална църква“.   „Миряните не очакваха нещо подобно от него. Той до 1991 година всячески показваше, че е против автокефалия, а изведнъж рязко промени мнението си. Разбира се, те не го приеха и останаха верни на каноничната Църква“, припомня прессекретарят на УПЦ Василий Анисимов.\r\nПрез май 1992 година архиерейският събор на УПЦ свали Филарет от поста предстоятел, а през юни РПЦ го лиши от сана на свещенослужител. И тогава вече простия монах Филарет самоволно създаде „Киевската патриаршия“. През 1995 година той се провъзгласи за „патриарх на Киев и цялата Русия-Украйна“ А две години по-късно за „нежелание да се разкае“ и продължаване на разколническата дейност РПЦ го предаде на анатема. Между другото, всички останали поместни православни църкви, включително Константинополската, се съгласиха с неговото отлъчване.\r\nИ ето, че 11 години по-късно КП възстанови Филарет „в същия сан“ – т.е. в сан митрополит. „Тук, мисля си, Константинопол се е опитал да постави спънка пред Филарет: той бе приет фактически като митрополит в покой (в пенсия). Константинополският митрополит Йов (Геча) в едно от интервютата си се изпусна за това. В този смисъл Филарет за Константинопол е абстрактна фигура без неговата „Киевска патриаршия“, смята църковният историк Владислав Петрушко.   Самият Филарет, едва узнал за решението на синода на КПЦ, публично заяви: „Бях, съм и ще бъда патриарх!“ А след това потвърди намерението си в онзи разговор с Макарий. „А с какъв статут, какъв модел? Когато попитах дали ще бъде митрополия или патриаршия, той (Филарет) със злоба заяви, че няма да бъде митрополия, а патриаршия“, призна главата на УАПЦ.\r\nСитуацията е безизходна: Константинопол, както изглежда, иска да остави Филарет зад борда на новата религиозна структура в Украйна, а той упорито се налага като неин лидер. И то в не по-нисък сан от патриарх, което едва ли е осъществимо.\r\n„Статутът на древните патриаршии (Константинополската, Александрийската, Антиохийската и Ерусалимската) е закрепен на Вселенския събор в Халхедон през 451 година. В последващите случаи предоставянето на патриаршеско достойнство е съпровождано от съборни актове. Конкретно, Московската патриаршия на Йов е потвърдена на събора в Константинопол 1590 – 1593 година. Даже ако КПЦ предостави автокефалия на някаква новообразувана „единна поместна украинска църква“ то това не означава автоматично присвояването на статут на патриаршия. За това е нужно решение на събор, включително с участието на Руската църква“, поясни Петрушко.\r\nВпрочем според неговото мнение в момента е трудно да се предвиди как ще завърши конфликта между самозванците „патриарх“ Филаерт и „митрополит“ Макарий. Много зависи от волята на „стоящите зад тях политически сили“и от същия този Порошенко, чийто политически рейтинг е катастрофално нисък. Неговите предшественици Леонид Кравчук и Виктор Ющенко вече опитаха да примирят разколниците, но това засега не се е отдало на никой.", "date": "2018.10.18", "title": "РИА Новости: Украинските разколници се изпокараха"}
{"url": "https://www.actualno.com/politics/ikonomist-demografskata-kriza-shte-ni-srine-dokraj-news_700685.html", "text": "  Икономистът Евгени Кънев коментира ситуацията с демографската криза и следното:     \"Много важно демографско изследване по БНР:\r\n1. България не страда от ниска раждаемост - всъщност сме по средата между Италия ( с най- ниска) и Ирландия ( с най- висока) \r\n2. България страда от най- високата смъртност в Европа, която в някои общини достига нива на война или пандемия  3. Изключително неблагоприятни са възрастовата и етническата структура   4. Не може да се обърнат горните тенденции без стимули за спиране на изтичането на млади хора и за завръщането на тези, които вече са в чужбина\r\n5. А те могат да се върнат само при наличие на добре платена ( да покрива нуждите за създаване на семейство) работа по специалността.    Бих добавил при наличие на правителство, което осъзнава жестоките демографски проблеми и приложи адекватна програма за справяне с тях. И работодатели, които си поставят за цел да плащат адекватни заплати. И пазар, който да ги изхвърля, ако не могат\".", "date": "2018.10.18", "title": "Икономист: Демографската криза ще ни срине докрай"}
{"url": "https://www.actualno.com/society/chetiri-universiteta-i-tri-instituta-na-ban-v-obsht-proekt-v-sferata-na-nacionalnata-sigurnost-news_700760.html", "text": "  Четири университета и три института на БАН създават първият в България и Европа Център за компетентност по квантова комуникация, интелигентни системи за сигурност и управление на риска КВАЗАР.  Центърът е от изключителна важност, в неговата дейност са обединени авангардната тематика квантова комуникация, сензорика и управлението на риска чрез интелигентни системи за сигурност.     Очаква се чрез експертизата на учените от осем водещи български университета и научни организации да бъде изграден обединен лабораторен комплекс от три интегрирани симулационни центъра  на територията на София, Варна и Велико Търново. Допълнително звено към тях ще има и в гр. Габрово.   Центърът ще бъде оборудван със съвременна апаратура - на стойност около 13 млн.лева. Това ще позволи през следващите поне 10 години да се провеждат висококачествени научни изследвания, да се разработват нови продукти и прототипи, в това число изкуствени интелект, роботи, предаване на информация по нетрадиционни канали, които да се използват при бедствени ситуации включително тероризъм, атомни или ядрени аварии, земетресения и други.  Каква ще е основната роля на КВАЗАР: Целта на научния екип ще бъде да създаде софтуер и роботизирани платформи, които да се използват в критична инфраструктура по вода, въздух и суша. Какво означава на практика това - ако например възникне авария в АЕЦ или друго производствено предприятие и се получи изтичане на радиация или опасни вещества, чрез роботизираните платформи на КВАЗАР и на база специален софтуер ще може да се установи фактическата обстановка на мястото на аварията. Това ще е необходимо в случаите, когато човешка намеса на място е невъзможна.   За гарантиране сигурността на предаваната информация до съответните длъжностни лица, това ще се случва чрез криптиране. Освен това роботизираната платформа ще определя и предава чрез интелигентен софтуер и друга необходима информация, като например нива на радиацията, рисковете за населението и т.н. Това е само един малък пример как ще функционират различните системи на КВАЗАР, които ще могат да се прилагат във всякакви бедствени, критични или високо рискови ситуации, включително земетресение, пожар, наводнения, защита на границата, тероризъм и др. Освен при бедствия, роботизираните платформи ще се прилагат за защита на обществени места, като молове, площади, мостове, виадукти, язовири и т.н.\r\nЦентърът беше представен от акад. Чавдар Руменин-директор на Института по роботика. В научния проект участват още Института по металознание, Института за ядрени изследвания, Националния военен университет във Велико Търново, Висшето военоморско училише- гр. Варна, Софийския университет, Техническият университет в гр. Габрово и Сдружение „Съвременни летателни технологии“.    Официален гост на събитието бе и министърът на вътрешните работи г-н Младен Маринов, който заяви: \"Времето в което живеем и организацията на Европейския съюз налагат все по- висок стандарт и необходимост от високи технологии, които да гарантират защита на информацията и иновации в сферата на сигурността\". На представянето на проекта присъстваха и зам.-министърът на отбраната, генерал-лейтенант Атанас Запрянов, зам.-областният управител на София г-н Николай Борисов, генерали и представители на отбраната, дипломати и гости от ЕК.   ", "date": "2018.10.18", "title": "Четири университета и три института на БАН в общ проект в сферата на националната сигурност"}
{"url": "https://www.actualno.com/motoring/bydete-podgotveni-i-nadhitrete-zimata-s-nokian-tyres-news_700723.html", "text": "  Екстремните промени в зимния климат са вече добре познати не само в България, но и из цяла Европа. Силните дъждове започват да бъдат все по-чести явления през този сезон, което увеличава количеството на така опасната киша.     През първите месеци от 2018 г., Nokian Tyres, най-северният производител на гуми в света, представи три нови модела гуми, които допълват висококачествената гама зимни гуми - Nokian WR SUV 4, специално създадена за метеорологичните условия в Европа, и скандинавските гуми без шипове Nokian Hakkapeliitta R3 и R3 SUV. Новите  са специално разработени за шофиране на SUV в Централна и Източна Европа, и осигуряват най-добро представяне при сняг, киша и силен дъжд. Без значение дали шофирате по скоростни магистрали, в натоварен градски трафик или по красиви планински пътища, усещането при шофиране е контролирано и предсказуемо на мокра настилка и пътища с неравности. Премиум гумата предоставя изключителна комбинация от отлично представяне на сняг, и много стабилно представяне на мокра и суха настилка, съчетани с висока устойчивост на аквапланинг.  „Благодарение на универсалните зимни характеристики, отличното управление и специалната конструкция за SUV, Nokian WR SUV 4 са оптималните гуми за Централна и Източна Европа.“, обяснява , продуктов мениджър на Nokian Tyres. Nokian WR SUV 4 бе отличена със знак за ефективност TÜV SÜD, който е доказателство за отлично качество, удостоверяващо, че тестваните гуми демонстрират по-високи показатели спрямо конкурентните модели, по отношение на качество и представяне. В сравнение с пет премиум конкурентни марки гуми, Nokian WR SUV 4 се справя по-добре по отношение на страничното сцепление на сняг, както и спиране на сняг и лед.       Тази премиум зимна гума също така бе класирана като в тестове направени от популярното немско автомобилно списание OffRoad (брой 10/2018), с позитивни коментари за представянето ѝ на сняг и лед. Според списанието сред тестваните автомобилни гуми Nokian WR SUV 4, в размер 235/60 R18, са единствените, които поддържат цялостни добри резултати във всякакви условия. Те демонстрират най-доброто спиране на сняг и най-доброто представяне при ускорение, комбинирано с подобрени свойства за лятно време. Здравата и издръжлива структура, комбинирана със специално подсилени страници, гарантира, че гумата е стабилна и ще издържи на всички удари и прорези, които може да се получат по време на шофиране. Новата гума Nokian WR SUV 4 се предлага в категории за скорост H (210 км/ч), V (240 км/ч) и W (270 км/ч), а цялостната селекция обхваща 57 продукта, от 16 до 21 инча.", "date": "2018.10.18", "title": "Бъдете подготвени и надхитрете зимата с Nokian Tyres"}
{"url": "https://www.actualno.com/society/do-kraja-na-oktomvri-izbirame-lubimi-dyrveta-i-istorii-v-konkursa-dyrvo-s-koren-2018-news_700772.html", "text": "  До 31 октомври 2018 г. продължава гласуването за избор на любими и най-интересни дървета в конкурса \"Дърво с корен 2018\".     Тази година в конкурса участват 13 предложения от цялата страна като 9 от тях са за вековни дървета, а дъбовете държат първенството като вид с общо 6 номинации.  Журито на конкурса определи 5 дървета за участие в гласуването за избор в категория \"Дърво с корен\" и 3 - в категория \"Вековните дървета говорят\".   За първи път в конкурса участва Байкушевата мура, смятана за едно от най-старите дървета у нас - 1200 години, кръстена в чест на лесовъда Константин Байкушев, определил възрастта й с Преслеров свредел.\r\nИнтересни са и историите на дърветата, състезаващи се в категория \"Вековните дървета говорят\" - 600-годишният цер между селата Скрино и Пастух, на който легендата разказва, че Свети Йоан Рилски е завързвал теленцето си; 500-годишният източен чинар в центъра на с. Джигурово, оцелял благодарение на активното противопоставяне на местните хора срещу планове за отсичането му и изграждане на асфалтов път; и бялата топола в Университетската ботаническа градина в Балчик, намираща се на място на съществували там воденици.  Гласуването е онлайн и се провежда до 31 октомври включително, на    За всяка категория се гласува поотделно, въпреки, че някои от дърветата участват и в двете.\r\nВсеки, който обича природата, може да се запознае с интересните истории и със самите дървета и да даде своя глас във всяка от двете категории. Условие за валидност на гласа е потвърждаването му чрез връзка, изпратена до електронната поща, от която е гласувано.    През последната седмица от гласуването резултатите ще бъдат скрити.   ", "date": "2018.10.18", "title": "До края на октомври избираме любими дървета и истории в конкурса \"Дърво с корен 2018\""}
{"url": "https://www.actualno.com/europe/zaev-s-cipras-ostavame-posveteni-na-novite-balkani-news_700719.html", "text": "  „Заедно с министър-председателя Алексис Ципрас ние оставаме напълно посветени на перспективите на новите Балкани на 21-ви век. Балкани, в които ще се изгражда приятелство, в които ще се насърчава сътрудничеството, където ще допринасяме за по-добър икономически растеж и растеж на нашите страни, за по-щастливи граждани и увеличаване на търговията, нови инвестиции и по-добър икономически стандарт на гражданите на Македония и на Гърция“, заяви днес премиерът Зоран Заев, отговаряйки на журналистически въпрос за вчерашния телефонен разговор с гръцкия си колега и след оставката на външния министър на Гърция Никос Кодзиас, предаде БГНЕС.     Премиерът добави, че неговият гръцки колега го е информирал за случващото се при тях и че остава посветен на договореностите, поемайки поста министър на външните работи с цел и гаранция, че ще се реализира Договора от Преспа.   „Щастлив съм поради пълната посветеност на Република Гърция на това споразумение. Мога да потвърдя пълния ни ангажимент. Изразявам надежда, че утре парламентът ще събере сили, че депутатите ще се насърчат и ще покажат кураж, защото, първо, са представители на гражданите, а след това на политическите партии и ще се изправят пред историческата отговорност, преди този уникален шанс за Македония. И накрая ще дадат гласа си за необходимостта от конституционни промени“, каза македонският премиер.\r\nНа журналистически въпрос дали не се отказва от мнозинство и как ще успее да го осигури, председателят на македонското правителство заяви, че е вярващ и че понякога се случват чудеса.  Запитан за помирението и дали неговата позиция е оказала влияние на Наказателния съвет, който вдигна мерките за неотклонение към обвинените за събитията от 27 април, премиерът Заев отговори, че е разговарял с Министерството на правосъдието, за да попита дали това е именно заради неговия призив за помирение.   „Не знам позицията на прокуратурата и съда, но се радвам, че хората излязоха от ареста. Защо? Тъй като молбата ми винаги е била мярката да не бъде задържане, а само да се гарантира присъствието на процеса. Видяхме прекалено много арести в Република Македония в миналото. Считам, че трябва да прибегнем до други, олекотени мерки и се радвам да дебатираме всички в парламента. Това ще бъде още по-добре погледнато от исторически аспект за Македония, да присъстват всички депутати и да осигурим мнозинство от две трети в парламента“, каза премиерът Заев в отговор на журналистически въпроси на днешното честване на 20-годишнината от съществуването и функционирането на спестовна банка \"ФУЛМ\" в село Муртино.", "date": "2018.10.18", "title": "Заев: С Ципрас оставаме посветени на новите Балкани"}
