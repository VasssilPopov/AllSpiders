{"url": "https://www.actualno.com/america/pochina-kitaristyt-na-areta-franklin-news_1373977.html", "text": "      Почина китаристът на соул певицата Арета Франклин, Джими Джонсън, съобщи Гардиан. Информацията за смъртта на музиканта бе потвърдена пред журналисти от неговия син.      Продуцентът и музикантът почина на 76-годишна възраст. Причините за смъртта на Джонсън са неизвестни. Датата и мястото на сбогуване с китариста не се съобщават.   Той започва музикалната си кариера през 60-те години като асистент на продуцента Рик Хол. Решението на Джонсън да стане музикант е повлияно от рокера Чък Бери. След като основава звукозаписното студио „Muscle Shoals“, той продуцира артисти като Кони Франсис и „Amazing Rhythm Aces“.\r\nДжонсън е участвал като китарист в много албуми на Арета Франклин. През 2008 г. списание „Ролинг Стоун“ й присъди титлата на най-легендарната певица в историята. Джонсън записва своя партия за песента „Respect“, която тя издава през 1967г.  Джими Джонсън си сътрудничи с изпълнители като Боби Уомак, Боз Скагс, Лулу, и е звукорежисьор при създаването на песните на Джордж Майкъл „Don’t Know My Love“, на Боби Браун „Sugar“ и „You Gotta Move“ на „Ролинг Стоунс“. ", "date": "2019.09.09", "title": "Почина китаристът на Арета Франклин  "}
{"url": "https://www.actualno.com/america/sasht-obmisljat-sankcii-sreshtu-turcija-zaradi-s-400-news_1373955.html", "text": "      Съединените щати обмислят санкции спрямо Турция заради закупените от нея руски системи С-400. Това заяви министърът на финансите на САЩ Стивън Мнучин, предаде РИА Новости, цитирана от БГНЕС.      Според неговсе  още е рано да се говори за конкретни решения, но се обсъждат варианти.   Припомняме, че доставката на системите за противоракетна отбрана, предизвикали криза в отношенията между Анкара и Вашингтон, започна през юли. САЩ настояха Турция да се откаже от сделката и да закупи американските системи „Patriot”, като заплаши да задържи или изобщо да отмени продажбата на изтребители F-35 на Турция. Заявено беше, че ще бъдат въведени и санкции в съответствие със закона „За противодействие на противниците на Америка посредством санкции”  (CAATSA). Анкара отказа да направи отстъпки по този въпрос. ", "date": "2019.09.09", "title": "САЩ обмислят санкции срещу Турция заради С-400 "}
{"url": "https://www.actualno.com/society/novinite-naj-vajnoto-za-denja-9-septemvri-news_1373982.html", "text": "      Редакционният екип на ви представя най-важните новини за изминалия ден, 9 септември.       Бившият главен редактор на вестник \"Дума\" Юрий Борисов е бил арестуван в дома си. Това съобщава партийният вестник на БСП, позовавайки се на информация от съпругата му.   Движение \"Възраждане\" ще се яви самостоятелно чрез свои кандидати в 71 общини. Кандидатът за кмет на София от партията е Николай Дренчев, който е организационен секретар и един от учредителите й, стана ясно след пресконференция на партията в БТА. \"Уважението към председателя на Комисията и молбата ѝ и затова тогава не дадохме възможност за въпроси. Аз помолих и затова, тогава италианците не бяха дали още кандидат за комисар.\"     „Язовир Лобош (Пчелина) е пред сериозна екокатастрофа! В язовира има мазни петна, които се разнасят бързо. Засега умряла риба има съвсем малко, но ако продължи да се вливат в язовира всякакви продукти с неясен характер, в рамките на 24 часа всичко приключва! Още в първите три месеца след 9 септември 1944 г. в България са избити близо 30 000 представители на дотогавашния елит. Целта: да се разчисти пътят към властта на безпросветни и безскрупулни поддръжници на съветския режим, отбелязват в редакцията на Deutsche Welle.    Зловещи подробности за случая с убития саудитски журналист Джамал Хашоги изплуваха след признания в процеса срещу саудитските заподозрени, които са работили за държавния апарат за сигурност. Нови промени в Закона за защита на потребителите ще дадат правомощия на общо 11 институции да разследват и претърсват, когато има сигнал и съмнение съмнения за нарушаване правата на потребителите.   ", "date": "2019.09.09", "title": "Новините: Най-важното за деня, 9 септември"}
{"url": "https://www.actualno.com/blagoevgrad/konkurs-imalo-edno-vreme-prez-detskite-ochi-zapochva-v-bansko-news_1373983.html", "text": "      Млади, художници, писатели и фотографи, днес, под егидата на кмета на Община Банско - Георги Икономов, и по случай предстоящия празник на града - 5-ти октомври, стартира конкурс за млади таланти.      „Имало едно време - през детските очи”, има за цел да събере вашите картини, художествени текстове и фотографии, които показват как се е променил обликът на града през вашите очи, в голяма изложба. В един от дните, на празничната седмица, във фоайето на читалището, кметът ще награди тримата най-добри от вас, само с първи места в категориите : Рисунка – за деца от предучилищна, до 4-ти клас включително,    Стихотворение, есе, разказ или приказка на тема „Този град – много древен и все по-млад” – за ученици от 5-ти до 8-ми клас включително,   Художествена фотография – за ученици от 9-ти до 12-ти клас\r\nСеднете до дядо си на пейката пред старата къща и го послушайте. Нека той ви разкаже история, която да превърнете в творба и която ще запазите за вашите деца. Заключете разказите за прекрасния ни град в картини, стихове и снимки, за да има какво да покажете на внуците си. Съхранете спомена и го претворете в „бъдеще”.     ", "date": "2019.09.09", "title": "Конкурс \"Имало едно време - през детските очи\" започва в Банско"}
{"url": "https://www.actualno.com/smolyan/chepelare-be-domakin-na-unikalno-po-roda-si-systezanie-news_1373991.html", "text": "      На 7 и 8 септември за пети път се проведоха - уникално по рода си състезание по планинско бягане и планинско колоездене, организирани съвместно от Община Чепеларе и Trip Elements . В състезанието взеха участие колоездачи и бегачи от цялата страна, които премериха сили по трасето на състезанието.      Всяко едно от търкалата започва и завършва на площад „Олимпийски” в центъра на град Чепеларе, като общо трасето е около ., а всеки участник сам избира колко от  кръговете да премине. Трасето преминава през Роженската обсерватория, връх Мечи Чал, покрай най-голямата фабрика производител на ски в света и други прекрасни Родопски красоти. Надпреварата беше оспорвана, а победителите получиха своите отличия лично от кмета на Община Чепеларе г-жа Славка Чакърова. В двата дни на Чепеларските търкала на площад \"Олимпийски\" се проведоха и надпревара с велосипеди за деца, както и състезание за инвалиди.   ", "date": "2019.09.09", "title": "Чепеларе бе домакин на уникално по рода си състезание"}
{"url": "https://www.actualno.com/ruse/hudojnici-tvorjat-3d-prikazen-svjat-v-ruse-news_1373968.html", "text": "      От 9 до 12 септeмври в Русе се провежда третото издание на 3D STREET ART. То се организира от Община Русе и Фондация „Русе – град на свободния дух“. На площад  „Свобода“ творците ще създадат четири триизмерни произведения на тема  „3D приказен свят в града“.  За първи път ще се рисува на три равнини, които оформят своеобразен ъгъл на стая, пренасяща русенци и гостите на града в един фантастичен свят. В него ще оживеят Джак и бобеното зърно, Алиса в страната на чудесата, Аладин и един добър великан. Това съобщиха на пресконференция днес, началникът на отдел „Култура“ в Община Русе Анна Сипос, изпълнителният директор на Фондация „Русе – град на свободния дух“ Елена Минкова и ръководителят на проекта Десислава Василева, която е експерт „Програми и проекти“ във Фондация „Русе – град на свободния дух“.      В третото издание на 3D STREET ART участват художници от творческа група GiArtCrew в България и художникът от Босна и Херцеговина Керим Мусанович.\r\nGiArtCrew е художествена група, която твори в сферата на триизмерното улично изкуство, оптичната илюзия, стенописите и стрийт арт. Групата е сформирана през 2014 г. в гр. Велико Търново, а в екипа й са Невена Лефтерова, Евгения Лефтерова и Нина Ковачева.\r\nХудожничките от Giartcrew, работят в сферата на портретна живопис и стенопис – тромп-льой, 3D улично изкуство, театрални декори и стрийт арт. Те участват в множество международни изложби, пленери и фестивали за улично изкуство в България, Сърбия, Франция, Холандия, Германия, Италия и др. От 2018 година са членове са на търновското представителство на Съюза на Българските Художници (СБХ).  Награждаването на художниците е на 12 септември от 18 часа, а преди това те ще проведат уъркшоп с русенски ученици. Децата ще имат възможност да се запознаят с най-новите тенденции в техниките на изобразителното изкуство, свързани с триизмерните образи. ", "date": "2019.09.09", "title": "Художници творят 3d приказен свят в Русе"}
{"url": "https://www.actualno.com/analysis/predpaznijat-mehanizym-nerazreshimijat-problem-za-brexit-news_1373830.html", "text": "             Как да бъде запазен режима на ирландската граница, след като Brexit се оказа най-трудният проблем за решаване пред Великобритания и Европейския съюз?   В момента стоките и хората свободно преминават сухопътната граница между британската Северна Ирландия и Република Ирландия, тъй като и двете страни са членки на ЕС. Споразумението за развод, договорено миналата година между Лондон и Брюксел, съдържа така наречения \"предпазен мехънизъм\" (бекстоп) за поддържане на тази ситуация в бъдеще, независимо от евентуалните условия за излизане на Великобритания от ЕС.\r\nВъпреки това депутатите на Обединеното кралство три пъти отхвърлиха плана и премиерът Борис Джонсън, който след среща с ирландския лидер Лео Варадкар в Дъблин в понеделник отново настоя предпазният механизъм да отпадне или страната ще напусне ЕС на 31 октомври без никаква сделка.   Като членове на ЕС, Великобритания и Ирландия са част от единния пазар и митническия съюз на блока, а границата им от 500 километра е до голяма степен невидима. Местните фирми и граждани я преминават по някоклко пъти на ден, за да превозват стоки, да отидат на училище или на работа.\r\nСлед Brexit границата ще стане част от външната граница на ЕС. Това предполага да се правят проверки на гражданите и на стоките, които влизат и излизат. Свободното движение обаче се счита за жизненоважно за поддържането на мира в Северна Ирландия, която  десетилетия търпи на насилие заради британското управление.       По време на размирните години, при които са убити около 3500 души, границата е била център на престрелки и контрабанда, чрез която се финансират паравоенни групировки. Контролно-пропускателните пунктове на британската и ирландската армия бяха премахнати след мирните споразумения през 1998 г. Тогава полицията предупреди, че всяка нова инфраструктура по границата може да стане цел на дисидентските бойци.\r\nПрез декември 2017 г. Лондон и Брюксел се споразумяха за \"избягването на твърда граница, включително всяка физическа инфраструктура, свързана с проверки и контрол\". През ноември 2018 г. ЕС и Великобритания сключиха споразумение, обхващащо различни въпроси, свързани с Brexit, включително и ирландската граница. Договореното определя преходен период след Brexit до декември 2020 г., по време на който отношенията на Великобритания с ЕС ще останат непроменени, докато двете страни не постигнат ново споазумение.\r\nВеликобритания се опитва да разреши въпроса за ирландската граница като част от нова търговска сделка с Брюксел, но това може да отнеме години, далеч извън преходната фаза. Поради това , който гарантира отворена граница между държавите, докато не влязат в сила нови споразумения. Така планът за предпазния механизъм ще запази Великобритания в съответствие с правилата на митническия съюз на ЕС, докато Северна Ирландия ще се придържа към някои правила на единния пазар, като например за селскостопанската продукция.      ЕС направи значителен компромис с предпазния механизъм, който позволява на Великобритания да остане в митническия си съюз за неопределено време, без да е член на Общността. Но в Лондон и Белфаст мнозина виждат в това капан, а предпазният механизъм е основната причина британският парламент многократно да отхвърля споразумението за оттегляне.\r\nЛондон и Брюксел се договориха да положат усилия за намиране на алтернативи, но решение до момента няма - . Евроскептиците се опасяват, че това реално ще задържи Великобритания в ЕС години след Brexit.\r\nМеждувременно в Белфаст северноирландската Демократическа юнионистка партия (ДЮП) се опасява, че чрез предпазния механизъм се създава икономически статут на страната, който всъщност я отделя от останалата част на Обединеното кралство, вместо да я обединява. ДЮП има значително влияние в Лондон, тъй като партията подкрепя консервативното правителство от 2017 г.    Джонсън настоява предпазният механизъм да бъде премахнат от споразумението за оттегляне, а въпросът за ирландската граница решен с \"алтернативни договорености\", след като Великобритания напусне ЕС. Той и неговите поддръжници на Brexit в Лондон казват, че всякакви проверки на хора и стоки могат да се извършват далеч от границата, използвайки  съществуващи нови технологии.\r\nБрюксел се ангажира да потърси такива алтернативи, които биха означавали предпазният механизъм никога да не влезе в сила, но в същото време настоява, че няма примери за подходяща технология, която да работи в необходимия мащаб. Следователно държи механизмът да остане.\r\nЗатова Джонсън казва - без споразумение.  Великобритания ще напусне ЕС независимо от всичко на  31 октомври, рискувайки да си навлече огромни проблеми - или поне това е намерението на Борис Джонсън. Но британският парламент е на друга позиция - припомнете си каква в ! ", "date": "2019.09.09", "title": "Предпазният механизъм - неразрешимият проблем за Brexit "}
{"url": "https://www.actualno.com/analysis/istanbul-megapolisyt-v-kojto-veche-njama-mjasto-za-myrtyvcite-news_1373882.html", "text": "             За разлика от Германия, гробните места в Турция не се превръщат в общинска собственост след определен брой години, а остават притежание на семействата за вечни времена. Затова и гробищните паркове бързо отесняват, а  разрастването им в градове като се оказва почти невъзможно.\r\nДемографският взрив направи така, че историческите гробища край Златния рог и на Босфора отдавна да са заклещени от всички страни от улици и жилищни сгради, поради което те няма накъде да се разширяват.   Най-голямото гробище в европейската част на турската метрополия в района Левент през последните 20 години беше обсадено от високи сгради - небостъргачите на новия финансов център на града. А в гробищата в Еюп и Едирнекапъ отдавна вече не се извършват погребения.    продължава да расте, увеличава се и търсенето на жилища особено в централните градски части.\r\nГробищата обаче няма накъде повече да растат. Затова всеки, който непременно държи да бъде погребан край Босфора, трябва отрано да започне да заделя пари за тази цел: в гробищния парк над престижния квартал Бебек едно гробно място струва колкото един малък нов автомобил. Сходно е положението в Ортакьой и останалите квартали близо до Босфора. По-евтино става чак извън рамките на града.       Най-много място има в новите квартали в покрайнините на Истанбул на запад и изток от турската метрополия - в Султангази, Есенюрт и все още незастроените околности на новото летище в Арнавуткьой вече изникват нови гробища, но те са твърде отдалечени от града, а и са значително по- неуредени в сравнение със старите гробищни паркове във вътрешността на града. По религиозни причини в мюсюлманските страни не се извършват кремации, което би спестило много място. Затова скоро не се очертава подобрение на тежката ситуация с липсата на гробни места в Истанбул.\r\nГрадската управа е намерила следния изход от ситуацията: хората, които през последните 40 години са се преселили в града край Босфора, а това са милиони турци, поне в смъртта си да се върнат към корените си. Градските власти предлагат на близките на такива починали да покрият разходите по транспортирането на покойниците до родните им места, където да бъдат погребани. Поемат се дори транспортните разходи на опечалените близки. През последните 10 години общо 220 000 души са били погребани по този начин извън . В Китай, където проблемът с липсата на места в гробищата е още по-голям, и където всяка година умират средно около 10 милиона души, залагат на друго решение: кремирането. От доста време правителството се опитва да популяризира кремиранията и морските погребения като \"екологични\", защото пестят земя. И двата вида погребения обаче си остават крайно непопулярни сред китайците. Това не обезкуражава властите, които са си поставили за цел да постигнат почти 100-процентов дял на кремиранията. От 2015 година това е заложено като политическа цел в 5-годишния план за развитието на страната. На регулация подлежи дори и това: мястото, на което се полагат урните, не може да надвишава половин квадратен метър.   ", "date": "2019.09.09", "title": "Истанбул - мегаполисът, в който вече няма място за мъртъвците"}
{"url": "https://www.actualno.com/europe/predsedateljat-na-britanskija-parlament-berkou-se-otteglja-ot-posta-si-news_1373998.html", "text": "      Председателят на Камарата на общините на Великобритания Джон Беркоу заяви днес, че ще се оттегли в рамките на седмици на фона на критиките от твърдите поддръжници на Брекзит, които твърдят, че е изопачил парламентарните правила, за да ги подкопае.      Беркоу заяви, че няма да се кандидатира за преизбиране, ако депутатите гласуват в подкрепа на предсрочни избори по-късно днес и при всички случаи ще подаде оставка на 31 октомври, дори и да не го направят.\r\nБеркоу е оратор на долната камара на парламента в продължение на 10 години, като е бил свидетел на разгорещени дебати за Брекзит и е вземал множество решения за действия, които е трябвало да предприема камарата.   \"Ако камарата гласува тази вечер за предсрочни общи избори, моят мандат като говорител и депутат ще приключи, когато този парламент приключи\", каза Беркоу пред камарата.  \"Ако камарата не гласува за това, аз заключих, че най-малко разрушителното и най-демократичното действие за мен ще бъде да се оттегля при приключването на бизнеса в четвъртък, 31 октомври.\"\r\nБеркоу се опита да модернизира парламента, заменяйки традиционната ораторска роба за обикновена одежда над костюм и призова жените депутатки за нови бебета.\r\nКритиците обаче твърдят, че той е помпозен, предубеден в полза на депутатите срещу Брекзит и прекалено харесва звука на собствения си глас.       Беркоу каза, че времето до напускането му ще даде на депутатите възможност за известно запознаване с кандидатите, които да го заменят. Той също така каза, че по този начин е било по-добре, отколкото след общи избори, когато новите депутати могат да попаднат под партийно влияние при избора си на следващия председател.\r\n\"Аз се стремях да повиша относителния авторитет на този законодателен орган, за което няма да направя абсолютно никакво извинение\", каза Беркоу пред депутатите.\r\n„Това е прекрасно място, преобладаващо от хора, които са мотивирани от представата си за националния интерес, от възприемането им за общественото благо и от своя дълг, не като делегати, а като представители на това, което смятат, че е правилно за нашите държава“.\r\n\"Да водим парламента към деградация е опасност за нас\", заключи Беркоу. ", "date": "2019.09.09", "title": "Председателят на британския парламент Беркоу се оттегля от поста си"}
{"url": "https://www.actualno.com/balkani/prodyljava-naplivyt-ot-bejanci-kym-gryckite-ostrovi-news_1373978.html", "text": "      През уикенда само на гръцкия остров Лесбос са пристигнали 455 бежанци и мигранти, от които 277 са регистрирани през нощта и в ранните утринни часове на днешния ден.      Данните са от Дирекцията на полицията в Гърция, отговаряща за северната част на Егейско море, съобщава МИА.   Според официалната информация на гръцкото правителство, на разположените близо до Турция гръцки острови са пристигнали 622 души. С регистрираните таи нощ 227 общият им брой нараства на 849.\r\nОсобено голям е броят на мигрантите на Лесбос, Хиос и Самос – в събота там са пристигнали 571 човека.  От началото на месеца досега на гръцките острови са пристигнали 2474 мигранти. ", "date": "2019.09.09", "title": "Продължава напливът от бежанци към гръцките острови "}
{"url": "https://www.actualno.com/politics/ninova-hiljadi-bylgarski-antifashisti-sa-dali-jivota-si-za-da-sprat-nacizma-snimki-news_1373993.html", "text": "      \"Честит Девети септември, антифашисти. Честит празник, социалисти. За тази дата от българската история са давани много противоречиви оценки и са се водили много спорове.      Има обаче безспорни факти, които заслужават нашето уважение. Хиляди български антифашисти са дали сили, труд, живота си, за да спрат нацизма.    Те са част от европейската антифашистка борба. Загинали са не за пари и власт, а за идеал. На тях днес отдаваме почит\". Това заяви в Гоце Делчев лидерът на БСП Корнелия Нинова, съобщиха от партията.  Тя подчерта, че друг безспорен факт е, че в годините след Девети септември България се превръща в индустриална държава с развито производство, строителство, земеделие, наука и култура. На всеки е осигурен достъп до образование, здравеопазване, сигурност. По думите й част от този градеж е и партийната организация в Неврокоп, сега Гоце Делчев. \"Честита 100-годишнина. Началото е поставено на 12.07.1919 г. Оттогава до днес организацията защитава правата на работещите, младите, социално слаби и угнетени\", заяви председателят на БСП.       Тя коментира, че десетилетия наред Гоце Делчев се управлява от кмет социалист. Спроед нея това е община образец за управление в полза на гражданите. \"Вие издигате Владимир Москов за седми мандат. И ще спечелите. Вие сте образец за партийна организация в БСП. Силата ви е в единството и упоритата работа. Сигурна в успеха ви, ви пожелавам на добър час!\", обърна се тя към присъстващите.\r\nНа празника на организацията Корнелия Нинова връчи 30 плакета на заслужили през годините социалисти, сред които и бивши председатели. Председателят на БСП прие и 20 нови млади социалисти. ", "date": "2019.09.09", "title": "Нинова: Хиляди български антифашисти са дали живота си, за да спрат нацизма (СНИМКИ)"}
{"url": "https://www.actualno.com/europe/fon-der-lajen-objavi-novija-systav-na-evropejskata-komisija-news_1374002.html", "text": "      Новоизбраният председател на Европейската комисия (ЕК) подписа списъка с имената на кандидатите за комисари. Очаква се утре да обяви техните ресори.      Новата комисия трябва да встъпи в длъжност на 1 ноември, но номинираните ще станат комисари само ако бъдат утвърдени от Европейския парламент, съобщава изданието „Политико”.  Урсула фон дер Лайен, Германия, ЕНП   Избрана за председател на Европейската комисия, бивш министър на отбраната на Германия\r\nНоминирана от Европейския съвет и потвърден от Европейския парламент като следващ председател на Комисията. Жозеф Борел, Испания, ПЕС     Настояща длъжност: Министър на външните работи.\r\nОчакван ресор в новата комисия: Европейският съвет определи Борел за следващия върховен представител на ЕС по въпросите на външните работи и политиката на сигурност. Хелена Дали, Малта, ПЕС Настояща длъжност: Министър по европейските въпроси и равенството\r\nОчакван ресор: неизвестен   Валдис Домбровскис, Латвия, ЕНП Настояща длъжност: Вицепрезидент на ЕК за еврото и социалния диалог\r\nОчакван ресор: Латвия очаква да получи ресор, свързан с финансите и икономиката. Елиза Ферейра, Португалия, асоцииран член на ПЕС Настояща длъжност: Заместник-управител на Банката на Португалия, бивш министър, бивш евродепутат\r\nОчакван ресор: Португалия заяви интерес към въпросите на регионалната политика. Мария Габриел, България, ЕНП Настояща длъжност: Еврокомисар за цифровата икономика и общество\r\nОчакван ресор: Българският министър-председател Бойко Борисов отхвърли поста на върховен представител за външната политика за страната си и заяви, че иска „комисар с реално портфолио“. Той каза също, че има желание да запази ресора дигитализация за България. Паоло Джентилони, Италия, ПЕС Бивш министър-председател и бивш министър на външните работи\r\nОчакван ресор: Италия изрази интерес към икономическия сектор като конкуренцията, но на Джентилони му липсва опит в областта на икономическата политика. Силви Гулард, Франция, АЛДЕ Настояща длъжност: Заместник-управител на Френската централна банка, бивш евродепутат\r\nОчакван ресор: Френският министър на Европа заяви, че страната се интересува от ресор вътрешен пазар Йоханес Хан, Австрия, ЕНП Настояща длъжност: Еврокомисар по политиката за съседство и разширяване\r\nОчакван ресор: Бюджет Фил Хоган, Ирландия, ЕНП Настояща длъжност: Еврокомисар по земеделието\r\nОчакван ресор: Водещ кандидат за еврокомисар по търговията Илва Йохансон, Швеция, ПЕС Настояща длъжност: Министър на заетостта\r\nОчакван ресор: Неясен, но Йохансон има опит в работата по политиката по заетостта, образованието и благосъстоянието Вера Юрова, Чехия, АЛДЕ Настояща длъжност: Еврокомисар по въпросите на правосъдие, потребители и равенство между половете\r\nОчакван ресор: На Юрова е предложено портфолио, фокусирано върху въпросите на демокрацията, включително върховенството на закона, дезинформацията, изборни нарушения и речта на омразата. Работата вероятно ще дойде и с вицепрезидентски ранг. Стела Кириакидес, Кипър, ЕНП Настояща длъжност: Член на Камарата на представителите на Кипър\r\nОчакван ресор: Кириакидес има опит в здравеопазването и може да поеме ресор, свързан с тази област Янез Ленарчич, Словения, Настояща длъжност: Посланик на Словения в ЕС\r\nОчакван ресор: Словения има интерес към въпросите на разширяването, регоналната политика, енергетиката и търговията. Рована Плумб, Румъния, ПЕС Настояща длъжност: Евродепутат, бивш министър\r\nОчакван ресор: Неясен Дидие Рейндерс, Белгия, АЛДЕ Настояща длъжност: Вицепремиер и министър на външните работи\r\nОчакван ресор: Като външен министър и бивш министър на финансите Рейндерс има опит в редица политически въпроси и а възможна алтернатива на Юрова за ресор върховенство на закона. Маргарита Схинас, Гърция, ЕНП Доскоро главен говорител на Европейската комисия\r\nОчакван ресор: Неясен Николас Шмит, Люксембург, ПЕС Настояща длъжност: Евродепутат и бивш министър на труда, заетостта и социалната икономика\r\nОчакван ресор: Заявен интерес в областта на социалната политика Марош Шефчович, Словакия, ПЕС Вицепрезидент на Европейската комисия, отговарящ за енергийния съюз\r\nОчакван ресор: Словакия се надява да получи поста вицепрезидент със „силно портфолио“. Кадри Симсон, Естония, АЛДЕ Министър по икономическите въпроси на Естония от 2016 г. до 2019 г.\r\nВъзможен ресор: Симсон се счита за водещ кандидат за енергийния ресор. Виргиниюс Синкявичус, Литва, Партия на зелените Министър на икономиката и иновациите\r\nОчакван ресор: Синкявичус заяви в началото на септември, че една от възможностите за него е пост, фокусиран върху околната среда, изменението на климата и борбата със замърсяването, но отбеляза, че не е взето окончателно решение Дубравка Шуица, Хърватия, ЕНП Евродепутат\r\nОчакван ресор: Нейните познания за Западните Балкани могат да я направят кандидат за съседство и за разширяване Франс Тимерманс, Холандия, ПЕС Първи вицепрезидент на Европейската комисия\r\nОчакван ресор: Очаква се Тимерманс да запази позицията на първи вицепрезидент в новата комисия. Неговият ресор остава неясен, но се предполага, че постът на вицепрезидент може да бъде разделен на два големи ресора: единият съсредоточен върху екологичните проблеми, а другият - върху цифровите въпроси.    Ласло Трошани, Унгария Министър на правосъдието на Унгария от 2014 г. до 2019 г. Член на ЕП\r\nОчакван ресор: Трошани се интересува от провеждането на европейската политика за съседство и разширяването или от международното сътрудничество и развитие. Юта Урпилайнен, Финландия, ПЕС Член на парламента на Финландия, Министър на финансите от 2011 г. до 2014 г.\r\nОчакван ресор: Финландия се интересува от финанси, бюджет, изследвания и иновации, външни отношения и развитие.    Маргрете Вестагер, Дания, АЛДЕ Европейски комисар по въпросите на конкуренцията\r\nОчакван ресор: Може да заеме старши вицепрезидентски пост в новата комисия по споразумение, договорено от лидерите на ЕС. Възможно е да поеме дигитализацията. Януш Войчеховски, Полша Член на Европейската сметна палата.\r\nОчакван ресор: Земеделие. ", "date": "2019.09.09", "title": "Фон дер Лайен обяви новия състав на Европейската комисия "}
{"url": "https://www.actualno.com/politics/ot-vyzrajdane-objaviha-svoja-kandidat-za-kmet-i-otpraviha-tejki-obvinenija-kym-fandykova-news_1373866.html", "text": "      Движение \"Възраждане\" ще се яви самостоятелно чрез свои кандидати в 71 общини . Кандидатът за кмет на София от партията е Николай Дренчев, който е организационен секретар и един от учредителите й, стана ясно след пресконференция на партията в БТА.      На въпрос на репортер от кои са приоритетите пред Дренчев за развитието на столицата, той посочи няколко основни направления - образование и сигурност за децата, екологични политики, трафик и презастрояването в града.\r\n\"На първо място ще започнем със семейните политики в областта на образованието. Един от огромните проблеми на София е липсата на детски градини. Този проблем стои със страшна сила и създава много затруднения на софиянци. Това води със себе си и до проблеми с трафика, защото тези деца трябва да се водят и вземат от детските заведения. Решаването на този проблем е едно от първите неща, които попадат в моя фокус. Трябва да се обърне внимание и на сигурността на децата , във всяко едно отношение. \r\nВъв връзка с другия много сериозен проблем - това е екологията. Много искам да видя един честен, почтен, научно обоснован анализ. От всичко, което съм чул, видял и прочел от Столична община, не съм сигурен дали проблемът е в трафика, в лошото качество на продаваните горива или е в махалите, където се горят всякакви твърди неща, най-вече гуми, пластмаси и прочее. Това е нещо, което трябва да се проучи безпристрастно от хора, които не купуват гласове от Филиповци и т.н. Ние знаем, че там има много зависими хора от настоящото управление, които са безценен резервоар от гласове за ГЕРБ и \"Патриотите\" и никога няма да притиснат своя електорат и да го вкарат в задоволителни екологични норми.   Третият спешен приоритет е трафикът . В момента ние имаме един безумен обществен транспорт с . Това качва много хора на колите, защото е икономически по-изгодно да се движиш със собствена кола, отколкото с градски транспорт. Това не отговаря на никаква икономическа логика. Там трябва да се направи много сериозна ревизия и това да се промени. Четвъртият проблем е презастрояването. Той посочи, че вече почти не са останали детски площадки, които не са застроени. От \"Възраждане\" поискаха да зададат три въпроса на настоящия кмет Йорданка Фандъкова.     Първият въпрос е дали тя смята, че има корупция в Столична община. Вторият въпрос е свързан със заместниците на Фандъкова . Неколкократно във времето назад, г-жа Фандъкова се освобождаваше от своите заместници. Сега тя обяви, че ще се раздели с други хора от своя екип, без да уточни какви точно. Ние питаме - кой назначава тези хора? Тя или Цветан Цветанов, да кажем. Очевидно е, че смелостта при нея настъпва, когато Цветанов вече не е фактор в ГЕРБ. И ако някой друг взема решенията, това значи ли, че столичният кмет не носи отговорност за своите действия, защото на практика друг управлява града. Много е смешно да видиш един кандидат за кмет, който се бори за n-ти пореден мандат да обяснява какво ще направи. Големият въпрос е защо не го е направил досега?   Какво вече е известно, , се кандидатира за кмет на София. Столицата обаче също има своя омбудсман. Знае ли някой от вас как се казва той? Питаме Фандъкова знае ли за кого става въпрос и какво точно работи? Защото ние смятаме, че СО има най-раздутата бюрократична административна система в страната и не се вижда никаква ефективност в работата й. И стигаме до третия въпрос - смята ли Фандъкова, че нейната администрация работи добре? Ние няма да спрем да задаваме тези въпроси. Най-голям кураж за предстоящите избори на дава фактът, че София е градът с най-свободните хора. Тук е последният оазис на България, където има хора, които разполагат със свой собствен бизнес, хора които са добре платени и поради тази причина не зависят от местния гербаджийски генерален или партиен секретар. Тук има хора, които зависят само от собствената си воля и съвест. Точно поради тази причина корумпираното управление на ГЕРБ в София се клати със страшна сила, което се вижда и в публичните изяви на премиера, който показва явен страх. ГЕРБ се страхуват да не загубят златната си кокошка, защото това са 2 милиарда, които се крадат всяка година. Това означава, че за последните 15 години са откраднати 30 милиарда, ето ви един допълнителен бюджет. Този страх е съвсем основателен и след по-малко от два месеца от падането на София ще започне освобождението на България от корумпирания гербаджийски режим. Но това зависи от всеки един от нас. Пътят е ясен - или ГЕРБ продължава да управлява България и тя изчезва или България се освобождава от този режим и започва да се развива като свободна европейска държава, заяви лидерът на \"Възраждане\" Костадин Костадинов.\r\nОт Движението зададоха и още няколко \"бонус въпроси\" към кмета Фандъкова:   Колко са задълженията на Столична община?  Колко са задълженията на общинските фирми?     Защо има такива задължения, при такъв огромен бюджет?  Къде изтекоха парите на софиянци?  представи Николай Дренчев като \"предприемач, софиянец, баща на шест деца и бивш военен. Военната му кариера преминава през някогашните военни бази и летища в Габровница и Доброславци, които за съжаление вече ги няма. Николай Дренчев е пилот на Миг-23, които също вече са ликвидирани, заедно с почти цялата българска армия. Когато това се случва в началото на 90-те години, младият лейтенант Дренчев не остава безучастен към това и напуска армията, започвайки да се развива в свободния бизнес като предприемач. В момента Николай Дренчев е доста широко известен и популярен в редица обществени и граждански организации, които се занимават с проблеми, свързани с образованието, с детското законодателство, стратегиите, които стана модно да се приемат напоследък. Става въпрос за такива, които са плод на някакво социално инженерство, а не на български политици и мислители. Николай Дренчев сред първите, които започнаха борбата срещу Истанбулската конвенция. Благодарение на него, \"Възраждане\" беше първата и единствена политическа формация, която с още 29 граждански, които подписахме декларация срещу приемането й\", посочи Костадинов. Той напомни, че \"Възраждане\" продължава да разчита на доброволци и в партията никой не получава възнаграждение за труда си. \"София е лицето на България. Затова е много важно да бъде премахнат \"моделът Фандъкова\", който всъщност е \"модела Борисов\". Еднакво престъпен, корумпиран, некадърен, безхаберен, нагъл, безпардонен и циничен. Демонтирането на този модел в София,ще доведе до демонтирането на престъпния гербаджийски модел с \"патриотична\" окраска в последните няколко години и в страната. София трябва да се освободи от този корумпиран модел. наложен от Борисов още през 2005 година. Ние ще разчитаме на всички, които мислят като нас в столицата, а те са много\", допълни още Костадинов.\r\n\"Обичам София. Тук е минало моето детство и младостта ми, тук работих в продължение на много години. Тъй като работата ми е свързана с клиенти, ежедневно обикалям София, стоя в трафика и ме боли какво се случва със столицата ни.  Въздухът, който дишаме всекидневно, мръсотията в която газим, сметищата които ни заобикалят са сред явните проблеми на града. Спасение поединично за всеки един от нас не може да има. София има огромен бюджет и възможности. Виждаме задръствания, а в същото време баснословни цени за билетчето в градския транспорт Това е нелепо! София е град, направен за администрацията, с цел да се глобяват хората за какво ли не. Да кажем да прословутото градско паркиране, което непрекъснато разширява зоните, но не създава паркинги. Подходът към проблемите трябва да се смени. Не може да се продължава с безхаберно възлагане на обществени поръчки на \"наши хора\"  и после да следва ремонт и ремонт на ремонта и така до безкрайност, докато минава мандат след мандат. Безкрайно скъпа игра с обществен ресурс, в който не само се изхарчват парите, но и минава живота ни. В газене на дупки, мизерия и мръсотия. В досегашното управление има пълна липса на професионализъм. Ние виждаме една администрация, която не разбира какво прави и защо го прави. Това са хора, които не искат да поемат отговорност за каквото и да било. София може да стане витрина на това, което България може да постигне, заяви Дренчев.\r\nПредседателят на предизбория щаб на \"Възраждане' Симеон Костадинов посочи, че интересът към партията е огромен и продължава да се увеличава. Той заяви, че София е не просто мръсен, а ужасен за живеене град. Костадинов смята, че причината за това е изключително замърсеният въздух. Той обърна внимание, че Николай Дренчев, освен военното си образование, има завършено и инженерно такова. По думите му, на структурите на \"Възраждане\" е позволено да си сътрудничат с всички опозиционно настроени политически сили в страната, без етническите партии . За нас е изключително важно, престъпният монопол на управляващите да бъде прекратен в максимална степен.   По отношение на слогана, който е избран за кампанията, от партията обявиха, че ще използват като надслов \"София има нужда от Възраждане\".\r\nНа въпрос кой е основният опонент за \"Възраждане\" - Мая Манолова или Йорданка Фандъкова, Дренчев отговори категорично, че това е настоящият кмет .\r\n\"Ние съдим по делата, а не по думите. Сред всички кандидати има само един, който в продължение на десетилетие и половина е управлявал София и е злоупотребявал с доверието на гражданите, с финансите и с постигнатите резултати. Това е основният ни противник, защото управляващите доказаха, че единствената им цел е да изсмучат колкото могат повече финанси от Столична община, но не и да свършат каквато и да било полезна работа.  Що се отнася за другите субекти, виждаме хора познати от други роли и съвсем нови такива. Нашата критика не би трябвало да е насочена към тях, тъй като трябва да се съди по делата им. Що се отнася до хора, които са участвали в управлението на страната, към тях трябва да се приложи същият въпрос, като този към Фандъкова, защо досега не сте направили онова, което твърдите, че трябва да се направи? Но той стои най-вече пред настоящото управление. 15 години глупости, 15 години боядисване на пейки, но нищо трайно и смислено. Тесни, криви улици, без места за паркиране Кварталите, които се построиха по времето на социализма , т.нар. спални - Люлин и Младост, бяха що годе зелени квартали.  В момента и там са настроени всяка детска площадка, всяка градинка. Функцията на градоначалника е да намери баланса между обществения и частния интерес. Да, трябва да има апартаменти, но трябва да има и паркове. Това не става от днес за утре, но за 15 години все можеше да се случи\", категоричен е Дренчев.\r\nДренчев обяви още, че ако стане градоначалник на София ще забрани провеждането на гей-паради в столицата .\r\nТова е второто явяване на организацията на местни избори след тези през 2015 година, в които участва в едва пет общини. ", "date": "2019.09.09", "title": "От \"Възраждане\" обявиха своя кандидат за кмет и отправиха тежки обвинения към Фандъкова"}
{"url": "https://www.actualno.com/society/jiteli-na-gorubljane-podnoviha-protestite-na-carigradsko-shose-snimki-news_1374000.html", "text": "      Жители на столичния квартал „Горубляне“ подновиха протестите и за пореден път блокираха бул. „Цариградско шосе“, предаде БГНЕС. Възловата артерия ще бъде блокирана всяка вечер до петък.          Недоволството на местните е срещу решението на Столична община да изгради Източен парк върху техните частни терени, до които нямат достъп повече от 20 години, но въпреки това плащат всяка година данък.\r\nПрез май инициативен комитет в квартала даде столичния кмет Йорданка Фандъкова на прокурор.   Сдружението се закани и други хора да даде на прокуратурата, като всички обвинения ще ги опишат с документи.        Недоволните се заканиха, че ако не се намери решение на техния проблем, протестите ще се пренесат пред Министерски съвет. За проблемите са уведомени и в Европейския парламент, откъдето са получили уверение, че скоро време ще бъдат изслушани. ", "date": "2019.09.09", "title": "Жители на „Горубляне“ подновиха протестите на „Цариградско шосе“  (СНИМКИ) "}
{"url": "https://www.actualno.com/crime/prokuraturata-urij-borisov-e-razpitan-v-kachestvoto-mu-na-svidetel-news_1374003.html", "text": "      Юрий Борисов е разпитан в качеството му на свидетел, обявиха официално от ръководството на Специализираната прокуратура.      Следователи от Следствения отдел на СП, подпомагани от агенти на ДАНС, извършват обиски по разследването. Твърди се, че то е започнало на 3 юли и е за шпионаж.   Допълнителна информация ще бъде предоставена, веднага щом интересите на разследването позволяват, коментираха от СГП.\r\nПрипомняме, че по-рано днес отведоха за разпит бившия главен редактор на вестник „Дума” - Юрий Борисов. Той е обвинен в шпионаж, твърдят от медията. Журналистът сега е един от секретарите на националното движение \"Русофили\".  От връченото определение за обиск ставало ясно, според вестник \"Дума\", че Борисов е задържан заради образувано през юли дело. А членът, по който е задържан, гласи, че който се постави в услуга на чужда държава или на чужда организация, за да й служи като шпионин, се наказва с лишаване от свобода от 5 до 15 години.\r\nОт „Дума” съобщават, че не са успели да се свържат с председателя на \"Русофили\" Николай Малинов, нито с неговата съпруга. По неофициална информация в техните офиси и в дома им също се извършват обиски. Сутринта Малинов е трябвало да участва в предаване по бТВ, но не се е явил в студиото. ", "date": "2019.09.09", "title": "Прокуратурата: Юрий Борисов е разпитан в качеството му на свидетел"}
{"url": "https://www.actualno.com/curious/8-tipa-myje-koito-ne-stavat-za-seriozna-vryzka-news_1373912.html", "text": "      Всяка жена иска да има щастлива връзка. Но дали всеки мъж иска това? Според специалистите има няколко типа мъже, които не могат да създадат сериозни отношения. Обикновено в началото всичко е прекрасно, защото те са доста привлекателни, но тази приказка не продължава дълго. Вижте с кои трябва да сте внимателни:       1. Мъже, които критикуват прекалено много Те обикновено излъчват негативна енергия. Винаги, когато изразявате мнението си, са готови да възразят. Това често е причина за спорове и скандали, които провалят отношенията ви. Тези мъже са критични не само към вас, но и към себе си. Не са готови да приемат недостатъците ви. Ще направят всичко възможно, за да ви променят напълно, а това не е начинът, по който трябва да се развива една връзка. 2. Мъже, които нямат собствено мнение   Те се съгласяват с абсолютно всичко и никога не изразяват мнението си. Не са готови да защитят позицията си, предпочитат да наведат глава и да се съгласят с вас. Влияят се изключително много от чуждото мнение, което обикновено е голям проблем при тях. С такива мъже никога няма да изградите сериозни отношения, защото винаги ще се съгласяват с вас и никога няма да знаете дали наистина искат това, което и вие. 3. Мъже, които са независими Вълците единаци, които се справят с всичко сами, обикновено не биха приели друг човек в живота си. Те няма да ви допуснат близо до себе си, защото за тях навлизането в личното пространство е проблем. Възможно е постоянно да ви натякват, че могат да се справят с всичко сами. Тези мъже са прекалено независими и обожават свободата си. Не започвайте връзка с този тип мъже, защото постоянно ще се чувствате излишни.     4. Мъже, които са нарциси Тези представители на мъжкото съсловие никога няма да се поставят на вашето място. Колкото и зле да се чувствате, няма да видите съпричастност от тяхна страна. Не са способни да се извиняват и да се грижат за половинките си. Поддържането на отношения с този тип мъже определено е доста трудна задача.     ", "date": "2019.09.09", "title": "8 типа мъже, които НЕ стават за сериозна връзка"}
{"url": "https://www.actualno.com/politics/arest-za-bivshija-glaven-redaktor-na-duma-izglejda-e-obvinen-v-shpionaj-news_1373913.html", "text": "      Бившият главен редактор на вестник \"Дума\" Юрий Борисов е бил арестуван в дома си. Това съобщава партийният вестник на БСП, позовавайки се на информация от съпругата му.      Според информацията на вестника, Борисов е арестуван по обвинение за шпионаж. Обвинението е по чл. 105 от Наказателния кодекс (НК) и е по дело, образувано на 3 юли тази година. Наказанието, при доказване на вина, е от 5 до 15 години затвор. Има обаче и друг текст, в същия член: \"Деецът не се наказва, ако доброволно се разкрие пред органите на властта\".\r\nДомът на Борисови е бил обискиран, иззети са компютри и различни  документи. Юрий Борисов е отведен от полицията за разпит в  спецпрокурата. Преди дни той е имал сериозна сърдечна атака и не се  чувства добре физически, разказва неговата съпруга.\r\nВ момента Борисов е секретар на движение \"Русофили\". Не е ясно дали председателят на движението Николай Малинов също не е арестуван. Той трябваше да гостува с позиция за 9 септември в сутрешния блок на bTV, но така и не се появи. В блока говори само Иван Сотиров, бивш зам.-председател на СДС. Той беше категоричен, че в България няма русофили, а само кремълски слугинаж, описвайки комунистическият режим в България като време на \"страшни репресии\".  По неофициална информация в офиси на \"Русофили\" и в дома на Малинов също е имало обиски.   Пред в. \"Дума\" зам.-председателят на НД \"Русофили\" Владимир Чучуев разказа, че рано сутринта в Специализираната прокуратура е била извикана в качеството си на свидетел главният секретар на движението Кристина Иванова. За разпити са били привикани още зам.-председателят на \"Русофили\" Милен Чакъров, почетният председател Енчо Москов, проф. Ваня Добрева, член на НС на БСП, както и други членове на Изпълнителното бюро на организацията.\r\nПомолен да коментира арестуването на секретаря на движението „Русофили“ Юри Борисов, посланикът на Русия у нас Анатолий Макаров заяви пред журналисти: \"Аз не знам кой кого е арестувал, с тази тема не съм запознат. Знам едно, че в наближаващия уикенд, на 14 септември ще се състои 16-я събор на приятелите на Русия в местността \"Копринка\" в околностите на Казанлък, където се събират десетки хиляди приятели на Русия  русофили. Това кого са арестували, може би трябва да се обърнете към прокуратурата\".    Юрий Борисов си тръгна от \"Дума\" още по времето на Михаил Миков. Тогава той декларира, че е освободен, защото \"през последните десетина години разминаването между политиките на ръководствата на БСП и ценностите на редовите членове на партията е толкова очевидно, че не намирам за необходимо да формулирам мотиви\". Заглавна снимка:   ", "date": "2019.09.09", "title": "Арест за бившия главен редактор на \"Дума\", изглежда е обвинен в шпионаж"}
{"url": "https://www.actualno.com/showbusiness/sofiafashion-weekaw-1920sys-silno-mejdunarodno-prisystvie-news_1374023.html", "text": "      На 09.09 от 10:30 в зала Витоша на хотел Marinela Sofia се състоя официалната пресконференция за 9-тото издание на най-мащабното модно събитие в България - Sofia Fashion Week AW 19/20.       Организаторите на модния проект, собственикът на Code Fashion TV Мария Бонева, и ПР-ът Ангелина Ангелова, представиха официалната програма и официални гости на пресконференцията - нейно превъзходителство посланика на Индонезия Астари Расжид, гл. секретар на турското посолство Есин Топчу, дизайнерите Антония Стоянова от модна къща Imane, Ради Лазарова – дизайнер на марката Blink, Миглена Каканашева/Мегз, Хрисимира Пърпалова от „Хрисима“ и Ива Екимова, представител на Christian of Roma.\r\nОрганизаторът на SFW Мария Бонева сподели програмата за четирите тематични вечери:  Първата вечер, с дефилета на Български марки и дизайнери, открива IMANE с дизайнер Антония Стоянова, която е носител на статуетката “Най-добър дизайнер в категория Ready-to-wear” за 2018 на Code Fashion Awards. Нейното ревю ще даде старт на Седмицата на модата с аткрактивен пърформанс заедно с невероятната Мария Илиева и със специалното участие на Алекс Богданска-Петканова и Мис България Славена Вътова. Втората вечер, посветена на Haute Couture и булчинската мода стартира с нежната и креативна Берна Шабан и Berna Moda.    В третата вечер, посветена на международните марки и дизайнери, завърналата се Албена Александрова и „Рошавата гарга“ правят впечатляващо завръщане на подиума с новия си мултибранд. Именно във вечерта на Световните марки и дизайнери, брандът ще открие с ревю с имена като: CAFE SOCIETY by Albena ALEXANDER, EVIS, CALVIN KLEIN, DONNA KARAN, SONIA RYKIEL, YVES SAINT LAURENT. Международната дипломатическа организаця MIKTA, обединяваща държавите Мексико, Индонезия, Южна Корея, Туриця и Австралия ще закрие с бляскаво шоу.\r\nПоследната ексклузивна вечер ще открие любимецът на бълграските булки – Стоян Радичев.\r\nПред журналистите Мария Бонева сподели и дизайна на модерния „Х“ подиум, както и предстоящия дебют на дизайн за по-пълни момичета от българския бранд Vanitta.\r\nСъпрганизаторът от страна на х-л Маринела и официален ПР на проекта, Ангелина Ангелова сподели детайли за шоупрограмата за всяка от четирите бляскави вечери, като акцентира на откриването на първата вечер с една от най-успешните дами от българската сцена – Мария Илиева. За страхотното шоу през всяка от вечерите ще се погрижат и талантливата Боряна Баташова, Мария Кискинова, Вирджиния Събева и Манал Ел Фейтури.    Посланикът на Индонезия в България Нейно превъзходителство Астари Расджит изрази своето вълнение относно успешно продължителното партньорство между послството на Индонезия и най-мащабното модно събитие Sofia Fashion Week (през изминалата година в модния форум се включи един от най-популярните индонезийски дизайнери Геа Пангабеан, която предизвика същински фурор). Този път предстои да се включат две успешни имена – Chossy Latu и Itang Yunazs.\r\nГлавният Секретар на посолство на Турция в България Г-жа Есин Топчу, също изрази своята благодарност за партньорството между мащабното модно събитие и Турция и представи резюме за участието на дизайнера Ahmet Özceyhan , който е познат на българската публика с две свои ревюта, състояли се във Военния клуб и посолството на Турция в България.\r\nНа пресконференцията ексклузивно модели от новата си есенно зимна колекция представиха успешните дизайнери Антония Стоянова, Хрисимира Пърпалова и Ради Лазарова, които споделиха и актуалните тенденции и вдъхновения, които са включили в новите си колекции.\r\nДизайнерът Миглена Каканашева запази в тайна детайлите за предстоящото си участие, но представи своята социална кауза – „Активно добро“, кампания за благотворителност, заедно с известни личности, които даряват свои скъпи дрехи, за да могат да достигнат до хора с по-скромни възможности. А събраните пари ще се дарят за благотворителност.\r\nТук Мария Бонева добави и за, все още пазената в тайна, специален социален проект, който ще засегне темата за околната среда, замърсяването и госрските пожари по света, по един провокативен начин, по идея на един от партньорите на събитието – Бонанза-Бачорски.\r\nИва Екимова открехна завесата и какво да очакваме от творческия екип на Christian of Roma на Sofia Fashion Week и представи иментата на коафьорите, които ще се грижат за прическите на моделите през 4-те вечери, начело с Александър Филипов.\r\nВсички дизайери, които ще вземат участие в Sofia Fashion Week AW 19/20 можете да видите тук:    За повече информация за събитието следете: а билети можете да намерите в мрежата на Eventim, Bilet.bg, VIP куверти на консиерж в Хотел Маринела. ", "date": "2019.09.09", "title": "Sofia Fashion Week AW 19/20 със силно международно присъствие"}
{"url": "https://www.actualno.com/pleven/pijan-kupondjija-v-cherven-brjag-skochi-na-policaj-s-vila-i-be-prostreljan-news_1373905.html", "text": "      Пиян купонджия скочи с вила на полицай и бе прострелян със стоп патрони при среднощна разправия в Червен бряг. Служителят на реда получил натъртване и изкълчена става на палец. Откаран е в ЦСМП в Плевен, където получил лекарска помощ и е освободен. Нападателят е настанен в хирургично отделение без опасност за живота, съобщи днес Областната дирекция на вътрешните работи в Плевен.      Екшънът се разиграл през уикенда. Недоволни граждани се оплакали в местното Районно управление, че не могат да спят от данданията, която вдигат пияни мъже на ул. \"Ильо войвода“. На мястото били изпратени полицаи, които установили, че нощната тишина се нарушава от голяма група пияни и агресивно настроени лица. От Районното изпратили допълнителни полицейски сили.\r\nМеждувременно един от буйстващите мъже – 59 годишен, размахал вила и тръгнал „в атака“ срещу униформените. За да го спре, полицейски инспектор стрелял предупредително със стоп патрон във въздуха. Оня обаче не спрял и ударил инспектора в ръката. Полицаят гръмнал още три пъти и улучил нападателя в двата крака и в корема.\r\nИ двамата пострадали са откарани в болница. Задържан е друг участник в инцидента – на 35 г. За случая са уведомени е следовател при ОСО - Плевен, разследващ полицай и прокурор от Районната прокуратура в Червен бряг.   ", "date": "2019.09.09", "title": "Пиян купонджия в Червен бряг скочи на полицай с вила и бе прострелян"}
{"url": "https://www.actualno.com/europe/mvf-potvyrdi-kristalina-georgieva-e-edinstvenijat-kandidat-za-direktor-news_1373990.html", "text": "      Главният изпълнителен директор на Световната банка Кристалина Георгиева е единствения кандидат за директор на МВФ, съобщиха от Международния валутен фонд (МВФ), цитиран от AFP И Фокус.      Понастоящем тя е главен изпълнителен директор на Световната банка, а вече е без конкуренция за поста на бившия управляващ директор Кристин Лагард, която бе избрана да ръководи Европейската централна банка.   Още преди дни Ройтерс съобщи, че Георгиева се очаква да остане единствения кандидат за мястото.\r\nЕдинственият известен досега потенциален опонент на изпълнителния директор на Световната банка за ръководния пост на МВФ бе бившият британски финансов министър Джордж Озбърн.  Британският премиер Борис Джонсън първоначално търсеше подкрепа за евентуалната кандидатура на Озбърн, но висш британски правителствен представител потвърди, че Великобритания сега подкрепяла Георгиева, която бе номинирана от страните от ЕС през август.  Периодът на представяне на кандидатурите за поста управляващ директор приключи в петък, 6 септември.\r\n\"Една кандидатка, г-жа Кристалина Георгиева, в момента главен изпълнителен директор на Световната банка и с българско гражданство, потвърди желанието си да бъде кандидатка\", посочва МВФ в комюникето си.\r\nУправителният съвет ще организира срещи между кандидатката и членовете на съвета, за да бъде обявена номинация най-късно на 4 октомври.        Коя е Кристалина Георгиева Тя е родена на 13 август 1953 г. в София. Завършила е Висшия икономически институт \"Карл Маркс\" (сега Университет за национално и световно стопанство), специалност \"Политическа икономия\". От 1977 г. до 1993 г. работи като преподавател в Университета за национално и световно стопанство. През този период е и научен сътрудник в Лондонското висше училище по икономика и политика, а в продължение на една година е гост професор в Университета на Южния Пасифик във Фиджи и Австралийския национален университет.\r\nПрез 1986 г. защитава докторска дисертация на тема \"Екологични политики и икономически растеж в САЩ\". През 1991 г. завършва следдипломна квалификация в Масачузетския технологичен институт в САЩ, провеждайки изследвания в областта на политиката на околната среда.\r\nПрез 1993 г. започва работа в Международната банка за възстановяване и развитие (Световна банка) като икономист по въпросите на околната среда, а впоследствие е старши икономист по въпросите на околната среда и старши ръководител на сектор \"Околна среда\" за Източна Азия и Тихоокеанския регион по въпросите на социалното развитие и околната среда.\r\nОт 2004 г. до 2007 г. е директор на Световната банка в Москва, Русия. През периода от 2007 г. до 10 март 2008 г. е директор на Програмата за устойчиво развитие в Световна банка. От 10 март 2008 г. до 9 февруари 2010 г. е вицепрезидент на Световната банка. От 10 февруари 2010 г. до 1 ноември 2014 г. е член на Европейската комисия с ресор \"Международно сътрудничество, хуманитарна помощ и реакция при кризи\". От 1 ноември 2014 г. до 2 януари 2017 г. е заместник-председател на Европейската комисия и еврокомисар за бюджета и човешките ресурси. От 2 януари 2017 г. е главен изпълнителен директор на Международната банка за възстановяване и развитие, като от 1 февруари до 8 април 2019 г. е временно изпълняващ длъжността президент на Световната банка.      Автор е на повече от 100 публикации по въпросите на околната среда и икономиката, включително и учебник по микроикономика. На 30 ноември 2010 г. Кристалина Георгиева е избрана за \"Комисар на годината\" и \"Европеец на годината\" в класацията на европейското списание \"Юропиън войс\". Почетен гражданин на град Добрич (25 септември 2015 г.). ", "date": "2019.09.09", "title": "МВФ потвърди: Кристалина Георгиева е единственият кандидат за директор"}
{"url": "https://www.actualno.com/europe/premieryt-na-italija-iska-promjana-v-budjetnite-pravila-na-es-news_1373883.html", "text": "      Министър-председателят на Италия Джузепе Конте призова за промяна в правилата на Европейския съюз, ограничаваща нивата на дефицита на отделните страни до 3% от БВП.      Неговото предложение дойде при представянето на програмата му преди вота за доверие в парламента за новото му правителство, предава италианската държавна информационна агенция ANSA.   \"Трябва да подобрим Пакта за стабилност и растеж и неговото прилагане, да опростим правилата, да избегнем цикличните ефекти и да подкрепим инвестициите\", заяви Конте пред Долната камара на парламента във връзка с правилата, които ограничават европейските правителствени бюджети, включително този на силно задлъжнялата Италия, пише AFP.\r\nВторото правителство на Конте е съставено на база съюза между антисистемното Движение \"Пет звезди\" и лявоцентристката Демократическа партия. Двете партии, които са традиционни съперници, сключиха пакт, след като лидерът на \"Лига\" и бивш министър на вътрешните работи Матео Салвини излезе от първото правителство на Конте миналия месец.  Италианският премиер обеща новото му правителство да започне \"нов сезон на реформи\". Той увери, че новото му правителство ще се отличава с \"трезвост и строгост, така че нашите съграждани да могат да гледат на институциите с обновена вяра\".\r\nПо думите му \"предизвикателството на вътрешния фронт\" е по-сериозното включване в пазара на труда на групи от населението, които досега са били изключени. \"Тези (групи) са концентрирани преди всичко сред младите хора и жените, особено в Южна Италия\", заяви Конте. ", "date": "2019.09.09", "title": "Премиерът на Италия иска промяна в бюджетните правила на ЕС"}
{"url": "https://www.actualno.com/plovdiv/plovdiv-razedinen-na-dneshnija-9-ti-septemvri-news_1373875.html", "text": "      Само дни, след като Пловдив отбеляза 134-тата годишнина от Съединението на Княжество България с Източна Румелия, друга годишнина днес го разделя. 75 години след 9 септември 1944 година датата се възприема по коренно противоположни начини от съвременниците. Пред паметника на репресираните от комунистическата власт на пл. \"Стефан Стамболов\" в Пловдив днес венец и цветя положиха група хора, попаднали сами или чрез родителите си в тази категория. Слово пред паметника изнесе бившия депутат от Великото народно събрание Юлий Славов, който определи периода като най-мракобесния в историята на България.        Има известен парадокс в местата и на двете коренно противоположни прояви. Паметникът на репресираните се намира точно до сградата на община Пловдив, която преди 1944 година е била известно време полицейски участък и в чиито мазета са ставали убийства на комунисти, сред тях Петър Ченгелов. Точно тия мазета обаче избра един друг велик депутат - Христо Марков - за разполагане на музей на репресираните след 1944. Проектът му отдавна е известен, но така и не намира подкрепа.   Братската могила пък, която до 1989-та година бе поддържана изрядно, отдавна е заключена и пустее, скулптурите вътре могат да се видят само през решетките. В същото време тя бе избрана за снимачна площадка на поредния филм от поредицата Doom от холивудски екип. ", "date": "2019.09.09", "title": "Пловдив - разединен на днешния 9-ти септември"}
{"url": "https://www.actualno.com/sofia/hora-ot-vlado-trichkov-se-oplakvat-ot-tormoz-ot-rodnini-na-kmeta-zaradi-protesta-za-vodata-news_1373896.html", "text": "      За провокация в края на заради проблемите с водата в селото (същите има в селата Реброво и Томпсън) съобщиха пред протестиращи.      Според разказа, трима употребили алкохол мъже се нахвърлили с обиди към протестиращите, които вчера (8 септември), направиха блокада на пътя София – Мездра. Споделилите случката хора казват, че става въпрос за брата и братовчедите на кмета на Владо Тричков Иван Николов. Официално потвърждение от полицията обаче няма.   Същевременно протестиращи казват, че регионалното министерство (МРРБ) официално им отговорили, че Община Своге досега не е кандидатствала за еврофинансиране с проект за изграждане на нов водопровод и ремонт на съществуващия във Владо Тричков. От общината пък ни казват, че са отправяли искания към МРРБ, но не е ясно какви са те, добавят протестиращите. Пред зам.-кметът на Своге Илия Богданов коментира, че във времена на криза първостепенната задача е овладяването ѝ, а не занимание с проект. Безводието се дължи на сушата, категоричен е той, след като каза, че имало и аварии с ВиК инфраструктурата, но били отстранени.\r\n\"Тези млади семейства, тези съвременни екстри, които - басейни, райграсчета, градинки и прочее, какво да ви кажа - и малкото вода, която имаме, не я използваме рационално\", заяви Иван Николов пред Нова телевизия.  Хора от Владо Тричков се заканват да продължат с протестите, като ще търсят организация за по-сериозни действия и пътни блокади с жители на Реброво и Томпсън.   ", "date": "2019.09.09", "title": "Хора от Владо Тричков се оплакват от тормоз от роднини на кмета заради протеста за водата"}
{"url": "https://www.actualno.com/society/komunikacionnite-specialisti-atakata-sreshtu-borislav-ignatov-e-kibernasilie-news_1373890.html", "text": "      От Българската асоциация на ПР агенциите /БАПРА/ и Българското дружество за Връзки с обществеността /БДВО/ определят като \"кибер - насилие\" използването от страна на Агенция \"ПИК\" на лични снимки на човек, близък до един от кандидатите за кмет на София. Това се казва в официалната позиция на обединения комуникационен сектор.      Специалистите \"категорично не приемат\" подобни комуникационни практики и се присъединяват към позицията на много политици, кандидат-кметове, и медии, сред които и , които застанаха заедно в кампанията .   Екипът ни публикува пълния текст с позицията на браншовите организации.\r\n\"През последните 30 години обществото ни стана свидетел на много политически скандали, клеветнически кампании и остри предизборни сблъсъци. Но може би за пръв път се сблъскваме с използване на лични снимки на човек, близък до един от кандидатите за кмет на град София. Ние, членовете на БАПРА и БДВО, категорично заявяваме, че са прекрачени граници на нормалната предизборна агитация.  Като комуникационни специалисти се обявяваме категорично против подобни практики. Кибер-насилието, както и всяка друга форма на насилие, е абсолютно недопустимо не само от комуникационна гледна точка, но и от човешка. Предизборните кампании трябва да са място за съревнование на идеи и визии за развитието на обществото ни. А не поле за мръсни лични нападки, целящи да уязвят достойнството на хора, нямащи нищо общо с политиката.\r\nПодмяната на важните политически и обществени теми за едни местни избори с вадене на интимни моменти от миналото на човек, свързан с един кандидат за кмет, не може да бъде отминато. Разправа със „странични жертви“ е похват от терористичния арсенал и няма нищо общо с демократичните ценности на цивилизационния ни избор. Още повече, когато става дума за жертва на изнудване, потърсила полицейска и прокурорска закрила. Надяваме се, че компетентните органи ще вземат отношение по случая и подобни тактики няма да се превърнат в практика.   Ние, обединеният комуникационен сектор, се присъединяваме към позициите на много от политиците, кандидат-кметовете, обединените журналисти и много други публични организации и личности в категоричното си неприемане на подобни комуникационни практики.\"     ", "date": "2019.09.09", "title": "Комуникационните специалисти: Атаката срещу Борислав Игнатов е кибернасилие"}
{"url": "https://www.actualno.com/europe/es-s-preduprejdenie-kym-zapadnite-balkani-da-ne-se-uvlichat-po-kitajskite-investicii-news_1373835.html", "text": "      Европейският съюз има намерение да активизира диалога с държавите от , за да обясни предимствата от финансирането чрез преките главни инструменти за инфраструктурните проекти на ЕС. В същото време се отправя призив към тези страни при привличането на инвестиции от други партньори, които помагат на региона, да отделят специално внимание да бъдат изпълнявани стандартите на ЕС.      Говорителката та ЕС Мая Коциянчич, заяви, че финансирането на инфраструктурни проекти от Европейския съюз включва предоставянето на безвъзмездна помощ и кредити с атрактивни лихви. Този подход е различен от китайското финансиране, което се предоставя изключително под формата на заеми със значителни финансови последици. Затова е необходимо правителствата да бъдат внимателни да не доведат до висока задлъжнялост икономиките, което може да доведе до контрол върху трансфера на стратегически средства и ресурси в бъдеще.   Регионът на Западните Балкани имат ясна европейска перспектива и е ясно, че част от този процес включва модернизация на инфраструктурата в тези държави.\r\nСпоред ЕС, инвестициите в региона трябва да бъдат съобразени с високите стандарти за обществени поръчки и прозрачност. Подчертава се, че Европейският съюз очаква партньорите от Западните Балкани да изпълнят ангажиментите си в съответствие със споразуменията за стабилизиране и асоцииране, особено по отношение на държавната помощ и обществените поръчки, както и да защитят фискалната устойчивост на техните икономики и инвестиции.  Май Коциянчич подчерта, че ЕС е най-големият партньор на региона по отношение на търговията и инвестициите: 70 % от търговския обмен на страните от Западните Балкани е с ЕС, а 60 % от преките чуждестранни инвестиции в региона идват от Евросъюза.\r\nВ същото време по-малко от 6 % от търговията и чуждестранните инвестиции в региона са от , пише БГНЕС.   От 2015 г. насам Европейският съюз засили подкрепата си за развитие на свързаността в региона с над 3,2 милиарда евро инвестиции, които дадоха възможност за разкриване на нови работни места и за интегриране на инфраструктурата на региона към паневропейската мрежа с цел увеличаване на икономическия потенциал и конкурентноспособността на региона.     ", "date": "2019.09.09", "title": "ЕС с предупреждение към Западните Балкани да не се увличат по китайските инвестиции "}
{"url": "https://www.actualno.com/actualno/politik-iska-kato-v-pik-ostava-si-samo-tam-vseki-pylen-cinik-news_1373824.html", "text": "      Краят на миналата седмица беше белязан от политически скандал, какъвто рядко се вижда дори и в България. Агенция ПИК, която претендира да е информационен източник, публикува материал, в който си позволи да покаже снимки на годеницата на кандидата за кмет на \"Демократична България\" за София Борислав Игнатов. Снимките, без абсолютно никакво съмнение, попадат в категорията \"порнография\" и нямат нищо общо с обществения интерес.      Който иска, да оправдава това действие – за мен, като главен редактор на , за моите колеги и за собственика ни г-н Кирил Апостолов това е преминаване на всякакви морални, етични и човешки граници! Затова се обръщаме към всички политици, които възнамеряват да се борят за доверието на избирателите на предстоящите местни избори (за забравилите и незнаещите, първият тур е на 27 октомври) – ако Вие, дами и господа, решите да рекламирате и представяте срещу заплащане своите идеи и платформи в агенция ПИК или във всеки друг знаен и незнаен сайт, действащ без да спазва каквито и да е етични норми, не сте добре дошли да рекламирате и представяте срещу заплащане своите идеи и платформи на страниците на нито едно издание на \"Уебграунд\" ЕООД – собственик на , , и .\r\nОбръщаме се и към собствениците на всички медии, които застанаха заедно и безусловно в кампанията \" \" - присъединете се към тази позиция. Стара истина е, че българинът почва да проумява и разбира по-добре къде са границите на допустимото тогава, когато ги усети по джоба си. Каним всяка медия, която претендира да е медия, а не нещо жълто-кафяво, да направи тази стъпка и да декларира, че отказва да предостави реклама на политици и партии, които официално рекламират в медии и сайтове, застъпващи практики на агенция ПИК като тази с годеницата на г-н Борислав Игнатов .\r\nСъгласно Изборния кодекс, медиите, които отразяват предизборната кампания на кандидатите, следва да публикуват сключените с тях договори в тридневен срок след подписването им и да ги премахнат не по-рано от обявяване на резултатите от изборите. За последните избори – тези за Европейски парламент, за рекламно-информационно обслужване с четирите партии в управляващата коалиция към онази дата – ГЕРБ, НФСБ, ВМРО и \"Атака\".   Автор:   ", "date": "2019.09.09", "title": "Политик иска като в ПИК – остава си само там всеки пълен циник"}
{"url": "https://www.actualno.com/balkani/po-niski-danyci-i-2000-evro-za-vsjako-dete-novijat-plan-na-gyrcija-news_1373823.html", "text": "      Новото гръцко правителство продължава със смелите реформи, като обяви сериозно намаляване на данъци, приватизация на големи държавни предприятия и големи детски надбавки за млади семейства.      Нарочени за приватизация са \"Държавната газова компания\" (DEPA), петролната компания Greek Petroleum и държавния дял от международно летище в Атина.\r\nЦелта на управляващите от \"Нова демокрация\" е да активизират инвестициите и съживяване на икономическия растеж.\r\nПремиерът Кириакос Мицотакис разкри планове за намаляване на данъците за гражданите и компаниите.  Подоходният данък за доходите на домакинства до 10 000 евро годишно се намалява от 22 до 9%, като се запазва досегашния необлагаем минимум.  ", "date": "2019.09.09", "title": "По-ниски данъци и 2000 евро за всяко дете: новият план на Гърция"}
{"url": "https://www.actualno.com/ruse/mladijat-pevec-martin-siromahov-sys-zlaten-medal-na-mejdunaroden-festival-news_1373825.html", "text": "      От 26 до 31 август Курортен комплекс „Албена“ бе домакин на Международния фестивал Stars of the World - Alexandra Princess Angel. В него участваха  близо 100 деца от България, Русия, Украйна, Беларус, Казахстан, Молдова, Якутия (автономна област в Русия), Канада и Северна Македония. Талантите се изявяваха в направления: вокал, хореография и мода. Сред тях бяха: „С песните на Филип Киркоров“, „Песен на роден език“, „Световен хит“, „Мюзикъл“, „Фолклор“, „Хореография и танци“, „Мода и индивидуални дизайнери“, „Принц и принцеса на фестивала“. Фестивалът премина с много емоции и детски усмивки.      В направление „Вокал - с песните на Филип Киркоров“ се изяви 9-годишният Мартин Сиромахов от ВС „Слънчеви ноти“, с вокален педагог Наталия Константинова. Той  представи песента „Жизнь полюбит нас“.   Международното жури с почетен председател бащата на звездата Филип Киркоров - Бедрос Киркоров и членове Елена Пинджоян - основател и художествен ръководител на театрална  студия „Непоседы“ - Русия, Лазо Атанасов - Македония, Екатерина Михелкис - Македония,  Олга Агеева -Украйна, Анжела Маланка - Молдова, Томи Йовчев - България и Мариана Георгиева - България присъди на младия талант златен медал и първо място. Мартин получи и личен подарък от Бедрос Киркоров - DVD дискове на краля на руския поп Филип Киркоров. ", "date": "2019.09.09", "title": "Младият певец Мартин Сиромахов със златен медал на международен фестивал"}
{"url": "https://www.actualno.com/society/sofijskijat-pavaj-trypne-v-ochakvane-na-spodelenite-skuteri-news_1373833.html", "text": "      По малките криволичещи улички на гръцките острови или сред омайните паважни лабиринти на вълшебните италиански градове скутерът е винаги част от прелестта на пейзажа. Това малко, красиво и толкова удобно превозно средство е истинска емблема – елемент от градската култура на Южна Европа и любим реквизит във филмите. Днес обаче в който и модерен мегаполис по света да се отбиете, споделените мотопеди са там – и все повече. Как става споделянето? Вземаш най-близко паркирания скутер и стигаш на точното предназначение, където го оставяш. Съвременните дигитални технологии помагат всичко това да се осъществява бързо и лесно. Споделянето на скутер е набираща популярност услуга в Европа и САЩ. На пъпа на света – в Париж, е най-големият оператор за споделено пътуване с мотопеди на Стария континент с автопарк от над 2 000 скутера. Следват Берлин с над 1 500 скутера и Виена с над 400. В Ню Йорк само един оператор работи с автопарк от 1000 скутера.       Романтично и прагматично В България да отидеш на романтична среща със скутер е рядкост и затова може да бъде изненадващ, артистичен жест. Но не само. Придвижването в града по този начин е много освежаващо, забавно, интересно и разбира се, бързо. Малките размери и гъвкавият нрав позволяват на скутера с лекота да се справи със задръстванията. Това очарователно моторно превозно средство предлага примамливата възможност да спестим време и пари. Нима не е очевидно безценното удобство и финансовата изгода в това да не инвестираш в собствено моторно превозно средство? Последното изисква да плащаш данъци, такси, застраховки, паркинг и какво ли още не. Вместо това можеш да го вземеш от най-удобно място и да го оставиш там, където си стигнал.    Ново в София: лесно, бързо, изгодно И понеже в България, а дори и в София, все още не е много разпространено придвижването на „две колела“, а голяма част от хората или не са пробвали, или се въздържат да си купят собствен скутер, защото нямат гараж и се опасяват да не им го откраднат – затова и споделените скутери са идеално решение за онези, които вече са вкусили от това изкушение, но също и за онези, които тепърва „прохождат“ в света на скутерите. Услугата, съвсем нова за страната, стартира в началото на есенния сезон, на 5 септември 2019 г., засега само в София, като в плановете на оператора влиза разширяването и в други градове – първо в Пловдив, а после и във Варна и Бургас. Идеята е всичко да бъде лесно и приятно и затова услугата SHAREASCOOT е съвсем семпла. Базира се на мобилно приложение (което се изтегля от App Store или Google Play). Веднъж инсталирано, ползвателят може да открие най-близкия до него скутер в града, да го резервира или директно да го отключи през приложението и… да потегли. Необходима е регистрация, като задължителните условия са навършени 18 години, притежание на смартфон с мобилен интернет (вече широко достъпно), шофьорска книжка и кредитна карта. Зоната в града, в която могат да се паркират скутерите SHAREASCOOT, е „широкият център“, като с увеличението на броя на скутерите поетапно ще се разширява и зоната за паркиране. Колкото до зоната за ползване, тя обхваща целия град заедно с околните населени места. По-споделен и хуманен град     Споделеното придвижване с услуги като SHAREASCOOT може да спомогне за облекчаване на нечовешкия софийски трафик. Знаем колко време отнема придвижването от точка А до точка Б, особено в пиков час – нещо, което може да съкратиш значително със скутер. Повече скутери означава и освобождаването на места за паркиране. А когато се качи на Витоша и види кафявия облак над града, човек се замисля дали да не опита да промени навиците си.  Защото точно споделеното пътуване със скутер е поведенчески модел, който спомага да замърсяваме много по-малко с изгорели газове и вредни емисии: веднъж с минималния разход на гориво с бензиновите скутери и нулев такъв с електрическите и наред с тази полза и другата, не по-малко съществена – намаляване на задръстванията, които с право са сочени за един от виновниците за разболяващия въздух на София.  Млади по дух Основните потребители на SHAREASCOOT ще бъдат предимно млади хора, които обичат да се забавляват и са отговорни по отношение на екологията на градската среда. Те са активни, оптимизират своето време, а също и разходите си – за тях е важно, че отпада ангажиментът за поддръжка на собствено моторно средство. В емоционален план те ще оценят свободата и удобството на споделения транспорт, както и удоволствието да се движиш на две колела и да усещаш вятъра в косите си. ", "date": "2019.09.09", "title": "Софийският паваж тръпне в очакване на споделените скутери"}
{"url": "https://www.actualno.com/politics/borisov-nastojava-che-fon-der-lajen-ne-iskala-vyprosi-pri-poseshtenieto-si-video-news_1373832.html", "text": "      \"Уважението към председателя на Комисията и молбата ѝ и затова тогава не  дадохме възможност за въпроси. Аз помолих и затова, тогава италианците  не бяха дали още кандидат за комисар.\" Така премиерът Бойко Борисов отговори на въпрос защо при посещението на председателя на Европейската комисия (ЕК) Урсула фон дер Лайен журналистически въпроси на официалната пресконференция в Министерския съвет.      Сега Борисов обясни нещата така, че Фон дер Лайен молила да не ѝ бъдат  задавани въпроси за състава на новата ЕК , само че в крайна сметка не  бяха позволени никакви въпроси .\r\nПрипомняме, че първоначалното официално обяснение на пресслужбата на Министерския съвет беше следното - форматът на изявленията е съгласуван между екипите на премиера и на новоизбрания председател на ЕК, като българската страна се е съобразила \"изцяло с предложението на своите гости – преди началото на срещата в Министерския съвет да се проведат изявленията, без въпроси от медиите\". Само че Мина Андреева беше категорична: \"Новоизбраният председател на Европейската комисия (EК) Урсула фон дер Лайен никога не би поискала отстраняването на техническото оборудване на журналисти\".    \"В момента за ресори (в Европейската комисия) е грешно да се говори,  защото все някоя държава ще отреагира. Аз съм убеден, че ще имаме ресор,   който хем ще ни харесва, хем е модерен, хем ще е достоен за България. И  с поне 3 пъти по-голямо финансиране от сегашното.\" Това обяви премиерът  Бойко Борисов при откриването на модернизираната учебна база на  Национална спортна академия \"Васил Левски\" в столицата.\r\nБорисов коментира и защо журналистите не можеха да задават въпроси при посещението на председателят на Европейската комисия  Урсула фон дер Лайен. \"\r\nПо думите му,  време за коментари за ресора на България ще има след окончателното решение на фон дер Лайен.        За модернизираната база на НСА \"Хейтърите утре могат да кажат, че има конфликт на интереси, защото в тази сграда съм защитавал докторантура. Не само, че я спасихме от кражба тази сграда, а те ми говорят за корупция и глупости. Не само, че не откраднахме, а ги дадохме на академията, да си управлява. И във Военна академия правим същото каквото в НСА, но с два месеца назад\", заяви Борисов. \"Само работа и показваме, останалите да си плямпат. За 10 години имаме какво да покажем. За 100 години имаме какво да покажем\", допълни премиерът по време на официалната част.\r\nВ ремонта на сградата на НСА и построяването нов мултифункционален салон са инвестирани над 3 755 000 лева. Проектът е реализиран по Оперативна програма „Региони в растеж“ 2014-2020 г. В сградата се обучават предимно студенти от приоритетните направления \"Педагогика на обучението\" и \"Спорт\". съобщиха от МС.    ", "date": "2019.09.09", "title": "Борисов настоява, че Фон дер Лайен не искала въпроси при посещението си (ВИДЕО)"}
{"url": "https://www.actualno.com/business/bylgarskijat-iznos-za-sauditska-arabija-se-uvelichava-news_1373914.html", "text": "      Само за първите 6 месеца на  2019 г. износът от България за Кралство Саудитска Арабия отбелязва ръст от над 60% спрямо същия период за 2018г. и достига 24.9 млн. щ. д. Това заяви заместник – министърът на икономиката Лилия Иванова, която откри Българо-саудитски бизнес форум в София. В събитието, което се организира от Изпълнителната агенция за насърчаване на малките и средни предприятия /ИАНМСП/ участие взеха представители на над 80 компании от двете страни от секторите информационни технологии, хранително-вкусова промишленост, земеделска промишленост, както и туристическият сектор.      Саудитската бизнес делегация, включваща представители на близо 20 компании и на  Саудитския фонд за развитие е на посещение в България, за да проучи възможностите за инвестиции и да активизира сътрудничеството по линия на малките и средни предприятия от двете страни. Икономическият  заместник-министър се срещна с ръководителя на делегацията  д-р Сами бин Абдула ал Абиди, председател на Съвета на саудитските камари, с когото обсъдиха възможностите за сътрудничество по линия на инвестициите и на засилване на търговията.   Двамата се обединиха, че целта на тези форуми е увеличаване на взаимния стокообмен, който не съответства на възможностите на двете страни и през последното десетилетие се движи около 100 млн. щатски долара, както и че откриването на българско посолство в Рияд в края на октомври ще благоприятства икономическото сътрудничество.\r\nЛилия Иванова подчерта, че са стартирани преговорите за сключване на Споразумение за насърчаване и взаимна защита на инвестициите между Република България и Кралство Саудитска Арабия, както и  институционализирането на смесена комисия по икономическите въпроси между двете страни, като се очаква тя да се утвърди като форум за оперативен диалог в сферата на икономиката.  По думите й данъчният режим, в съчетание с наличието на квалифицирана работна ръка и най-ниските оперативни разходи в Европа, ни нарежда сред най-добрите дестинации за бизнес и инвестиции. „Нашето законодателство предвижда и редица насърчителни мерки за инвеститори, а стратегическото географско местоположение на България ни прави основен транзитен център, свързващ европейския пазар със страните от Средиземноморието, Близкия Изток и Азия“, допълни тя..\r\nД-р Сами бин Абдула ал Абиди изтъкна, че страната ни предлага добри инвестиционни възможности, а настоящият бизнес форум е доказателство за интереса на саудитските компании към България.   Приветствия към участниците във Форума отправиха още г-н Цветан Симеонов председател на БТПП и зам.-изпълнителният директор на ИАНМСП г-жа Яна Топалова.     ", "date": "2019.09.09", "title": "Българският износ за Саудитска Арабия се увеличава"}
{"url": "https://www.actualno.com/interest/tiranozavyryt-imal-klimatik-v-glavata-news_1373785.html", "text": "      Тиранозавърът рекс (Tyrannosaurus rex), познат на учените като най-страховитият хищник през периода креда, е имал един сериозен - можел да прегрее. Той имал два големи отвора в черепа си, които, според учените, играят ролята на вътрешен климатик.      Преди се смяташе, че тези отвори в горната част на главата са били заети от мускулна тъкан, но сега група изследователи от САЩ обявиха, че те всъщност са били затегнати от мрежа от кръвоносни съдове, съобщи Би Би Си.   Отдавна е известно, че големите животни се нуждаят от допълнителни охлаждащи механизми, тъй като при жеги тялото им може да прегрее. , ръководени от Кейси Холидей от университета в Мисури, решиха да изследват термични изображения във ферма за развъждане на алигатори в зоопарка във Флорида.  \"В природата да се направи снимка на черепа на алигатора е много трудно, защото те винаги се опитват да стоят настрана и да се приближиш до тях е опасно\", обяснява Кейси Холидей. \"А във фермата можем да правим снимки и да снимаме видеоклипове  през оградата.\"\r\nТака учените открили, че в черепа на алигаторите има кухини, пълни с кръвоносни съдове.\r\n\"Температурата на тялото на алигатора зависи от околната среда\", казва съавторът на изследването Кент Влиет от Флоридския университет.       \"Забелязахме, че когато стана по-студено и алигаторите се опивтаха да се затоплят, термовизьорите регистрират големи топлинни петна в горната част на черепа, което показва повишаване на телесната температура. Но със затоплянето на деня тези петна потъмняха, сякаш бяха изключени за понижаване на температурата.\"\r\nСлед като изследвали фосилизираните останки и триизмерни изображения на черепа на Tyrannosaurus rex, експертите установили, че тези динозаври имат подобни дупки.\r\nВ миналото учените смятали, че два големи отвора в арката на черепа на изчезналия хищник - така наречената дорзално-темпорална фенестра - са заети от мускулите, участващи в работата на челюстите.\r\nСпоред Кейси Холидей, е \"странно да видиш как мускулите се издигат нагоре от челюстите, след което правят завой на  90 градуса и продължават под свода на черепа\".\r\nДнес, твърди той, разчитайки на проучвания на алигатори и други влечуги, има много индикации, че на това място са били разположени кръвоносни съдове.      \"Ние знаем, че алигаторите, като тиранозаврите, имат отвори в горната част на черепа и те са пълни с кръвоносни съдове,\" добавя професорът по анатомия от университета в Охайо Лари Уитмър, цитиран от БГНЕС. \"Но по незнайни причини в продължение на сто години упорито се твърдеше, че там при динозавъра трябва да е имало мускули.\"\r\n\"Ако става дума за активен хищник, а ние  смятаме, че тиранозавърът е бил такъв, трябва по някакъв начин да се отърве от излишната топлина, но и  бързо да си я осигурява\", продължава Холидей.\" А наличието на възел на капилярни съдове в черепния свод осигурява на такива животни механизъм за охлаждане и затопляне.\" ", "date": "2019.09.09", "title": "Тиранозавърът имал \"климатик\" в главата "}
{"url": "https://www.actualno.com/society/zaradi-9-septemvri-ocvetiha-v-cherveno-fontan-v-doktorskata-gradina-snimki-news_1373802.html", "text": "      Фонтан в Докторската градина в центъра на София беше оцветен в червено в понеделник сутрин по повод 9 септември, предаде репортер на БГНЕС.      Непосредствено до малкото изкуствено езеро е поставен плакат с надпис \"Честит празник, неблагодарници\". Автор на идеята е скулпторът Андрей Врабчев, който на 1 април постави говорещия паметник на Бойко Борисов на площад \"Гарибалди\".  Фонтанът в червено се намира недалеч от входа на Руския културно-информационен център на ул. \"Шипка\". ", "date": "2019.09.09", "title": "Заради 9 септември: Оцветиха в червено фонтан в Докторската градина (СНИМКИ)"}
{"url": "https://www.actualno.com/pleven/sds-shte-podkrepi-georg-spartanski-v-kmetskite-izbori-news_1373839.html", "text": "      Общинската структура на СДС в Плевен с пълно единодушие е взела решение да подкрепи кандидатурата на кмета Георг Спартански, след като той обяви, че ще се кандидатира за втори мандат чрез гражданска подписка и инициативен комитет. Това съобщиха днес областният лидер на СДС в Плевен д-р Марияна Лазарова и общинският председател на партията Пепо Петков.      „Това решение не е в противовес с известното в публичното пространство – че имаме рамково споразумение с ГЕРБ. Националният съвет на СДС още миналата година взе решение, че местните структури ще имат пълната свобода да се коалират по места както преценят и както се разбират най-добре с другите си приятели от дясно-център. Ние и досега работихме за г-н Спартански. Смятам, че моралът на нашата партия ни задължава да го подкрепим и за неговия втори мандат“, поясни д-р Лазарова.   „Подкрепяме Георг Спартански за втори мандат на база на водената досега от него политика на петте „п“ - почтеност, професионализъм, прозрачност, публичност, практичност при управление на общинските дела. И най-вече, защото той изпълни това, което обеща в предизборната си кампания преди 4 години. В преговори сме с партиите от дясното политическо пространство в Плевен да се явим с обща листа за общински съветници на местните избори“, допълни Пепо Петков. ", "date": "2019.09.09", "title": "СДС ще подкрепи Георг Спартански в кметските избори"}
{"url": "https://www.actualno.com/moresport/blizo-100-koloezdachi-uchastvaha-v-enduro-seriite-na-pamporovo-news_1373843.html", "text": "      През уикенда по склоновете над Пампорово и Смолян се проведе четвъртият кръг от българските ендуро серии. Състезанието бе много оспорвано и в него се включиха близо 100 колоездачи от цяла България и съседните страни, съобщиха от „Пампорово“ АД.      Ендуро дисциплината в планинското колоездене е много интересна и набира все по-голяма популярност както у нас, така и по света. Представлява комбинация между спускане и въртене с високо физическо натоварване, а „Елевейшън 999“ е единственото подобно състезание в България, което включва общо два състезателни дни.   Участниците в състезанието бяха изправени пред девет специални етапа с високо физическо натоварване, а общата дължина на състезателните отсечки бе над 26 км. Като допълнително затруднение състезателите трябваше да достигнат на самоход до голяма част от етапите, като преминат близо 20 км с въртене.\r\nНай-оспорвана бе надпреварата при мъжете елит, където разликата във времената между първите двама бе едва 23 стотни. Първи се класира дългогодишният шампион на България Иван Колев с време 40:24.25 мин., а втори след него остана представител на местния отбор Стоян Върбанов. Трети се класира младата надежда Калоян Буреш с общо време 45:27.26.  При мъжете над 30 конкуренцията също бе много голяма. Първи се класира Милан Димов, следван от Георги Петров и Асен Гергинов. При ветераните над 40 години най-добро общо време успя да постигне Огнян Герджиков, а на второ и трето място на почетната стълбичка се наредиха Бойко Иванов и Стефан Седефчев.\r\nПри дамите най-добро време от 58:30.60 мин. успя да постигне ендуро шампионката на България за 2019-на Виктория Гончева, следвана от Станимира Пешева и Венета Захариева. При юношите най-добре се представи Симеон Дулевски, следван от Костадин Паскалев и Борислав Гарибов.   „Елевейшън 999“ е едно от най-трудните и интересни събития в България и региона, като тази година бе четвърти кръг от  българските ендуро серии.     ", "date": "2019.09.09", "title": "Близо 100 колоездачи участваха в ендуро сериите на Пампорово"}
{"url": "https://www.actualno.com/curious/luboven-horoskop-za-9-13-septemvri-news_1373838.html", "text": "       Овен       Обвързаните Овни трябва да се подготвят за една красива любовна седмица. Всичко, от което се нуждаете, е в ръцете ви, само трябва да отворите очите си, за да го видите. Телец Много ваши мечти ще са на път да се сбъднат. За Телците, които се намират в сериозна връзка, седмицата ще предложи и много приятни любовни изненади. Възползвайте се.   Близнаци Любовта се усеща във въздуха! Трябва само да се настроите на по-романтична вълна и да се пуснете по течението. Рак     Ако последно време сте усещали застой в любовта, това ще започне да се променя. Няма да има никакви разтърсващи емоции, но няма да има и \"облаци\" на любовния фронт. Лъв Ако успеете да подобрите комуникацията, ще промените и динамиката на връзката си. Сега е моментът да говорите за това, което ви вълнува.  ", "date": "2019.09.09", "title": "ЛЮБОВЕН хороскоп за 9-13 септември "}
{"url": "https://www.actualno.com/starazagora/nonument-pyrformans-na-chinijata-na-buzludja-news_1373850.html", "text": "      Артистично приключение с , организират от 24-ото Габровско биенале на хумора и сатирата на 14 септември от 14 часа. Пред Чинията на връх Бузлуджа публиката ще може да участва в пърформънс под формата на пиеса за слушане, докато се разхожда около социалистическия монумент. Участниците ще преживяват архитектурата му и ще станат свидетели на сцени от историята му и ще получават инструкции за изпълнение на обичайни ежедневни жестове. Събитието ще се доближи с дискретността си до протестните пърформанси на Иржи Кованда в Прага от 1976 и на Ердем Гюндюз в парка Гези в Истанбул от 2013 г. Единственото, което желаещите да се включат в това приключение е да си носят смартфони и слушалки. Организаторите предвиждат от Габрово, Казанлък и Велико Търново. До паркинга под Чинията ще може да се стигне и със собствен транспорт.      Ден преди пърформанса в Музея на хумора и сатирата в Габрово ще се открие в която са представени нонументи - монументи, които в резултат на идеологически промени са загубили или променили стойността си на символи. При създаването си те са били места за възхвала и памет, но по-късно биват забравени и оставени на влиянието на времето и сега напомнят за непостигнати утопии, принуда и съучастие. Изложбата представя примери от Централна и Източна Европа от платформата Nonument.org, и обръща специално внимание на паметника на връх Бузлуджа. На нея ще могат да бъдат видени документални материали, фотографии и филми от проектирането, планирането, строежа, функционирането, затварянето, разграбването и разрухата на монумента, както и карикатури и вицове с познати метафори и скорошни исторически събития.\r\nИзложбата \"Нонументи\" ще остане в музея до края на януари 2020-а, а биеналето може да се разгледа до края на септември. За габровските участници в пърформанса на Бузлуджа организаторите предлагат тур в биеналето от 10:30 часа, в който ще ги води Маргарита Доровска, директор на Музея на хумора и сатирата.           ", "date": "2019.09.09", "title": "\"Нонумент\" - пърформанс на Чинията на Бузлуджа "}
{"url": "https://www.actualno.com/politics/stefan-danailov-plasha-se-ot-ekzaltiranite-jeni-news_1373765.html", "text": "             Той обаче е готов със съвети за кампанията за на Мая Манолова. Това съобщи Данаилов пред BTV.   \"Аз съм вдовец. Вдовецът гледа жените по особен начин. Това са две хубави жени, различно уморени.Това са интересни и умни жени\", така започна коментара си Данаилов за кандидат – кметовете на София - и .\r\nТой ги посъветва да имат повече женственост, мисъл и по-малко емоция в кампаниите си.  Появата на Мая Манолова на изборите за кмет на София притеснява лидерът на ГЕРБ , смята Данаилов. Според него в момента премиера го \"стяга чеппика\" и той винаги е \"особено развълнуван\", когато говори за бившия вече омбудсман.\r\nЗа Данаилов би било опасно Мая Манолова поведе кампанията си \"по схемата Фандъкова-Борисов\". Нещо, с което БСП е \"пресолило манджата\" на евроизборите и е сгрешило.   \"Преди време й казах, че не става за президент. Сега най-отговорно казвам, че каквото и решение да вземе моята партия, аз съм „за” Манолова да бъде кандидат за кмет на София\", заяви актьорът.    \"Плаша се от екзалтираните жени. Малко се страхувам от нейния инициативен комитет. Това са едни млади хора, които са много остри, много викащи и напрягащи. А тя е много склонна да приеме това и да продължи по техния начин. Така че я съветвам да укроти тона\", каза Ламбо.\r\nСпоред него, силата на Мая Манолова е в това да решава проблемите по своя си начин.\r\nДанаилов коментира, че кандидатът на ГЕРБ е Йорданка Фандъкова е доста уморена, рутината също пречи. Това са недостатъците, които според него, вече й пречат да изпълнява задълженията си.   \"Прави впечатление, че каквото и да се случи, минава покрай нея и все някой друг го е извършил. А цялата отговорност носи тя. Симпатизирам на Йорданка Фандъкова...Харесвам я, но винаги съм гласувал против нея и е ясно защо\", допълни Данаилов. ", "date": "2019.09.09", "title": "Стефан Данаилов: \"Плаша се от екзалтираните жени\""}
{"url": "https://www.actualno.com/asia/erdogan-s-novi-preduprejdenija-kym-sasht-otnosno-zonata-za-sigurnost-v-sirija-news_1373853.html", "text": "      Турция ще продължи да действа самостоятелно, ако създаването на зона за сигурност в северната част на Сирия не започне до края на септември. Това увери държавният глава на страната Реджеп Тайип Ердоган, съобщава вестник Hürriyet, цитиран от агенция \"Фокус\".      „Ако де факто образуването на зона за сигурност източно от Ефрат с турски войници не бъде започнато до края на септември, Турция няма друг избор, освен да се захване самостоятелно\", заяви Ердоган в източната провинция Малатия.\r\nТой разкри, че Турция и САЩ обсъждат създаването на зоната в Северна Сирия, но с всяка предприета стъпка се вижда, че това, което Турция иска, не съвпада с това, което е в ума на американците. Турският президент бе категоричен, че зоната за сигурност не може да бъде създадена само с „три-четири полета на хеликоптери дневно, 5-10 патрула или няколкостотин войници в района“. Съгласно думите му, трябва да се гарантира сигурността в целия регион, така че да бъде възможно завръщането на един милион сирийски бежанци.   „Искаме да създадем зона, чиста от „Ислямска държава“, „Работническата партия на Кюрдистан“ и нейните клонове. Само по този начин можем да гарантираме, че нашите сирийски братя и сестри, живеещи в страната ни, в Европа или другаде, могат да се върнат в домовете си да живеят в мир и сигурност“, обясни президентът.  Той също така подчерта, че Турция полага интензивни усилия в сътрудничество с Русия и Иран, за да предотврати „новите кланета\" на сирийския режим в северозападната провинция Идлиб.       ", "date": "2019.09.09", "title": "Eрдоган с нови предупреждения към САЩ относно зоната за сигурност в Сирия"}
{"url": "https://www.actualno.com/goodnews/darete-kniga-za-chitalishte-v-katrishte-news_1373857.html", "text": "      Библиотеката на София както и нейният екип ще се включат с лични дарения от книги, за да може максимално да се възстановят изгорелите книги.      \"Приканваме всички наши читатели – настоящи и бъдещи – да се включат в каузата. Всеки желаещ да дари книга може да я донесе в централната сграда на Столична библиотека, пл. „Славейков“ 4, а ако няма възможност да я донесе, може да даде своята заявка на тел.: 02/8015937 и екип на библиотеката ще дойде да я вземе лично. Всеки, дарил книга, ще получи подарък от Столична библиотека безплатна читателска карта.\", пише в съобщението на Столична библиотека.   Критерият за подбора на книгите е да бъде от български класици и съвременни български автори в помощ на учениците.\r\nСрокът за набиране на книгите е 12 септември 2019 г. до 17:00 ч.    ", "date": "2019.09.09", "title": "Дарете книга за читалище в Катрище"}
{"url": "https://www.actualno.com/asia/afrikanskata-chuma-po-svinete-stigna-do-filipinite-news_1373755.html", "text": "      В понеделник от Филипините съобщиха за първите си случаи на африканска чума по свинете, превръщайки се в поредната страна, засегната от болестта, която покоси прасета в Европа и Азия  и повиши цените на свинско месо в световен мащаб.       Заразени прасета са открити в два града в близост до филипинската столица Манила и властите са изолирали  над 7000 прасета в радиус от един километър, заяви министърът на земеделието Уилям Дар, цитиран от световните агенции. Той каза, че нацията не е изправена пред епидемия и призова филипинците да продължат да ядат свинско месо, което е важна позиция на пазара и представлява 60 процента от консумацията на месо във Филипините.   Азиатската държава е осмият по големина в света производител на свинско месо, а свиневъдната ѝ промишленост се изчислява на 260 милиарда песо (5 милиарда долара), сочат данни на Земеделското ведомство, припомня БГНЕС.  Дар заяви, че 14 от 20 проби, изпратени в лаборатория във Великобритания, показват положителен тест за африканска чума по свинете, но ще отнеме още една седмица, за да се потвърди колко се е разпространила болестта.\r\nВластите подозират, че случаите на чума по свинете произтичат от отглеждане на свине в задния двор, където прасетата се хранят с помия от остатъци от храна от хотели и ресторанти.\r\nСпоред Манила вирусът може да бъде проследен и до контрабандно замразено месо и връщащите се от чужбина филипински работници, които са носели със себе си заразени месни продукти.     ", "date": "2019.09.09", "title": "Африканската чума по свинете стигна до Филипините "}
{"url": "https://www.actualno.com/curious/3-te-zodii-koito-dejstvat-predi-da-misljat-news_1373804.html", "text": "      Народната мъдрост гласи: „Измерете седем пъти, режете веднъж“. Това означава, че преди да направите нещо или да кажете нещо, трябва да помислите внимателно. Но, за съжаление, не всеки действа така. И трите най-импулсивни знака на зодиака знаят това, но невинаги се придържат към правилата.      Първо казват, след това мислят: 3 от най-импулсивните зодии от хороскопа са в този списък!   Някои хора са склонни да правят точно обратното - първо правят неща, а след това се замислят - заслужаваха ли си? В психологията тази черта на характера се нарича импулсивност. Днес ще ви кажем за кои зодии, това е най-типично. Близнаци   Те са едни от най-импулсивните знаци в хороскопа. Обикновено действат с глава и когато започнат да мислят за последствията, вече е късно. Тогава се втурват да коригират ситуацията, молят за прошка, опитват се да променят нещо в себе си, но отново и отново стъпват на същата пътека. За да не загубите роднина зодия Близнаци, проверете, дали наистина мисли, така както казва. Обикновено се оказва, че всичко е било в момента на ярост и бързо поправят думите си. Дева Това е спокоен и най-малко горещ знак от Зодиака. Това, обаче не пречи на представителите му понякога да показват своята импулсивност там, където не би струвала нищо. Девите съжаляват за своята нетърпеливост, но само когато всички възможни грешки са вече направени.       Когато става въпрос за скандали, те винаги имат какво да кажат. Те могат да обидят някого, без дори да се замислят, колко болезнено ще го възприеме човек. Струва си да отдадете почит. Девите знаят как да поискат прошка и искрено да се покаят. Основното тук е, че обиденият невинаги ще поиска да чуе и приеме тези извинения. Козирог Представителите на този зодиакален знак винаги искат всичко около тях да се случи според сценарий, измислен от тях самите. Ако нещо се обърка, Козирогът се откъсва и започва да се ядосва, крещи и псува. Трудно е за онези, които в неправилния момент са били до Козирог. Бъдете готови да изслушате болезнените обидни думи, упреци и претенции.\r\nКогато Козирогът осъзнае, че е отишъл твърде далеч се успокоява. За разлика от Девите, Козирозите не обичат да допускат прошка.\r\nНе е толкова лесно Близнаците, Девата и Козирогът да живеят с такава черта от характера. Поради своя горещ нрав, импулсивност и прекомерна емоционалност, много от тях разбиват живота си, губят приятели, създават врагове. И, за да се преборят с това си качество също няма да е лесно.      Не се обиждайте на близки, които са ви обидили. Може би изобщо не са целели това... ", "date": "2019.09.09", "title": "3-те зодии, които действат, преди да мислят"}
{"url": "https://www.actualno.com/society/npo-objasni-zashto-iskaneto-na-dans-za-neogranichen-dostyp-do-bazite-na-mon-e-nepriemlivo-news_1373859.html", "text": "      Нарушени са основни принципи и права в областта на защита на личните данни. Това счита сдружение Асоциация \"Общество и ценности\" в свое становище, което е изпратено до Министерския съвет.      Становището е във връзка с проекта за Инструкция за достъпа на ДАНС до информационните фондове на Министерството на образованието и науката (МОН). Проектът предвижда до тези бази данни, при положение, че сега за достъп е нужно съдебно решение.   Един от основните принципи на защита на личните данни, който според сдружението е нарушен, е обработването на лични данни да съответства на целта, за която се предоставят данните и само доколкото е необходимо. Целта се определя предварително от администратора на лични данни. В Мотивите към Проекта за Инструкция на МОН се посочва като цел ДАНС да извършва \"справочна дейност\" в информационните масиви на МОН. Това не е ясно дефинирана цел и съответно – обемът на данни, до които се предоставя достъп на ДАНС, не може да бъде ясно дефиниран и на практика е неограничен, се посочва в становището.\r\nДруг основен принцип, който е нарушен според Асоциацията, е даването на достъп за неограничен срок до личните данни на неограничен кръг лица. Достъпът следва да се прекрати с изпълнението на целта, за която е даден. В проекта срокът на достъп на ДАНС до личните данни, събрани от МОН, не може да бъде определен и ограничен за определен период от време, защото целта е неопределена.  В становището се посочва и, че липсват редица изисквания относно идентифицирането на служителите на ДАНС, спрямо изискванията към същите предвидени в други инструкции на ДАНС.\r\n\"Крайно обезпокоително е и, че на практика няма да има ефективен контрол върху този неограничен и безсрочен достъп на ДАНС до информационните масиви на МОН, нито реална възможност да се търси отговорност при извършени нарушения на правата на децата и родителите – субекти на личните данни”, посочват от Асоциация общество и ценности.   Според асоциацията, при това положение е невъзможно Комисията по защита на личните данни (КЗЛД) да контролира ефективно какво се случва и съответно да налага санкции при нарушения от ДАНС. И основната причина е, че с инструкцията се минава в полето на националната сигурност, а Регламента на ЕС (GDPR) за защита на личните данни там не може да се прилага.    Пълното становище можете да видите ! ", "date": "2019.09.09", "title": "НПО обясни защо искането на ДАНС за неограничен достъп до базите на МОН е неприемливо"}
{"url": "https://www.actualno.com/music/edni-ot-naj-velikite-djaz-virtuozi-s-koncert-na-6-oktomvri-v-sofia-live-club-news_1373791.html", "text": "       На 6 октомври , неделя, българската публика ще има честта да се срещне с едни от най-успешните и талантливи музиканти в света на Джаза. Израелецът ОЗ НОЙ гостува за първи път в България и поставя страната ни сред държавите, които ще имат удоволствието да се насладят на живо на творчеството му, в компанията на двама също толкова велики музиканти – басистът ДЖИМИ ХАСЛИП и легендарният барабанист ДЕНИС ЧЕМБЪРС .      Виртуозният китарист ще представи своя последен албум BOOGA LOOGA LOO , който излезе на бял свят през март тази година. Феноменът от Ню Йорк запознава публиката с една още по-внушителна и хармонична чувствителност на Джаза. Новият албум разкрива тайните на един обработен почерк, фрапиращо добро звучене и възхитителен примес на бугалу, джаз и  r&b, събужда жаждата за свобода на духа и ни понася в ритъма на безвремието, в което само най-добрите музиканти умеят да ни въвлекат. Неслучайно зад осъществяването на BOOGA LOOGA LOO стоят много влиятелни и умели музиканти като Vinnie Colaiuta, Dave Weckl, Steve Ferrone, басистите Will Lee, John Patitucci и James Genus, и кийбордистите Jerry Z и Brian Charette.  Израелецът стартира своята кариера едва тринадесетгодишен, свирейки джаз, блус, поп и рок. На 16 вече свири с най-добрите музиканти в Израел, а на 24 е част от бенда на най-известното телевизионно шоу. През 1996 се мести в Ню Йорк и дава старт на неочаквано добра кариера. През 2003 година издава първия си албум OZ LIVE, записан в американското Bitter End студио. Следват 8 албума, стотици концерти и честта да си акомпанира с едни от най-могъщите музиканти в бранша.\r\nЗа европейското си турне ОЗ НОЙ пристига с още двама музиканти, небезизвестните ДЖИМИ ХАСЛИП (Yellowjackets, Allan Holdsworth) и ДЕНИС ЧЕМБЪРС (John McLaughlin, Santana, Steely Dan). БИЛЕТИТЕ са в продажба в мрежата на EVENTIM, OMV и ДЮКЯН МЕЛОМАН на цена 40 лева. На място в деня на концерта ще са 50 лева. Билетът не гарантира седящо място. Препоръчва се резервация на сайта на клуба – .     ПОВЕЧЕ ИНФОРМАЦИЯ ТУК:     ", "date": "2019.09.09", "title": "Едни от най-великите джаз виртуози с концерт на 6 октомври в Sofia Live Club"}
{"url": "https://www.actualno.com/viewpoint/pornoto-ne-e-v-snimkite-news_1373787.html", "text": "      Сещате се за какво говоря, нали? За опита на един сайт да до един от кандидатите за кмет на София. Дали наистина тези хора си мислят, че са постигнали целта си – да предизвикат отвращение? Със сигурност, но не към обекта на атаката, а само към самите себе си. Ето защо.      Първо, живеем в технологичния и сексуално свободен XXI век. Едва ли има човек (мъж или жена), които да нямат интимни снимки. Трябва да си останал много назад във времето, за да смяташ това за нещо лошо или ненормално. Сексуалността е нещо напълно нормално, както нуждата ни от храна и вода. Както се казва – здрав секс, здрав дух. Авторите на статията явно не могат да се похвалят с това щом имат за цел да ударят точно по този начин.\r\nОсвен това някак е по-добре в крехките 20 години да се опитат злоупотребите с алкохол и по-свободно поведение, за да се натрупа опит и да се освободи пространство и за други по-съществени неща в зряла възраст. Авторите и отговорните лица за статията явно не са прескочили и този етап от развитието си.\r\nОпитвам се да си представя индивидите, отговорни за пускането на материала. Ако е мъж, не зная защо си го представям по-възрастен, който времето е отдалечило от възможността да участва в някои от земните удоволствия. Ако е жена, тя сигурно трябва да е много нещастна и доста злобно е решила, че това красиво и младо момиче трябва да бъде порицано, защото тя вече не е такава, ако изобщо някога е била. Иначе от къде тази злоба към едно красиво и младо момиче? Не дай си Боже да имат деца, внуци, внучки, защото както виждаме много лесно изтичат тези снимки, а никога не знаеш животът от коя страна ще те постави. Но тяхната мисъл едва  ли има този обхват. Той е характерен за по-широко скроените хора.  Не е хубаво да се набляга на визията, но точно това се случва тук - затова си позволявам тези интерпретации. И не трябваше да им отделям толкова много време, защото по-важното е друго и то е невидимо – чувството за уважение, чувството за зачитане на човешкото достойнство, етиката - все едни такива невидими човешки качества, които придават ценност на човека, обществото и медиите.\r\nНе бива и да се забравя, че \"хората\", взели решение това да се публикува, пръстите на този, който са извършили действията по клавиатурата, всеки един участник в този процес са плод да сексуални действия на своите родители. Те не са били заснети, но резултатът е... не е добър и съществува, ходи по тая земя и хвърля компромати... Т.е. ефектът е по-неприятен и дълготраен, от която и да е интимна снимка. А актът на публикуването на тези снимки превръща сайта им в порносайт. Само че в порносайтовете има раздели. Какъв ли ще тук – секс с по-пълен мъж, или с фолк певица, игри с импотенти... Вероятно ще има с какво да го запълнят май...\r\nТова не е първият начин за опит за дискредитиране с интимни снимки. Преди това имаше един директор на училище, двама политически лидери с намек за тяхната хомосексуалност. Сега е жена. Че живеем в хомофобско общество не е тайна, а случилото се припомня, че живеем и в секситко общество. Толкова е лесно да се дискредитира една жена с нейната сексуалност. Толкова лесно и толкова примитивно, някак забравяйки, че майка им, която ги е родила, също е жена... Ако използваме завещаното от Фройд, да не би публикувалите тези снимки просто искат да се върнат назад към първоизточника си?    Шегата на страна. Случилото се е сериозно, защото показва, че микрофонът на българската журналистика се е превърнал във вибратор, само че не носи удоволствие...\r\nПитам се и това не е ли достатъчен повод специализираните органи да нахлуят в редакцията на сайта и май ще е приятно да го гледаме наживо... Ох, отплеснах се - в порното не се случва така, както в живота...\r\nЗа финал - вижте как актриса се справи с изнудвач, заплашвал да пусне голите ѝ снимки в        ", "date": "2019.09.09", "title": "Порното не е в снимките"}
{"url": "https://www.actualno.com/europe/parij-predupredi-es-njama-da-razreshi-novo-otlagane-na-brexit-news_1373777.html", "text": "      Брюксел няма да се съгласи да предостави на Обединеното кралство ново отсрочване на Brexit. Това предупреди министърът на външните работи на Франция Жан Ив Ле Дриан, отбелязва електронното издание Politico в европейската си редакция, цитирано от Агенция \"Фокус\".      \"Британците трябва да ни кажат какво искат\", подчерта първият дипломат на Париж пред местни медии и допълни: \"Няма да предоставяме удължаване на срока на Brexit на всеки три месеца\".   Отговорът от Великобритания не закъсня - пред медиите на Острова британският министър на финансите Саджид Джавид заяви, че премиерът на Обединеното кралство иска ново споразумение, а не удължаване на срока.\r\n\"Премиерът ще отиде на заседанието на [Европейския] съвет на 17 и 18 октомври, ще се опита да постигне сделка. Със сигурност няма да иска удължаване в тази среща\", подчерта Джавид.  Миналата седмица предложение, с което да спре излизането на страната от структурите на Общността без споразумение. Актът бе опит на депутатите да принудят Джонсън да поиска удължаване на срока за Brexit за яннуари, ако не успее да постигне ново споразумение с ЕС.\r\nДжонсън пък многократно подчерта, че Великобритания ще напусне Блока на 31 октомври, със или без сделка, и предложи предсрочни избори през октомври, преди срещата му с евролидерите. Днес британският парламент ще заседава по казуса.    ", "date": "2019.09.09", "title": "Париж предупреди: ЕС няма да разреши ново отлагане на Brexit"}
{"url": "https://www.actualno.com/curious/3-priznaka-che-toj-e-vluben-v-teb-spored-zodijata-mu-news_1373795.html", "text": "      Хората са загадъчни - това е факт, особено за лица от противоположния пол. Трудно е да дешифрираш, какво казват или правят, дори и да не се интересуваш от тях. Какво можем да кажем, когато ги харесваме.      Астрологията не може със сигурност да предскаже поведението на друг човек, но може да предложи възможни интерпретации на поведението, в зависимост от зодиакалния знак. Овен (21 март - 19 април) Овенът е най-демонстративният от всички знаци. Ако той се влюби във вас, ще узнаете за него от постоянството му. Той ще иска да бъде с вас, през цялото време. Периодично ще демонстрира своите приятни качества.   Телец (20 април - 20 май) Телецът е трудно да го разбереш, затова е и трудно да разбереш, какво чувства към теб. Ако се смее на шегите, усмихвайки се с очи, това е знак за силните му чувства. Друг начин, по който Телецът показва своята привързаност, са приятните малки неща и знаци на внимание, които ви показва. Близнаци (21 май - 20 юни)     Близнаците са социална пеперуда. Те се интересуват много от хората, внимателно слушат всичко, което казвате. Близнаците ще звънят, ще изпратят съобщения без причина, ще говорят с вас за живота. Рак (21 юни - 22 юли) Раците запазват чувствата си. Може да не знаете, че са се влюбили във вас, докато не предложат брак. Въпреки това, един от начините, по които проявяват силни чувства, е тенденцията да се действа рязко и мощно. Той искат да ви предпази от всякакви неприятности и скърби. Лъв (23 юли - 22 август) Ще научите, че Лъвът е влюбен във вас, чрез големите жестове и подаръци. Така, например, ще ви подари хиляда червени рози или ще каже, че ви обича, ако седнете в този „бял кадилак“. Той също така обича да ви показва на приятелите си и без проблем споделя чувствата си с тях и вас.   Дева (23 август - 22 септември) Девата е обратното на Лъвовете и докато Лъвовете стават по-смели с тези, в които се влюбват, Девата става по-спокойна. Може да си помислите, че са направили нещо нередно или че са полудели по вас, но просто мислят как да ви помогнат и как да улеснят живота. Ако противник застане на пътя, Девата ще отстъпи, така че се уверете, че никой не ”блокира“ пътя към сърцето ви. Везни (23 септември - 22 октомври) Мъжете везни са отворени, когато става дума за щастливо чувство на любов. Те могат да се откажат от показност в чувствата директно. Ако Везните се влюбят във вас, ще го покажат, като положат усилия да прекарат време с вас. Мъжът Везни ще покаже намеренията си с класически език на тялото, като целувки, прегръдки и докосвания на обществени места. Той иска всеки да знае как се чувства към избраницата си.    Скорпион (23 октомври - 21 ноември) Скорпионите са интензивни, но когато се влюбят, ще се почувствате така, сякаш сте под рентген. Когато погледнете в тях ще усетите топлината на страстта им. Дори няма да се налага да питате. Той знае, какво прави. Стрелец (22 ноември - 21 декември) Когато Стрелец ви дава време, това показва, колко много се интересува от вас. Стрелец има много приятели и интересни познати, места, които не е посещавал. Има редица събития, които го вълнуват. Така, че ако намери време за вас, това е огромен знак, че се е влюбил. Козирог (22 декември - 19 януари)    Ако Козирогът се влюби във вас, той ще ви каже това директно. Това може да не е най-романтичната декларация за любов, която сте чували, но е в неговия начин. Козирозите може да не са най-романтичните, но сърцата им светят от страст. Водолей (20 януари - 18 февруари) Водолеите могат да са много загадъчни и да скрият чувствата си. Мъжът водолей, знае, че се влюбва, но просто не вижда причина да го показва. Може да се наложи да проучите този въпрос. За целта, проверете профила му в социалните мрежи или разпитайте приятелите и семейството за това, което говори за вас. Риби (19 февруари - 20 март) Рибите показват, че са се влюбили във вас, правейки се на емоционално уязвими. Мъжът Риби ще предвиди желанията на избраницата си, преди тя да разбере, какво иска. Когато Рибите са обичани, те ще накарат половинката си да се почувства чута и разбрана. ", "date": "2019.09.09", "title": "3 признака, че той е влюбен в теб, според зодията му"}
{"url": "https://www.actualno.com/curious/3-te-zodii-s-lubovni-iznenadi-prez-septemvri-news_1373797.html", "text": "      Астролозите смятат, че късметът през септември ще бъде свързан с хармоничните аспекти на Юпитер, Уран и Нептун, както и с позицията на Венера и Юпитер в техните знаци. Кой има късмет, през септември и какви любовни изненади може да очаква, научете сега.       Дева През първата половина на септември Венера ще бъде в знака на Дева. Именно Девата в този момент може да е една от най-щастливите зодии на зодиака. Венера ще внесе хармония, духовен и материален комфорт в живота на всички деви, а в любовта няма да спести приятните изненади. Девата ще вижда в хората само доброто и ще обръща внимание само на приятни и красиви събития.    Везни   През втората половина на септември Венера ще бъде на страната на Везни. Сега има късмет в любовта този зодиакален знак. Успехът за Везните ще съпътстват в почти всичко: пари, свободно време, изкуство, любов, саморазвитие, търсене в обществото и работа, разкриване на таланти, обучения, подобряване на външния вид. Стрелец Юпитер през септември е в знака на Стрелец. Той обсипва Стрелеца с всички благословения, но има вредните влияния от други планети, които ще пречат на работата му. Стрелецът заема едва третото място по любовни афери през септември. И за да бъдем по-точни, той ще имат късмет само на 28-29 септември.        Девата и Близнаците 1 септември е тригонът на Меркурий с Уран. Този ден ще донесе късмет и любовни изненади на Деви и Близнаци. Те имат късмет по отношение информацията. Навременната информация, полезни съвети и идеи ще помогнат в любовта, работата, на пътя, при пътувания. Уран е непредсказуем и трябва да сте подготвени. Дори през деня ще трябва неочаквано да се променят плановете, за да не се изпусне късмета. Телец и Везни На 28 и 29 септември секси стилът на Венера с Юпитер ще донесат любовни изненади и късмет на Телец и Везни. Наред с това, Телец го очакват успехи в работата. Това може е насочено към подобряване работния график, приятна работа на непълно работно време, за която ще плащат добре. С две думи - печеливша работа. За Везните този период е свързан с красота, външен вид, популярност, творческата самореализация. Очарованието и приятният начин на общуване на Везни ще бъдат високо оценени от другите и те спокойно ще могат да разчитат на подкрепа от влиятелни хора. ", "date": "2019.09.09", "title": "3-те зодии с любовни изненади през септември"}
{"url": "https://www.actualno.com/burgas/zamestnik-ministyr-sliza-pod-vodata-za-da-chisti-morskoto-dyno-na-burgaskija-zaliv-news_1373782.html", "text": "      В кампанията на bTV за почистване на страната от ненужните отпадъци се включва и зам.-министърът на околната среда и водите Атанаска Николова. По този повод тя ще бъде в Бургас на 14 септември.      Николова ще се спусне под водата, благодарение на екипировката и помощта на Клуб „Приятели на морето – Бургас“. разговаря с Живко Давидков, който дълги години е бил председател на сдружението: “Не само заместник-министър Николова ще може да облече водолазен костюм и да влезе под водата. Всеки, който иска, може да се включи в инициативата. Трябва обаче да има силна психика, защото това начинание не е за всеки. Нашата дейност е малко екстремна и не е за хора с по-слаба психика. На моста, където най-вероятно ще е началният пункт, хората могат да участват и като зрители, защото самото действие е интересно и атрактивно. Морето носи боклуци и от други места, не само от нашия залив. В повечето случаи то ги изхвърля на брега. Ние ще се опитаме да извадим от водата тези, на които не им е там мястото\".\r\nОт Бургаският мост започва подводното събиране на отпадъци. Екипи на РИОСВ и доброволци ще има и на други места. Те ще почистват района на солниците и водопада „Докузак“, който се намира в Странджа планина.   Замърсяването с отпадъци от различен характер е нещо нормално за цивилизацията, смята Живко Давидков. Той не е съгласен с теорията, която се лансира в световен мащаб, че пластмасата е превзела океаните и моретата. Съветва да не вярваме на всичко, което се пише, а да пазим природата и да сме отговорни към нея.\r\nТакива са и идеите на Клуб „Приятели на морето – Бургас“ - да възпитава младите хора да опазват биологичното разнообразие в Черно море, да обичат морето, да пазят традициите, да популяризира водните спортове, както и всички добри морски практики.     ", "date": "2019.09.09", "title": "Заместник-министър слиза под водата, за да чисти морското дъно на Бургаския залив"}
{"url": "https://www.actualno.com/crime/otkriha-tjaloto-na-67-godishen-myj-kraj-vidin-news_1373775.html", "text": "      Открито е тяло на 67-годишен мъж в местността Средока. Това съобщиха от ОДМВР – Видин. Тялото е намерено на 6 септември.      В 10.30 часа жител на Буковец сигнализирал на тел.112 за открито безжизнено тяло на 67-годишен мъж от Видин в близост до нива в местността Средока в землището на селото.   Дежурна оперативна група извършила оглед на местопроизшествието, следи от насилствена смърт не били констатирани. Трупът е транспортиран за аутопсия в МБАЛ - Видин. По случая в РУ - Видин е образувано досъдебно производство. ", "date": "2019.09.09", "title": "Откриха тялото на 67-годишен мъж край Видин"}
{"url": "https://www.actualno.com/europe/emil-radev-rano-e-da-se-kaje-koj-shte-e-resoryt-na-nashija-evrokomisar-news_1373769.html", "text": "      \"Информацията за ресора на България в ЕК – \"Образование и култура\", вероятно не  е достоверна, самата Еврокомисия я опроверга. Съвсем в ранна фаза по структурирането на новата ЕК сме, буквално преди часове станаха ясни всички излъчени кандидати за комисари. Рано е да се каже кой ще е ресорът на нашия еврокомисар и докато няма напълно структуриране на ЕК, няма как да се каже, че една или друга държава е договорила даден ресор\".      Така коментира информацията, че най-вероятно ще получи ресор \"Образование и култура\" в новата Европейска комисия евродепутатът от ГЕРБ Емил Радев пред БТВ.   Образованието и културата, ако така бъде структуриран този ресор, ще има през следващия програмен период над 45 млрд. евро бюджет, уточни още той.\r\n\"Има голяма борба за ресорите, но самият председател на ЕК  отбеляза, че трябва да се върне баланса, който беше нарушен с излъчването на петте големи в европейските институции\", каза още Радев.  Точно в този момент в нашата съседка Гърция текат процеси, които са опасни за националната ни сигурност. Така евродепутатът Емил Радев обясни думите на премиера , че точно в този момент не е изгодно за България да влиза в Шенген.\r\nТой припомни, че така или иначе в шенгенското пространство има възстановени гранични проверки, пише БГНЕС.   \"Над 70 000 има по островите, пренаселиха се мигрантските лагери там. започна да извозва от островите северно от Солун голям брой мигранти и много повече зачестиха опитите да се преминава българо-гръцката граница\", обясни евродепутатът.    По думите му за България е било важно важно да има пълен достъп до информационните системи на Шенген, защото това ни пази от тероризъм и организирана престъпност. ", "date": "2019.09.09", "title": "Емил Радев: Рано е да се каже кой ще е ресорът на нашия еврокомисар "}
{"url": "https://www.actualno.com/education/chastnite-uroci-za-uchenici-stigat-do-50-lv-na-chas-news_1373793.html", "text": "      На прага на 15 септември родителите вече пресмятат разходите за подготовката на учениците за новата година в клас. Освен тях обаче, ще трябва да се заделят пари и за частни уроци. Цените им варират. Подготовката в школите излиза около 1 000 лева годишно, а индивидуалните уроци вървят между 30 и 50 лева на час. Според последните проучвания на образователен сайт 18% от учениците вярват в частните уроци при подготовката за училище, а между 50 и 100 лв. за дете всеки месец отиват за допълнителни курсове.      В София сумата надхвърля 100 лв. месечно. Инвестициите в паралелно образование са най-много при учениците в 7 клас. Има школи, които предлагат курсове по всички предмети от училище - както индивидуални уроци, така и в групи от по 5-6 деца. Интересното е, че вече почти всички деца ходят на тях. Някои започват подготовката си още от 6 клас. Един групов урок от два учебни часа в школа струва 15 лева. За всеки ученик в школа месечно отиват поне 240 лв. само за допълнителните уроци по български и математика.   Проверка на Нова телевизия в официалните ценоразписи на школите показва, че индивидуалните уроци вървят между 30 и 50 лв. на час в София. Преподаването в група излиза между 1000 и 1500 лв. за учебната година. Месечните занимания в отделните курсове в школите към държавата или общините ще струват между 10 и 60 лева, показва още нашата проверка. В някои от частните центрове месечната такса за извънкласна дейност може да достигне и 300 лв. ", "date": "2019.09.09", "title": "Частните уроци за ученици стигат до 50 лв. на час"}
{"url": "https://www.actualno.com/burgas/razlichni-iniciativi-pravjat-sydebnata-vlast-po-dostypna-news_1373799.html", "text": "      Фотоизложба, подредена в Бургаската съдебна палата, показва различните инициативи, в които е участвала институцията през годините. Снимките се намират във фоайето на Окръжен съд. На тях могат да се проследят кампаниите, свързани с дни на отворени врати и други образователни инициативи на Бургаския окръжен и районен съд, проведени през годините.      По този повод съдия Росица Темелкова, председател на Окръжен съд Бургас сподели:\r\n„В работата си ние от Окръжен съд Бургас, винаги се стремим към прозрачност и осъществяване на диалог с младите хора. Наблюдавам процеса като тенденция и в районните съдилища от бургаски регион. В тази изложба сме се постарали да включим и представим организирани срещи и проведени инициативи, реализирани съвместно от двете съдебни институции. Магистратите усърдно изнасят открити уроци по Образователната програма, с цел информираност на младите хора. Регулярно отваряме вратите си за посещения на ученици в съдебни заседания. Нашето желание е да представим всичко това публично. Да направим тази паралелна инициативност на съда, достъпна за обществеността“.   Работата с ученици и студенти на съдебни теми, провеждането на различни викторини, са част от експозицията. Тя показва и посещенията на млади хора в открити съдебни заседания,симулативни процеси, награждаване на талантливи ученици и студенти, участвали в конкурси за есе на теми „Съдебната власт – доверие в закона“, „Моето право е моята отговорност“ и „Етичните проблеми на правната професия“. Фотосите са 46 на брой и могат да бъдат видени от всеки, който проявява интерес. ", "date": "2019.09.09", "title": "Различни инициативи правят съдебната власт по-достъпна"}
{"url": "https://www.actualno.com/europe/pilot-razkri-che-putin-e-bil-seriozno-zastrashen-ot-samoletna-katastrofa-news_1373703.html", "text": "      Владимир Федорушкин, отличен пилот и бивш командир на руския президентски самолет, разкри, че веднъж той и неговите пилоти са преживели спешна ситуация с руския президент Владимир Путин на борда, която е била толкова опасна, че почти е могла да доведе до сериозен инцидент, предаде БГНЕС.      Пред РИА Новости Федорушкин обясни, че инцидентът е станал по време на полет от руската столица до родния град на Путин Санкт Петербург.   \"Времето и в Москва, и в Санкт Петербург беше много лошо за летене, със странични ветрове и на двете места. Ние излетяхме и докато бяхме на около 5-6 000 метра във въздуха, попаднахме в турбуленция. Беше буря в ясно небе\", припомни си пилотът.\r\nСпоред пилота-ветеран, полетът е бил най-трудният му полет в четиридесетгодишната му служба като професионален авиатор.  \"Автопилотът продължаваше да бъде извън контрол, изкачихме се на девет хиляди метра и се разклатихме толкова зле, че ако не бяхме закопчали предпазните колани, щяхме да ударим с глави на тавана\", каза Федорушкин.\r\n\"По време на приземяването в Санкт Петербург дъждовната вода беше толкова силна, че почти покриваше летището\", отбеляза пилотът.   Федорушкин каза, че след кацането на летището в Пулково в Санкт Петербург, Путин го помолил да дойде в кабинета му, за да попита \"какво е това\". \"Говорихме малко за това. Разбира се, че беше неприятно изживяване. Вероятността самолетът да излети от кацащата лента беше около 90 процента. Но успяхме\", завърши пилотът-ветеран. Федорушкин не уточни кога се е случил инцидентът.    Президентът на Русия лети на борда на силно модифицирана версия на Ил-96, руски самолет с широка каросерия, проектиран от корпорация \"Илюшин\". Флотът на президентските Ил-96 се състои от четири самолета, всички те са построени от Воронежската авиационна фабрика. Твърди се, че самолетът има серия от усъвършенствани функции за сигурност, включително защитно покритие по протежение на рамката за объркване на радари, система за заглушаване срещу ракети MANPAD и дори собствена система за ПВО. Първият от самолетите е доставен през 1995 година, като още три са приети съответно през 2003, 2013 и 2015 година. ", "date": "2019.09.09", "title": "Пилот разкри, че Путин е бил сериозно застрашен от самолетна катастрофа"}
{"url": "https://www.actualno.com/smolyan/blizo-600-voenni-se-vkluchvat-v-uchenie-na-suhopytnite-vojski-rodopi-2019-news_1373759.html", "text": "      От 9 до 20 септември 2019 г. в района на гр. Смолян ще се проведе тактическо учение на сухопътните войски с международно участие „Родопи - 2019“. В него ще участват близо 600 военнослужещи от България, Румъния, Полша, Чехия, Австрия и Центъра за изследване, изграждане и усъвършенстване на способности на НАТО за водене на „Планинска война” в град Полче, Словения.      От въоръжените сили на България в учението ще участват 490 военнослужещи от 101-ви алпийски полк, 2-ра механизирана бригада, 4-ти артилерийски полк, 55-ти инженерен полк, 61-ва механизирана бригада, 78-ми батальон за осигуряване, 110-ти логистичен полк, Националния военен учебен комплекс \"Чаралица\" и Националния военен университет „Васил Левски“, съобщиха от Министерството на отбраната.\r\nЦелта на учението е да се повиши взаимодействието и оперативните способности на формированията при провеждане на съвместни действия в планинско-гориста местност. То е планирано от командира на сухопътните войски генерал-майор Михаил Попов. Ще се проведе от зам.-командира на сухопътните войски бригаден генерал Валери Цолов, а директор на учението е полк. Мирослав Костадинов от отдел „Операции“.\r\nТемата е ,,Участие на 101-ви алпийски полк в отбранителна операция на Сухопътния компонент”.  Медийният ден на учението е 12 септември, когато ще се проведат демонстративни занятия по огнева и алпийска подготовка. ", "date": "2019.09.09", "title": "Близо 600 военни се включват в учение на сухопътните войски „Родопи -2019“"}
{"url": "https://www.actualno.com/asia/kato-v-kriminalen-trilyr-pojaviha-se-oshte-podrobnosti-za-ubijstvoto-na-hashogi-news_1373771.html", "text": "      Зловещи подробности за случая с убития саудитски журналист изплуваха след признания в процеса срещу саудитските заподозрени, които са работили за държавния апарат за сигурност.      Махер Абдулазиз Мутреб, който е трябвало да бъде водач на 15-членния ударен екип на Саудитска Арабия, убил Хашоги е бил ръководител на групата за преговори.   Номер едно по важност е бил генерал Мансур Абу Хюсеин, който идва в Истанбул със саудитския екип. Хюсеин, по заповед на бившия заместник-ръководител на саудитските разузнавателни служби Ахмет ал-Асири, разпореди формирането на три различни екипа за убийството - разузнаване, преговори и логистика. Хюсеин оглавява и трите групи, отбелязва БГНЕС, цитирайки световните агенции.\r\n\"Когато Джамал Хашоги видя кърпа, игла и наркотици на масата, той попита: \"Какво ще правите с тях? Ще ме упоите ли? Отвърнах му: \"Да\".  \"След като Джамал умря, помислих първо да погреба тялото му в градината ( ). Но тогава наредих на екипа да разчлени  тялото му, притеснявайки се, че то ще бъде открито\", казва саудитският разузнавач и бивш дипломат Мутреб, който е играл ключова роля при убийството на Кашоги, съобщи в. „Сабах“.\r\nСпоред показанията на Мутреб, ударният отряд от Саудитска Арабия поискал от саудитския генерален консул в Истанбул да му бъде осигурено  място за срещата с Хашоги. По време на срещата Хашоги беше помолен да се върне в Саудитска Арабия и да разговаря със сина си Салах, за да му каже, че скоро ще бъде в Саудитска Арабия. Той обаче отказа.   Мутреб твърди, че с наркотици. \"След като Джамал отказа доброволно да дойде в Рияд, разбрах, че трудно ще го принудя да го направи със сила. Затова реших да го убия\", добави той. \"Облякох дрехите му, за да изглежда, че  Джамал излиза от консулството. Сложих си  очилата му. Отидох на площад „Султанахмет“ и облякох собствените си дрехи в тоалетната на джамията. Хвърлих дрехите и очилата на Джамал в кошчето\".       ", "date": "2019.09.09", "title": "Като в криминален трилър: Появиха се още подробности за убийството на Хашоги"}
{"url": "https://www.actualno.com/books/shte-izvyrvim-li-razstojanieto-pomejdu-ni-news_1373706.html", "text": "      Лятото може и да е към края си, но от издателство „Емас“ ни поднасят нова доза озарено настроение – бестселъровата авторка Кейси Уест най-сетне стигна и до българските читатели.      „Разстоянието помежду ни“ ще ви срещне с най-симпатично-саркастичната главна героиня, която е всеизвестна със скептичното си отношение към живота. Кейман е последна година в гимназията, но не смее да се впуска в размишления и мечти за бъдещето. Защото докато съучениците ѝ ентусиазирано кандидатстват за колежи, тя се чуди как да помогне на майка си да задържи магазинчето за порцеланови кукли, на практика единственото им препитание. И си повтаря, че тази ситуация напълно я устройва.   Тази книга ще ви срещне и с Ксандър – според първото впечатление на Кейман, поредният арогантен богаташки син, убеден, че може да се разпорежда и да използва „нормалните“ хора за забавление. Само че първото впечатление невинаги е вярно...\r\nЗапознанството им ще ги поведе по път, осеян с комични, но и трогателни, ситуации, и изглежда крайната точка може да бъде достигната само заедно. Защото единствено те са способни да извадят на бял свят най-доброто у другия и да открият истинските си желания и цели.  Двамата имат толкова несъпоставим живот, че спокойно могат и да са от различни планети. Но това не би трябвало да значи, че зад фасадата на „типажа“ не се крие съвсем друг човек. Или? Разстоянието помежду им е неоспоримо, обаче ще успеят ли да го извървят и на каква цена? ", "date": "2019.09.09", "title": "Ще извървим ли \"Разстоянието помежду ни\"?"}
{"url": "https://www.actualno.com/society/prognoza-za-vremeto-9-septemvri-ponedelnik-news_1373691.html", "text": "      На днешния 9-ти септември ще бъде предимно слънчево с временни увеличения на облачността. В сутрешните часове на отделни места в низините и котловините ще има намалена видимост. Ще духа слаб до умерен изток-североизточен вятър. Максималните температури ще бъдат между 26° и 31°, а в София - около 27°. Атмосферното налягане в сутрешните часове ще бъде близко до средното за месеца. През деня слабо ще се понижи. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ).      Над Черноморието ще се задържи предимно слънчево с до умерен изток-североизточен вятър. Максималните температури на въздуха ще бъдат между 26° и 27°. Температурата на морската вода е 24-25°. Вълнението на морето ще бъде 3-4 бала.   Над планините ще бъде предимно слънчево след обяд с временни увеличения на облачността, но само на отделни места ще превали слабо. Ще духа слаб до умерен вятър, предимно от югозапад. Максималната температура на височина 1 200 метра ще бъде около 21°, а на 2 000 метра - 13-14°. ", "date": "2019.09.09", "title": "Прогноза за времето – 9 септември (понеделник)"}
{"url": "https://www.actualno.com/society/bez-zakon-globite-za-karane-na-elektricheski-trotinetki-moje-da-bydat-otmenjani-v-syda-news_1373738.html", "text": "      Безспорно електрическите тротинетки се ползват много в София. Те изпреварват навсякъде в Европа законодателството за тях – появяват се преди да има регламенти. Затова искаме да има национален регламент. Това заяви общинският съветник от ГЕРБ и председател на транспортната комисия в Столичния общински съвет (СОС) Зафир Зарков.      По въпроса какво е положението с електрическите тротинетки в София сега, пред БНТ Зарков заяви, че са обособени 100 места в столицата, където може да се паркират електрически тротинетки, а не да бъдат оставяни навсякъде.   Дали нарушаваш закона, ако караш на уличното платно? Появи се гледна точка, че когато нещо не е уредено, не може да бъде незаконно и съответно ще има съдебен контрол, при който глоби и актове ще падат. Затова и Зарков заяви, че вече има законов проект що е то тротинетка и до месец-два може да има действащ нормативен регламент. Напълно възможно е съдът да отменя глоби за електрически тротинетки, съгласи се общинският съветник.\r\nНа база разговори с оператори на електрически тротинетки има съгласие максималната скорост да е 20 км/ч. Това обаче не е законово ограничение.   ", "date": "2019.09.09", "title": "Без закон - глобите за каране на електрически тротинетки може да бъдат отменяни в съда"}
{"url": "https://www.actualno.com/celebrate/pochitame-sveti-i-pravedni-bogootci-joakim-i-anna-news_693610.html", "text": "      Светият праведен Иоаким произхождал от Иудиното коляно, от дома на цар Давид. Неговото родословие е следното: синът на Давид Натан родил син Левий, Левий родил Мелхия и Панфир, Панфир родил Варпафир, а Варпафир родил Иоаким - бащата на Божията Майка.      Свети Иоаким живеел в Галилейския град Назарет. Неговата жена се наричала Анна и била от Левиевото коляно, от рода на Аарон. Тя била дъщеря на свещеника Матан, който живял преди царуването на Ирод - сина на Антипатър. Този свещеник Матан имал жена Мария, която била от Иудиното коляно, от град Витлеем. Тя му родила три дъщери: Мария, Совия и Анна. От тях първа се омъжила Мария във Витлеем и родила Саломия; след това се омъжила Совия - също във Витлеем - и родила Елисавета, майката на Св. Йоан Предтеча; а третата, както вече казахме, майката на Пресвета Богородица, била дадена за жена на Иоаким в Галилейската страна, в град Назарет.\r\nТези съпрузи - Иоаким и Анна, освен че произхождали от знатни родове, също така и постоянно се поучавали в закона Господен и били праведни пред Бога. Притежавайки веществено богатство, те не били лишени и от духовното богатство. Украсени с всички добродетели, те непорочно пазели всички заповеди на Божия закон. На всеки празник благочестивите съпрузи отделяли от имуществото си по две части, от които едната дарявали за нуждите на храма, а другата раздавали на бедните.\r\nС праведния си живот Иоаким и Анна така угодили на Бога, че Той ги сподобил да станат родители на Пресветата Дева - предизбраната Майка на Господа. От самото това става ясно, че техният живот бил свят, богоугоден и чист, понеже родили Дъщеря, по-свята от всички светии и по-честна от херувимите, която угодила на Бога повече от всеки друг. В това време на земята не живеели човеци, така угодни на Бога с непорочния си живот, както - Иоаким и Анна. Макар тогава и да можело да се намерят още мнозина живеещи праведно и угаждащи на Бога, но те двамата надминали всички със своите добродетели и се явили пред Бога като най-достойни да станат родители на Божията Майка. Тази милост не би им се дарувала от Бога, ако те действително не превъзхождали всички със своята праведност и святост.  Но тези свети съпрузи, по Божия воля, дълго време били бездетни, та в самото зачатие и рождение на Пресветата им Дъщеря да се яви и силата на Божията благодат, и честта на Родената, и достойнството на родителите. Защото за безплодната и остаряла жена е невъзможно да роди иначе, освен по силата на Божията благодат: тук действа вече не природата, а Бог, Който побеждава закона на природата и развързва веригите на безплодието. Раждането от безплодни и престарели родители е по-голяма чест и за Родената, защото тогава тя се ражда не от невъздържани родители, а от въздържани и престарели, каквито били Иоаким и Анна, които петдесет години живели в съпружество, без да имат деца. Накрая, чрез такова рождение се открива и достойнството на самите родители, тъй като те след дълго време на безплодие родили радостта на целия свят, уподобявайки се на светия патриарх Авраам и на неговата благочестива съпруга Сарра, които, според Божието обещание, родили Исаак в своята старост.\r\nПраведните Иоаким и Анна дълго скърбели и плачели за това, че нямат деца. Веднъж на един голям празник свети Иоаким принасял в Иерусалимския храм дарове на Господа Бога. Заедно с него и всички израилтяни принасяли своите дарове в жертва на Бога. Исахар, който по това време бил първосвещеник, не пожелал да приеме даровете на Иоаким, понеже той бил бездетен.\r\n- Не трябва - му казал той - да се приемат твоите дарове, защото ти нямаш деца, а следователно - и Божието благословение. Навярно ти имаш някакви тайни грехове.    Така също и един от израилтяните, от Рувимовото коляно, който заедно с останалите принасял своите дарове, започнал да укорява Иоаким:\r\n- Защо искаш преди мен да принесеш жертви на Бога? Нима не знаеш, че си недостоен да принасяш дарове заедно с нас, понеже ти няма да оставиш в Израиля потомство?\r\nТези укори много натъжили праведния Иоаким и той, обзет от силна скръб, излязъл посрамен и унизен от Божия храм. Празникът за него се превърнал във време на печал и празничната му радост била сменена с мъка. Дълбоко скърбейки, той не се върнал у дома си, а излязъл в пустинята при пастирите, които пасяли стадата му. Там той дълго плакал заради своето безплодие и заради присмеха и укорите, които трябвало да претърпи. Като си спомнил за Авраам, своя праотец, на когото вече в преклонна възраст Бог дарил син, Иоаким започнал горещо да умолява Бога, та Той и него да сподоби с такова благоволение, да чуе неговата молитва, да го помилва и да отнеме от него презрението на хората, като дари в старините му плод на неговото съпружество, както някога - на Авраам.\r\n- Нека - молил се той - да имам възможност да се нарека баща на дете, а не бездетен и отхвърлен от Бога, да търпя укори от човеците!\r\nМолитвата си свети Иоаким придружил с пост и в продължение на четиридесет дни не вкусил хляб.   - Няма да ям - казвал той - и в дома си не ще се върна! Нека сълзите ми да бъдат моята храна, а тая пустиня да ми бъде дом, докато не ме чуе и не отнеме от мене позора Господ Бог Израилев!\r\nА също така и неговата жена, като била в дома им и като чула, че първосвещеникът не поискал да приеме техните дарове заради безплодието им, и че мъжът й в голяма скръб се усамотил в пустинята, плакала с неутешими сълзи.\r\n- Сега - говорела тя - аз съм по-нещастна от всички: отхвърлена съм от Бога, презряна от човеците и изоставена от мъжа си! За кое да плача сега: за вдовството си ли, или за безплодието си; за осиротяването си ли, или за това, че не съм удостоена да се нарека майка?!\r\nТака горчиво плакала тя през всичките тия дни.\r\nСлугинята на Анна, на име Иудит, се стараела да я утеши, но не могла; защото кой би могъл да утеши тази, чиято печал е дълбока като море?\r\nВеднъж света Анна, все така скърбяща, излязла в градината си, седнала под едно лаврово дърво, въздъхнала от дълбините на сърцето си и като издигнала пълните си със сълзи очи към небето, видяла на дървото птиче гнездо, в което имало малки птиченца. Гледката й причинила още по-голяма мъка и тя с плач заговорила:\r\n- Горко на мене бездетната! Трябва да съм най-грешната измежду Израилевите дъщери, та единствена сред останалите жени да съм така унижена. Всички носят на ръцете си плода от своята утроба, всички се утешават със своите деца. И единствена аз съм чужда на тази радост! Горко ми! Даровете на всички се приемат в Божия храм и заради това, че имат деца, им се оказва уважение. И само аз съм отхвърлена от храма на моя Господ! Горко ми! На кой да се уподобя? Нито на птиците небесни, нито на зверовете по земята: защото и те Ти принасят, Господи Боже, своя плод, а само аз единствена съм безплодна.   Дори и със земята не мога да се сравня: защото тя ражда и произраства семена и, принасяйки плодове, благославя Тебе, Небесния Отец. А само аз съм безплодна на земята. Горко ми, Господи, Господи! Аз единствена, грешната, съм лишена от потомство! Ти, Който някога дари Сарра със син Исаак, когато тя беше в дълбока старост; Ти, Който развърза утробата на Анна, майката на Твоя пророк Самуил, погледни сега и към мен и чуй молитвите ми, Господи Всевишни! Ти знаеш присмеха, който понасям, заради безплодието си. Прекрати скръбта на моето сърце и развържи утробата ми! И мене, безплодната, направи плодоносна, та роденото от мен да Ти принесем в дар на Тебе, благославяйки, възпявайки и единодушно прославяйки Твоето милосърдие!\r\nДокато света Анна, плачейки и ридаейки, се молела така, явил и се ангел Господен и й казал:\r\n- Анна, Анна! Твоята молитва е чута, твоите въздишки се издигнаха над облаците, сълзите ти възлязоха пред Бога! Ти ще заченеш и ще родиш преблагословена Дъщеря. Чрез нея ще получат благословение всички земни племена и на целия свят ще се дарува спасение. А тя ще се нарече Мария.\r\nЩом чула ангелските думи, света Анна се поклонила на Бога и казала:\r\n- Жив е Господ Бог! Ако аз родя дете, ще го отдам да служи на Бога. Нека то да Му служи и да прославя светото Божие име ден и нощ и през цялото време на своя живот!   След това, изпълнена с неизказана радост, света Анна бързо се отправила към Йерусалим, за да въздаде там с молитва благодарение на Бога за Неговото милостиво посещение.\r\nВ същото това време ангелът се явил и на праведния Иоаким в пустинята и му казал:\r\n- Иоакиме, Иоакиме! Бог чу твоята молитва и благоволи да ти дарува Своята благодат. Твоята жена Анна ще зачене и ще ти роди дъщеря, чието рождение ще донесе радост на целия свят. И ето ти знамение, че ти благовестя истината: иди в Йерусалим в Божия храм и там, при Златните врати, ще намериш съпругата си Анна, на която аз възвестих същото това, каквото и на тебе.\r\nСвети Иоаким, удивен от ангелското благовестие, славословейки Бога и благодарейки Му със сърце и уста за Неговото велико милосърдие, с радост бързо се отправил към Иерусалимския храм. Там, както и ангелът му бил известил, той намерил до Златните врати Анна, която се молела на Бога, и й разказал за ангелското благовестие. Също и тя му предала това, което видяла и чула от ангела, който и възвестил, че тя ще роди дъщеря. Тогава праведните Иоаким и Анна прославили Бога, Който им сторил такава велика милост и след като Му се поклонили в светия храм, се върнали в дома си.   И света Анна заченала в деветия ден на месец декември, а на осми септември родила дъщеря - Пречистата и Преблагословената Дева Мария, началото и ходатайката на нашето спасение, за чието рождение се възрадвали цялото небе и земя. Когато тя се родила, свети Иоаким принесъл на Бога богати дарове, жертви и всесъжения. Той получил благословение от първосвещеника, свещениците, левитите и от всички човеци за това, че се сподобил с Божието благословение. После той устроил в своя дом богата трапеза и всички радостно прославили Бога.\r\nРодителите пазели малката Дева Мария като зеницата на окото си, защото знаели, според особеното Божие откровение, че тя ще донесе светлина на целия свят и обновление на човешкото естество. Поради това те я възпитавали с такова старателно внимание, каквото подобавало на тази, на която предстояло да стане Майка на нашия Спасител. Те я обичали не само като своя дъщеря, която толкова дълго очаквали, но я почитали и като своя господарка, като помнели думите, които ангелът казал за нея и като предвиждали духом какво ще се извърши над нея. А тя, изпълнена с Божията благодат, тайнствено обогатявала с нея и своите родители. Подобно на това, както слънцето осиява с лъчите си небесните звезди, отделяйки за тях частици от своята светлина, така и богоизбраната Мария, като слънце, озарявала Иоаким и Анна с лъчите на дадената й благодат, така че и те били изпълнени с Божия Дух и твърдо вярвали в изпълнението на ангелските думи.\r\nКогато Мария станала на три години, родителите и я въвели тържествено в Господния храм, съпровождайки я със запалени светилници, и я посветили на служение Богу, както били обещали. Няколко години след въвеждането й в храма свети Иоаким умрял, бидейки на осемдесетгодишна възраст. Останала вдовица, света Анна оставила Назарет и дошла в Йерусалим, където живеела близо до своята Пресвята Дъщеря, непрестанно молейки се в Божия храм. След като преживяла в Йерусалим две години, тя починала в Господа на 79 години от рождението си.\r\nО, колко благословени сте вие, свети родители, Иоакиме и Анно, заради Преблагословената ваша Дъщеря! Двойно благословени сте вие, заради нейния Син - нашия Господ Иисус Христос, чрез Когото получиха благословение всички земни народи и племена! Справедливо светата Църква ви е нарекла богоотци, защото ние знаем, че от вашата Пресвята Дъщеря се роди Бог. И сега, като предстоите близо до Него на небето, молете се, да бъде отделена и за нас, макар и частица, от вашата нескончаема радост. Амин.  ", "date": "2019.09.09", "title": "Почитаме Свети и праведни богоотци Йоаким и Анна"}
{"url": "https://www.actualno.com/crime/dyshterjata-na-pregazena-na-peshehodna-pyteka-ot-sina-na-shefa-na-nap-plovdiv-tyrsi-svideteli-news_1373745.html", "text": "       Шефът на НАП Пловдив Венелин Найденов е опитал да покрие и укрие сина си Ивайло Найденов , който 78-годишната Люба Кръстева. Той има 20-тина нарушения на пътя преди този случай.      Майка ми се е прибирала от магазина и е била блъсната, разказа дъщерята на Кръстева – Николина Русева. \"Тя просто е премазана, нищо здраво не е имало по нея – счупен череп, таз\", добави пред Нова телевизия Русева. Тя добавя, че когато отишла на място, момче ѝ казало, че видяло как майка ѝ изхвърчала 10 метра след удара.   \"Притесняваме се да не се потули случая, тъй като той е син на шефа на НАП. Знаем, че има свидетели и ще им бъде запазена анонимността, ако ни се обадят\", каза Русева. И добави, че момчето, което е говорило с нея като свидетел, го е страх да свидетелства. Русева не се успокоява и от факта, че Найденов е направил пълни самопризнания.\r\nОсвен това, Русева сподели, че е чула, че двама полицаи били уволнение заради обвинение, че били Найденов, но добави, че не знае подробности и дали това е вярно. \" Искам справедливост, някой да свидетелства и да си получи заслуженото момчето.  Трябва да му бъде отнета шофьорската книжка за цял живот \", смята Русева и уточни, че повече не иска: \"Дано да осъзнае грешката си – цял живот ще му тежи\". Тя допълни, че никой от семейството на Найденов не ги е потърсил.  Трудно ще намерят свидетели, смята Красимир Георгиев от Асоциация за квалификация на автомобилистите в България. Той посочи, че в нормалните държави разследващите органи ще дойдат, ще говорят със свидетелите, а у нас се праща призовка и полицията се държи със свидетелите като с престъпници. \"Въпреки всичко мисля, че хората не трябва да се спотайват\", смята Владимир Тодоров, председател на Асоциацията на пострадалите при катастрофи.\r\nСпоред Тодоров, няма как шофьорът при такъв удар да не е разбрал какво се е случило. Освен това, винаги Найденов може да се откаже от самопризнанията си, така че свидетелите са необходимост за адекватна присъда.   Георгиев попита и какво се е случило със законовия текст, според който при 2 нарушения на пътя от определен тип следва провинилият се да положи нов изпит като шофьор. \"Кой му върна книжката при 21 нарушения\", зададе въпрос Георгиев.     ", "date": "2019.09.09", "title": "Дъщерята на прегазена на пешеходна пътека от сина на шефа на НАП Пловдив търси свидетели"}
{"url": "https://www.actualno.com/politics/za-dva-dni-cik-vkara-v-parlamenta-pokojnik-news_1373730.html", "text": "      Централната избирателна комисия (ЦИК) обяви за избран за депутат починал човек, който е бил в листата на \"БСП за България\" на последните парламентарни избори. Това твърди в. \" \" на база справка в сайта на комисията.      Решението е от 5 септември и с него ЦИК \"вкарва\" в парламента проф. Цветан Ралчовски - на мястото на досегашния депутат на социалистите Иван Генов. Миналата седмица в първия  работен ден от есенната сесия на Народното събрание Генов, който е бивш  изпълнителен директор на АЕЦ “Козлодуй”, обяви, че се отказва от  депутатското място по лични причини.   Ралчовски е бил част от листата на БСП във Враца, а когато стана ясно, че Генов напуска парламента, в БСП коментираха, че на негово място ще дойде ръководителят на Видинския театър Анастас Попдимитров. Ден след подадената от Иван Генов оставка ЦИК обаче обяви за избран на мястото му в парламента покойния проф. Цветан Ралчовски, който е геофизик и дългогодишен бивш директор на един от институтите на Българската академия на науките. Той е бил след Генов в листата на БСП на парламентарните избори.\r\nДва дни по-късно ЦИК научила, че обявеният за народен представител проф. Ралчовски е покойник, и е поправила грешката си. На 7 септември комисията взела решение, с което обявява за избран за депутат Анастас Попдимитров. Той е актьор и в момента е директор на Драматично-кукления театър във Враца. Между 1999 и 2003 г. е бил и зам.-кмет на Враца. Има над 100 значими роли и е носител на редица награди.  От решението на ЦИК става ясно, че пропускът е установен след допълнителна проверка в националната база данни за населението. Тогава е станало ясно, че проф. Ралчовски е починал, и Централната избирателна комисия променя решението си за това кой от врачанската листа ще попълни парламентарната група на “БСП за България”. ", "date": "2019.09.09", "title": "За два дни ЦИК вкара в парламента покойник"}
{"url": "https://www.actualno.com/society/9-septemvri-vremeto-v-koeto-bylgarija-prodyljava-da-se-deli-news_1373701.html", "text": "      На 9 септември се навършват 75 години от най-противоречивата дата в най-новата история на България, която продължава да разделя българското общество, коментира БГНЕС.      За мнозина тази дата е свързана с коренна промяна – премахване на капиталистическия строй и изграждането на едно по-справедливо социално общество – комунистическото. За други 9 септември е черна дата, кървав преврат довел до ликвидирането на демокрацията и частната собственост, почернил живота на стотици хиляди българи. Историята    В нощта на 8 срещу 9 септември 1944 година е свалено правителството на Константин Муравиев и на власт идва правителство на Отечествения фронт, начело с Кимон Георгиев. Отечественият фронт взема властта в България с помощта на силите на Трети украински фронт на Червената армия. След тази дата настъпва мащабна политическа, икономическа и социална промяна в българското общество. България скъсва с Хитлеристка Германия и попада в съветската сфера на влияние.  Събитията на 9 септември са последвани от вълна на насилие. Тези масови беззакония продължават няколко месеца и са постепенно поставени под контрол от властите със създаването на т.нар. \"Народен съд\" в края на 1944 година. Според различни оценки броят на убитите през този период е между 20 000 и 40 000 души, но точни данни няма - и поради факта, че много от документите за онези времена все още остават в правоприемника на СССР - Путинова Русия. Осъдените на смърт от т. нар. \"Народен съд\" са 2 730 души — министри, депутати, журналисти, банкери, кметове, свещеници, земевладелци, учители. Оценката Събитията от 9 септември 1944 г. все още не са получили единодушната оценка на историците. В историографията отпреди 1971 година по пропагандни причини се твърди, че това е \"народно въстание\". Оттогава до 10 ноември 1989 година събитията на тази дата получават определението \"социалистическа революция\". След политическата промяна от 1989 г. събитието е определяно като \"военен преврат\". А по време на прехода беше приет и закон, който определя комунистическият режим като престъпен.     ", "date": "2019.09.09", "title": "9 септември - времето, в което България продължава да се дели  "}
{"url": "https://www.actualno.com/america/amerikanska-ocenka-shtetite-ot-dorian-na-bahamite-sa-ujasjavashti-news_1373722.html", "text": "      Ръководителят на Американската агенция за международно развитие (USAID), Маркъс Грийн е сравнил щетите от урагана \"Дориан\" на Бахамските острови с тези на ядрена бомба. Грийн разказа, че е прелетял със самолет над Бахамите, за да наблюдава щетите, причинени от бурята на Гранд Бахама и островите Абакос.      \"Дориан\" мина през Бахамите миналата неделя, когато беше ураган с категория от пета степен и с пориви на вятъра, достигащи до 300 км/ч. Засега официално жертвите му са 43 души, но се очаква броят им да нарасне.   Премиерът на Бахамите Хуберт Минис нарече загубата на живот \"катастрофална и опустошителна\".\r\n\"Бях поразен от природата на опустошенията. Има части от Абако и Бахамските острови, където няма големи щети. След това има струпвания и общности, които са били опустошени, почти сякаш върху тях са паднали ядрени бомби\", коментира Грийн пред Reuters.  USAID казва, че работи с правителството на Бахамските острови за осигуряване на спешен подслон, медицинска помощ, храна и вода.\r\nДосега около 3 500 души са евакуирани в Насау. В събота круизен лайнер, превозващ 1400 души, акостира в Ривиера Бийч, Флорида. Длъжностните лица заявиха, че Насау ще се бори да приюти всички хора, които се нуждаят от подслон.   Според Световната програма за храните на ООН около 70 000 души се нуждаят от храна и подслон. Островите имат население от около 400 000 души.     ", "date": "2019.09.09", "title": "Американска оценка: Щетите от \"Дориан\" на Бахамите са ужасяващи"}
{"url": "https://www.actualno.com/health/s-kakvo-e-opasna-samotata-news_1373708.html", "text": "      Вредата от самотата се равнява на 15 изпушени цигари дневно. До този извод са стигнали американски учени. Социалната изолация, обхванала света е с размерите на епидемия. Тя е толкова за човешкия организъм, както алкохолизмът и затлъстяването.      Самотните хора имат повишен риск от сърдечни пристъпи, повече проблеми с имунната система и депресивни състояния.   Живеем в най-самотното време в историята, категорични са учените. В Русия една четвърт от възрастните хора са самотни. В САЩ през 1984 година човек е имал средно трима близки приятели, а през 2004 г. - двама. В Париж 50% от хората живеят сами.\r\nСред основните причини за световната самота са урбанизацията, липсата на \"живо общуване\" и социалните мрежи, пише ТОК.  \"Когато виждаш снимки от всички тези партита, отпуски, храна, на които се наслаждават приятелите ти може да се почувстваш ужасно самотно\", обясняват психолозите. Днес самотата е призната за реална заплаха за света.    Кои са най-самотните европейци може да видите в       ", "date": "2019.09.09", "title": "С какво е опасна самотата?"}
{"url": "https://www.actualno.com/showbusiness/djenifyr-lopes-se-sblyska-s-aktivisti-boreshti-se-sreshtu-obleklata-ot-estestvena-koja-news_1373712.html", "text": "      Група за борба с правата на животните нападна Дженифър Лопес, когато тя се появи на червения килим на представянето на филма си Hustlers с кожено палто, предаде БГНЕС.      Джей Ло позира за снимки на Международния филмов фестивал в Торонто, докато активистите викаха: \"Не те ли е срам, J Lo, да носиш кожени дрехи!“  и \"Спрете да носите кожа!\"\r\nВ един момент активист пусна банер на червения килим, който гласеше: \"J Lo, спрете да носите истинска кожа\". Един служител бързаше да почисти бъркотията.   \"Hustlers\" е комедийна драма за бивши служители на стриптийз клубовете, които отмъщават на клиентите си от \"Уолстрийт\". Във филма има сцена, в която Джей Ло не носи нищо освен бикини и кожено палто (не е ясно обаче дали е било истинска кожа или не).  50-годишната попдива е голяма почитателка на естествената кожа - и вече се е сблъскала с реакцията на защитниците на правата на животните заради модния ѝ избор.\r\nПрез 2011 година старши вицепрезидентът на PETA Дан Матюс започна словесна атака срещу J Lo, след като тя позира за Vanity Fair облечена в кожа на  арктическа лисица.\r\n\"Хората, които носят естествена кожа, са или невежи, или арогантни. Тъй като изпратихме видеоклипове на Дженифър Лопес, показващи как лисици във фермите за козина полудяват от затвора в мънички клетки, страдат от счупени  кости и са убивани с ток, J-Lo се намира здраво в арогантния лагер\", каза инициативата \"Имате кръв по ръцете си\".     ", "date": "2019.09.09", "title": "Дженифър Лопес се сблъска с активисти, борещи се срещу облеклата от естествена кожа"}
{"url": "https://www.actualno.com/tennis/rafael-nadal-izlyga-daniil-medvedev-i-specheli-titlata-na-us-open-news_1373726.html", "text": "      Световният №2 Рафаел Надал спечели за четвърти път в кариерата си последния за годината турнир от Големия шлем US Open. Това се случи след много драматична битка с руския тенисист Даниил Медведев, като в крайна сметка испанецът се наложи със 7:5, 6:3, 5:7, 4:6, 6:4 след 4:54 часа на централния корт \"Артър Аш\" на \"Флашинг Медоус\".      Всичко започна по план за Матадора, който първо инкасира пробив, но веднага след това го върна за 2:2. Последва нова атака на испанеца в края на сета и той стигна до нов пробив в последния момент за 7:5. Във втория сет играта на Краля на клея се подобри още повече и той направи нови два пробива без да допуска такъв, което му донесе успех в частта с 6:3.\r\nВсичко изглеждаше решено в третия сет, когато Рафа стигна до пробив за 3:2, но веднага допусна рибрейк, а по-късно, както и в първия сет, се стигна до късен пробив, като този път той бе за Медведев и руснакът намали резултата. В четвъртия сет двамата не си направиха пробиви до 10-я гейм, когато отново световният №5 притисна съперника си, за да изравни сетовете и да накара далеч по-опитния си съперник да \"трепери\" за успеха си тази вечер в американския мегаполис.\r\nИ ако драмата за феновете на тениса до този момент не бе достатъчна, то двамата дадоха още повече от себе си в сет №5. Тогава Рафаел Надал стигна до пробив за 2:3, затвърди го, а след това направи и нов такъв за 2:5, като излезе на \"Артът Аш\", за да сервира за своя 4-и триумф. Испанецът обаче показа слабост и допусна пробив, след което Медведев взе подаването си, за да се стигне до 4:5. При втория си шанс, в който сервира за мача, Надал допусна да се стигне до точка за пробив при 30:40, след като бе \"изоставен\" от първия си сервис. Все пак 33-годишната легенда намери начин да \"излъже\" съперника си и да грабне своята 19-а титла от Големия шлем.  За статистиката Надал остави 5 аса, 5 двойни грешки, 62 уинъра и и 46 непредизвикани грешки. От своя страна Медведев, който от понеделник ще бъде №4 в ранглистата на АТР записа 14 аса, 4 двойни грешки, 75 уинъра и 57 непредизвикани грешки.\r\nПовече за успеха на Рафаел Надал над Даниил Медведев може да прочетете в . ", "date": "2019.09.09", "title": "Рафаел Надал \"излъга\" Даниил Медведев и спечели титлата на US Open"}
{"url": "https://www.actualno.com/business/zaradi-zabavjane-ot-dfz-moje-da-byde-provalena-vajna-mjarka-po-prsr-news_1373709.html", "text": "       Една от мерките по Програмата за развитие на селските райони (ПРСР) може да бъде провалена. Причината е забавяне на одобрението на стотици проекти на местните инициативни групи (МИГ) за развитие на съответните райони, от страна на Държавен фонд \"Земеделие\" ( ), съобщи . Посочва се, че забавянето е критично и по последни данни в Информационната система за управление и наблюдение (ИСУН), договарянето по този приоритет възлиза на 0,26%. Реално, изплатените средства обаче, били равни  на пълна нула. Заради това разминаване съществува опасност от орязване на бюджета по мярката.       Към настоящия момент, ИСУН съобщава, че регистрираните МИГ-ове са задвижили близо 300 процедури за набиране на проекти по различни мерки, финансирани от ПРСР. Поне половината от тях са приключили и над 500 проекта са одобрени за финансиране на конкретни дейности, според източници на . От май 2018 г. до същия месец на тази година не е била одобрена нито една процедура. Разглеждането им е започнало едва преди няколко месеца, като на този етап все още няма нито един одобрен проект, твърдят запознати.   Докладът на ДФЗ за изпълнението на програмния бюджет на фонда към края на юни 2019 г. показва друго. Там е посочено, че одобрените процедури са 19. Според документа е било планирано през август да се подпишат първите договори. Фактът, че ДФЗ е забавил изпълнението на процедурите, на практика е обрекла на бездействие МИГ-овете за период от три години. По време на изчаквателния период обаче не е преустановяване изплащането на възнагражденията на служителите в тях, както и на чиновниците в Министерството на земеделието и храните. Експерти питат кой ще поеме отговорността за всичко това. Според правилата, ако до 30.06.19 г. финансирането на одобрените проекти е под 50% от наличния ресурс от Европейския съюз, парите трябва да се намалят с 25%, спрямо първоначално заложеното. В тази връзка, регламентът сочи, че бюджетът по тази мярка трябва да бъде намален. От ДФЗ уверяват, че няма да се прибегне до орязване на бюджета. Досега из цялата страна са записани повече от 60 сдружения. Ролята на ДФЗ е да упражнява двустепенен контрол върху входираните проектни предложения. Първо се проверява дали МИГ-овете са провеждали подбора на проекти съобразно правилата. После се оглеждат самите проектопредложения, като се оглеждат дали съответстват на законодателството, дали изпълняват всички предварително поставени условия, както и дали е основателно искането за финансиране. Европейското финансиране по мярката възлиза на 245 000 000 лева, с националното съфинансиране сумата се повишава на 272 000 000 лева.   ", "date": "2019.09.09", "title": "Заради забавяне от ДФЗ може да бъде провалена важна мярка по ПРСР"}
{"url": "https://www.actualno.com/business/ima-poskypvane-na-hranite-za-start-na-septemvri-news_1373711.html", "text": "       По-високи са цените на брашното, месото и други продукти у нас, спрямо първата седмица на септември през 2018 г. Това става ясно от поглед към цените на едро по стоковите борси и тържищата, пише \"Монитор\".      Средната цена на брашното тип „500” през изминалия петък бе 0,99 лева. Стойността му е с 0,19 лева по-висока за килограм, отколкото беше преди 12 месеца. Нивото от четвъртък пък е завишено с 0,03 лева спрямо края на август миналата година. Най-ниската цена на брашното през миналата седмица у нас бе отчетена във Враца. Там продуктът се предлагаше за 0,58 лева за килограм на едро. А най-скъпа бе продажбата му в Бургас и София - 1,30 лева за килограм. За 1,26 лева пък можеше да се купи от София. Независимо, че през настоящата година не бе показана криза за недостиг на пшеница, поскъпването на основната суровина за хляба продължава.     При месата най-скъпа е каймата. Спрямо първите дни на септември 2018 г., тя е поскъпнала с 0,36 лева за килограм. Ръст на цените се отчита и при пилешките бутчета - 0,34 лева за килограм. Данните са посочени в сайта на Държавната комисия по стоковите борси и тържищата (ДКСБТ). Въпреки че каймата и кренвиршите се считат за едни от най-евтините заместители на месото, средната стойност им стойност също вече нарасна. В последния ден от август тази година кайма можехме да си купим на едро средно по 4,98 лева за килограм. Каймата, която е смес, в петък се предлагаше на едро най-евтино във Варна - по 3,90 лева за килограм. Най-скъпата кайма в края на изминалата работна седмица се е продавала в София - от 6,80 лева за килограм, а регистрираната най-ниска цена е била 5,60 лева за килограм. В Бургас и района пък е отчетена най-голяма разлика между цените - от 4 лева до 6,20 лева за килограм кайма. В други шест области на страната продуктът се предлагаше на цена от над 5 лева за килограм. А именно: в Силистра, Ямбол, Хасково, Стара Загора, Пловдив, Плевен и Монтана.\r\nВ края на миналата седмица цените на пилешките кренвирши и зрелия фасул почти са се изравнили на ниво от 3,42 лева за килограм, сочат данните на борсовата комисия. Пилешките кренвирши са поскъпнали с 0,12 лева, спрямо миналата година. Най-евтино бобът се е продавал за 2,30 лева за килограм в Силистра, а най-скъпо - за 3,90 лева за килограм в София. За 3,35 лева за килограм се продаваше най-евтино фасулът в края на август в столицата. Във Варна и Пловдив максималната ценова стойност на боба на едро бе 3,50 лева за килограм, а в Ямбол - 3,60 лева за килограм. В крайна сметка, статистиката показва, че средната цена на зрелия фасул за страната е с 0,26 лева по-висока от края на първата седмица на септември на миналата година.  Средно за 2,92 лева можеха да се купят на едро пилешките бутчета в първия от изминалите три почивни дни. Цената им е поскъпнала с 0,34 лева в сравнение с преди 12 месеца. Според статистиката, поевтиняване се наблюдава при оранжерийните домати. Цените им са с по 50 стотинки надолу, отколкото преди година. В последния работен ден на миналата седмица те са се продавали средно по 1,44 лева за килограм. Преди година цената им е била 2,05 лева за килограм.   За сметка на това, обаче, краставиците от парник са с 0,34 лева по-скъпи от същия период на миналата година. Цената им на едро достигна 1,36 лева за килограм срещу миналогодишна - 1,02 лева за килограм.    Повишение в цената се наблюдава и при зрелия кромид лук. Той е поскъпнал с 0,25 лева. През последния работен ден от миналата година лукът се е продавал за 1 лев, като преди 12 месеца се е предлагал за 0,75 лева.\r\nПоскъпнали са и бананите. Цената им е 2,03 лева за килограм, което е с 0,25 лева повече в сравнение с първата седмица на септември 2018 г. ", "date": "2019.09.09", "title": "Има поскъпване на храните за старт на септември"}
{"url": "https://www.actualno.com/showbusiness/piyrs-brosnan-njama-nishto-protiv-jena-da-igrae-djejms-bond-news_1373728.html", "text": "      Холивудската звезда Пиърс Броснан, който игра Джеймс Бонд между 1994 и 2005 г. - смята, че би било \"вълнуващо\" да има жена - агент 007, съобщи БГНЕС, позовавайки се на \"Контактмюзик\".      Звездата би се радвала да види жена да поеме ролята и да се окаже, че момчетата трябва \"да се разкарат\".   Попитан за перспективата за жена - Бонд, той отговори: ''Да! Мисля, че наблюдавахме момчетата да го правят през последните 40 години, да се махнат от пътя и да сложат жена там. Мисля, че би било вълнуващо, би било вълнуващо\".\r\n66-годишният актьор смята, че филмите за Бонд ще трябва да се променят с времето, следващо движението #MeToo, което е движение срещу сексуалния тормоз и сексуално посегателство. Той добави: \"Без съмнение, да ... Движението #MeToo беше уместно и важно и необходимо в нашето общество, така че те ще трябва да се справим с това.\"  Пиърс се гордее, че е играл Джеймс Бонд. Той каза следното пред Hollywood Reporter: \"Джеймс Бонд има определено значение и се гордея с това. Ще бъда питан за него до смъртта си - той е обичан герой. За мен беше чест да играя ролята\". ", "date": "2019.09.09", "title": "Пиърс Броснан няма нищо против жена да играе Джеймс Бонд"}
{"url": "https://www.actualno.com/society/predlojenie-kup-institucii-shte-razsledvat-pri-sluchai-na-narusheni-potrebitelski-prava-news_1373710.html", "text": "      Нови промени в Закона за защита на потребителите ще дадат правомощия на общо 11 институции да разследват и претърсват, когато има сигнал и съмнение съмнения за нарушаване правата на потребителите. Служителите или така наречените \"агенти\" ще могат да извършват внезапни проверки на място, като влизат в помещения, парцели или превозни средства, които търговецът - обект на инспекцията, ползва. Те ще могат да изискват информация и от други публични органи, които имат право да събират данни. Интересен факт е, че \"агентите\" ще могат да работят и \"под прикритие\", като се представят за клиенти. Такава възможност съществува и в момента - чрез проверката \"таен клиент\".      Сред 11-те институции, които ще имат право да извършват подобни акции, са Комисията за защита на потребителите ( ), Комисията за защита на конкуренцията (КЗК) и Съвета за електронни медии (СЕМ), съобщава . Тези организации притежават подобни права и в момента, но в по-ограничена форма. Други, които ще имат право да изпълняват дейности по обстойни проверки и обиски, са служители на Изпълнителната агенция по лекарствата, Комисията за регулиране на съобщенията, Въздухоплавателната дирекция, агенциите за морската, автомобилната и жп администрацията, БНБ и Министерството на туризма. Например, ролята на Агенцията по лекарства ще е да взима отношение при рекламата на лекарствени продукти.   Всички посочени институции ще имат пълното право да изискват документи и информация, свързани с нарушения, независимо от средството за съхранението им или мястото, на което се съхраняват данните. Промените в Закона за защита  на потребителите предвиждат и нови глоби за фирмите, които откажат съдействие на контролните органи. Ако проверяваният е подал заблуждаваща или невярна информация до клиентите, шефът на КЗП може да разпореди тя да бъде свалена от сайта в рамките на до три дни. Ако \"забележката\" не помогне и фирмата не изпълни разпореждането, законопроектът предвижда парична глоба в размер от 3 000 лева до 10 000 лева .\r\nВ случай, че нарушението бъде извършено повторно, нарушителят ще бъде глобен със санкция в двоен размер. Не бъдат ли изпълнени разпорежданията от фирмата, въпреки глобата, от КЗП планират заявка до самите доставчици на хостинг услугата - да премахнат, блокират или ограничат достъпа до целия сайт. Законът е публикуван за обществено обсъждане, като съществува вероятност страната ни да бъде наказана, ако промените не бъдат приети, става ясно от мотивите на инициатора - министърът на икономиката - Емил Караниколов.  Предложенията за изменение на закона са част от еврорегламент, което също се посочва в мотивационната рецензия. Предвижда се изменението в закона да влезе в сила още от 01.01.20 г. За да бъде извършван пълноценен контрол се обмисля назначаване на още 10 души в КЗП. Това, обаче, ще стане причина комисията да се нуждае от допълнителни пари. Тези 10 души ще се водят експертен персонал. Средствата за възнаграждения, осигурителни вноски и представително работно облекло за период от една година възлизат на близо 230 000 лева. На този етап служителите в КЗП наброяват 180 души. ", "date": "2019.09.09", "title": "Предложение: Куп институции ще разследват при случаи на нарушени потребителски права"}
{"url": "https://www.actualno.com/interview/edno-intervu-za-lubovta-na-asenovgradchanin-kym-muzikata-i-francija-news_1373717.html", "text": "      Представяме ви едно интервю за любовта към музиката и френската държава. Да отидеш във Франция, за да учиш икономика и да се превърнеш в един от най-добрите музиканти... Сбъдната мечта или подарък от съдбата? Асеновградчанин, живеещ във Франция от 17 години, разказа за живота на музикантите там. Пред Благовест Георгиев, пристигнал за кратко в родния си Асеновград, сподели емоциите си да представи таланта си на \"своя\" земя заедно с колегите си от френския град Грас. Младият музикант разказа и за връзката между икономиката и китарата. Каза ни и какво му липсва от България и какво му дава Франция. Слушахме с интерес и разказите за малки селца и градчета, в които хората обичат и без повод да слушат романтичните нежни мелодични тонове на китарата.      И така, ето за какво си говорихме с Благовест Георгиев.  Прекрасно е да свиря на родна земя, защото аз живея в чужбина вече около 17 години.  Наистина е много хубаво да се завърна тук и да представя нещо, върху което работя и ми е много скъпо и мило, а именно - музиката, която правя. Хубавото е, че успях да го направя със свои колеги, с които работя във Франция. Радвам се, че те се отзоваха на поканата ми. Мисля, че се получи добре. Имаше достатъчно зрители и смятам, че на всички им хареса. Ние бяхме много щастливи да го направим пред публиката, която беше дошла. А колегите ми казаха, че също са останали много доволни и трябва да повтори, събитието. Надявам се да имаме възможността да направим концерт в Асеновград поне още веднъж. Като имаме предвид, че някои от тях са професионални музиканти с много голяма световна кариера. А искам да кажа, че с този екип, който събрахме за гостуването, се работи много лесно и изживяването беше повече от приятно.    Разходихме се из Асеновград и Пловдив. От града под тепетата най-силно впечатление им направиха разкопките. Аз им разказах малко от българската история по нашите земи. Харесало им е много в Стария град на Пловдив, а за Асеновград казаха, че градът има душа. Разгледаха и Националния паметник на културата Асенова крепост. Разходих ги и из малки улички в Асеновград. Но навсякъде казваха само това, че малки градчета, като нашето, им харесват именно защото имат душа. Вниманието им привлякоха и къщите, зад които пък се извисява планината. Всички споделиха, че лъха чувство на сигурност и уют в Асеновград. Дори са категорични, че смятат да дойдат отново, но не по работа, а за удоволствие - на почивка или екскурзия.      Франция избрах, понеже учих във френската гимназия тук. Там заминах, за да уча икономика. Завърших я в Ница и паралелно с това, още в първата година бях приет в консерваторията по класическа китара, тъй като си свирех на китара още преди да замина. Затова реших да уча и на двете места. По стечение на обстоятелствата започнах да преподавам в края на 2009 г. Така, останах да работя в Ница и по-късно станах преподавател и в една по-малка консерватория в друго френско градче.  Няма. (смее се) Няма връзка между икономиката и музиката. Просто на 19 г., след като завърших във Френската гимназия, заминах за Франция. И в един такъв момент всеки тръгва към нещо, към което си мисли, че иска. Аз всъщност никога не съм работил като икономист. Имам малък опит в тази сфера, но много повече съм се занимавал с музика.  Зависи. Всичко трябва да бъде достатъчно добре премерено, предвидено и планирано, за да се случат нещата. Музиката, като цяло, особено класическата - тази, която аз свиря, като не казвам, че другите стилове не искат, но говоря за себе си лично - изисква много работа и поддържане на един вече изграден репертоар. Това коства ежедневно много часове работа. Дори да имам много ангажименти е нужно по няколко часа всеки ден да отделям, за да мога да си поддържам програмата, да я обогатявам или да отработвам нови мелодии. Аз имам солова програма, но в същото време свиря с музиканти, които са с малък оркестър, в дуети или в разни други формации. Така че когато се съберат повече програми, всички те трябва да бъдат поддържани и това изисква невероятна работа всеки ден, за да мога да бъда на ниво.    Не, че не си пасват, а всичко това, което се прави по принцип и е било писано преди, е за струнни квартети, за малки филхармонични оркестри. Може би, всичко идва от там, че звуковият баланс е много по-трудно да бъде осъществен между китара и тромпет, понеже вторият инструмент е много по-силен. От друга страна, репертоарите на струнните и духовите инструменти са малко различни. След това, при строят, в който се свири, може да се получи разминаване в тоновете и това за духовите инструменти е малко по-неудобно. Но въпреки това, не е невъзможно съчетанието. Беше си предизвикателство, понеже китарата си е изключително солиращ инструмент в концерта на Вивалди, например, който представихме в Асеновград. Има други пиеси, в които китарата няма толкова солираща част и дори и да не се чува толкова много не е проблем.  Във всеки език има по нещо красиво. Аз съм израснал с този френски език и отговорът ми няма да е особено обективен. Може би, тъй като в миналото е имало доста силно френско влияние в България. И най-вероятно остават следи от това, което е било. Например, френските шансони се доближават много до някои от нашите естради, като на Емил Димитров. А и в България се обича този тип музика.  Чисто технически за тях не представляваше проблем, понеже са невероятни професионалисти. Но да кажем, че съществуват културни различия. Във всеки тип музика дори и само в различни региони на България, би било трудно на специалисти от една област да изсвирят мелодия от друга. За тях проблемът беше това, че трябваше да влязат повече в тази пулсация. Да разберат народното. Идеята с хорото беше моя. Реших, че няма как да сме тук и да не изсвирим поне едно фолклорно изпълнение. Избрах Дунавско хоро, защото то е писано конкретно за духови инструменти и е изключително популярно. Идеята беше да се изсвири нещо, което всички знаем и наистина е хубаво и красиво. Прецених, че ще се хареса на всички и за моя радост, така и се получи.   Съвсем искрено ще кажа, че аз в България никога не съм живял като възрастен. Заминах веднага след завършването си в гимназията. Работил съм на няколко места за кратко, докато бях ученик. Реален професионален живот обаче съм имал само в чужбина. И не мога да отговоря на въпрос, който често ми задават - дали бих се чувствал по-добре в България, или във Франция. Ами не знам! Говоря чисто от професионална гледна точка. Понеже никога не съм работил в България това. Друг е фактът, че аз съм израснал тук и ми е изключително мило всеки път, когато съм си у дома. България си ми липсва. Но чисто от професионална гледна точка не знам дали би било различно за един класически китарист, като мен. Във Франция имам доста голямо поле за изява. Там във всяко едно малко градче или селце има църква или катедрала. В тях често се изпълняват концерти. И хората имат една такава вековна култура. За нас е доста по-лесно, като класически китаристи, да организираме или по-често да ни канят на такива събития. Има селца с по 150 жители, в които изнасяме концерти. В България би било немислимо да ни поканят и мен, в частност, в някое селце да изнеса солов концерт по класическа китара. Няма го това, заложено в нашата култура. Може би, от тази гледна точка във Франция е по-лесно за професионална реализация.     Бих им казал, че китарата е един невероятен инструмент, на който може да се изсвири всякакъв стил музика. Лесно преносим е сравнително. Не е като кавал, флейта или гъдулка, но не и като пиано. Китарата е полифоничен инструмент. Тя е едно мини пиано, понеже можем да свирим мелодии и да се акомпанираме. Трудно е в началото, но единственото и най-важно, което трябва да се запомни е, че с работа и достатъчно упоритост всичко се постига. После, в един момент свиренето се превръща в ежедневие, обич, привързаност към китарата.  Аз свирих на една китара, която имахме вкъщи. Не съм израснал в семейство на китаристи. Дядо ми беше акордеонист. Китарата вкъщи се ползваше предимно за забавление. А първата си полупрофесионална китара успях да си купя след като заминах за Франция. И след като завърших си купих и професионален инструмент.     Чисто физически - учим се на целия контакт с китарата и работата. Но както казах преди малко, единствено усилената работа е важна. Дори смея да твърдя, че не е нужно човек да има толкова голяма дарба. Може би, тя се изразява повече в това, че някои от децата по-лесно запомнят ноти и музиката, която свирят. Всичко това се ограничава в първите няколко години. Така че трябва малко талант и 90% усилия. И когато някой се научи на постоянство и успее да интегрира музиката в начина си на живот, трябва да го поддържа ежедневно. Защото, за да бъде в добра форма умението ни, трябва да се грижим за него. А за израстването се изисква рутина.  Има и такива, разбира се, понеже имам общо около 60-70 ученици на седмица. А и няма как всички деца да бъдат за пример. Има много, които започват заради амбиция на родителите си, но всъщност някои от тях решават с течение на времето, че искат да вършат нещо друго.  Така се стекоха нещата в живота ми. Съвсем случайно се случи всичко. Аз винаги съм си бил музикант, но не съм и предполагал, че един ден ще съм преподавател. Веднъж мой колега, който беше мой преподавател, ми се обади и ми предложи няколко часа да замествам в една консерватория. В началото отказах и казах, че не искам да се занимавам с това, понеже часовете бяха много малко и не мислех, че това е нещото, което искам да правя. Той ми се обади още два пъти и успя да ме убеди да отида поне за малко, за да помогна. Имаха нужда от преподавате. И всъщност, за много кратко се оказа, че съм бил роден за това нещо. По-късно времето ми показа, че колкото и тривиално да звучи, един преподавател трябва да носи у себе си призванието. А аз мисля, че е много важно, ако сме научили нещо, да можем да го предадем нататък.  ", "date": "2019.09.09", "title": "Едно интервю за любовта на асеновградчанин към музиката и Франция"}
{"url": "https://www.actualno.com/chronicles/oficialno-e-otkrita-sofijskata-sinagoga-news_1372454.html", "text": "      Софийската синагога се намира в центъра на София, на улица „Екзарх Йосиф“ №16, непосредствено до Халите, близо до „Пиротска“ улица и недалеч от Женския пазар.      Построена е през 1909 година по проект на известния австрийски архитект Фридрих Грюнангер, който взима за модел синагогата във Виена, разрушена по-късно от нацистите. На същото място се е издигала старата синагога на София, наречена „Ахава и Хасед“.   Официално е открита на 9 септември 1909 г. Тя е най-голямата на Балканския полуостров и 3-та в Европа (след синагогите в Будапеща и Амстердам), както и най-голямата сефарадска синагога на континента. Може да побере над 1000 души в централното помещение (предназначено за мъжете) и по вътрешните балкони (където се молят жените). Истинско произведение на изкуството е най-големият в страната полилей (с тегло 2 тона), който украсява храма. В двора има микве – малка баня за ритуални юдейски умивания.\r\nОт 8 май 1992 г. синагогата приютява Еврейския исторически музей. Има експозиции за еврейската общност в страната, Холокоста и спасяването на евреите в България.   ", "date": "2019.09.09", "title": "Официално е открита Софийската синагога"}
{"url": "https://www.actualno.com/education/poveche-pari-za-presni-plodove-zelenchuci-i-mlechni-produkti-v-uchilishte-tazi-godina-news_1373729.html", "text": "      Близо 8 млн. лв. ще бъдат дадени за тази учебна година за доставката на пресни плодове и мляко в детските градини и училищата. 2,593 млн. евро получава България от ЕС за плодове и 1,156 млн. евро за мляко и млечни продукти. Разпределението на бюджета е индикативно, освен това се ползва и допълнително национално финансиране, уточнява в. \" \".      Схемата е такава, че ако от предишни години не всичко е похарчено, то се преразпределя за новия период. Това означава, че за България има около 600 000 евро повече спрямо миналата година   Подпомагането по схемата е до учебната 2022/2023 година включително, а прогнозният национален бюджет за целия период е 124,991 млн. лв.\r\nИзискванията по схемата за качество си остават същите. Доставят се само пресни плодове и зеленчуци като ябълки, круши, праскови, сливи, грозде, банани, мандарини, портокали, домати, краставици, моркови.  По млечната схема учениците получават кисело мляко, сирене и кашкавал, произведени по Българския държавен стандарт (БДС).\r\nСхемата на ЕС за хранене в училищата има за цел да насърчава здравословния и балансиран режим чрез предлагането на плодове, зеленчуци и млечни продукти, както и чрез образователни програми в областта на селското стопанство и доброто хранене.    ", "date": "2019.09.09", "title": "Повече пари за пресни плодове, зеленчуци и млечни продукти в училище тази година"}
{"url": "https://www.actualno.com/africa/smyrt-v-afrika-atentati-v-burkina-faso-navodnenija-v-maroko-news_1373713.html", "text": "      11 човешки жертви взеха тежки наводнения в Мароко, а в Буркина Фасо 20 души бяха убити при две отделни атаки.      Едно превозно средство, превозващо хора и стоки, \"се е взривило в района на Барсалого, причинявайки смъртта на най-малко десет пътници\", заяви военен източник пред AFP.   Междувременно на около 50 километра разстояние десет шофьори на триколесни фургони за храна, пътуващи в конвой, бяха убити при второ нападение.\r\nВ Мароко, спасителни екипи евакуираха 27 пътници от автобус, включително няколко ранени, след като той катастрофира от мост в Ел Ханк, предаде БГНЕС. Операциите по издирването продължават, казаха те и добавиха, че евакуираните са прехвърлени в болница в град Ерахидия.  Мароко беше засегнато от тежки бури това лято. В края на август футболно игрище беше наводнено, при което загинаха 8 души в южния район на Тарудант.\r\nПрез юли 15 души бяха убити при свлачище, причинено от светкавични наводнения на път южно от Маракеш.   Наводненията са често срещани в северноафриканската страна. През 2014 година те убиха около 50 души и нанесоха значителни щети.     ", "date": "2019.09.09", "title": "Смърт в Африка - атентати в Буркина Фасо, наводнения в Мароко"}
{"url": "https://www.actualno.com/europe/edinna-rusija-pecheli-mestnite-izbori-v-moskva-no-syvsem-minimalno-news_1373723.html", "text": "      Независимите заемат 25 места в Московския местен парламент, след обработването на 85,13% от протоколите, Комунистическата партия - 14 места, членовете на \"Яблоко\" и \"Справедлива Русия\" - по три места всеки. Това сочат данните на информационното табло на Московската градска избирателна комисия, предаде БГНЕС.      По последни данни избирателната активност при изборите за Московската градска дума е била 21,52%. Малко по-рано, когато беше оповестена избирателна активност от 21,04%, водеше \"Единна Русия\" - с 28 места.   Припомняме, че избирателната кампания беше белязана от няколкоседмични протести в Москва, след като руските власти така и не допуснаха опозиционни политици !\r\nБившият говорител на московския парламент Алексей Шапошников води в 12-и избирателен район и печели 40,84% от гласовете. Членът на партията \"Яблоко\" Сергей Митрохин води в 43-и район.  Активна борба се наблюдава в 36-ия избирателен район - членът на Комунистическата партия Сергей Курган и независимата Олга Шарапова се борят за депутатското място, като и двамата кандидати до момента печелят 35,34% от гласовете.\r\nА съгласно данните от екзитпола, настоящият губернатор на Санкт Петербург Александър Беглов води с 56% в настоящите избори. Михаил Амосов от \"Гражданската платформа\" печели 21.4%, Надежда Тихонова от \"Единна Русия\" - 19%, 3.6% от бюлетините са невалидни, сочи проучването.   Същевременно, при около 60% обработени протоколи на районните избирателни комисии в Севастопол при избора на депутати на законодателното събрание, 38,21% са спечелени от \"Единна Русия\", съобщи Севастополският градски изпълнителен комитет.    \"След обработка на 59,78% от протоколите партията „Единна Русия\" получава 38,23% от партийните списъци на изборите за избирателен район в Севастопол, ЛДПР - 18,89%, Комунистическата партия - 18,83%,\" Справедлива Русия \"- 8, 91%, \"Партията на пенсионерите\" - 6,72%, \"Комунистите на Русия\" - 3,72%\", заявиха от комисията.\r\nСпоред градската избирателна комисия избирателната активност в 110 от 184 избирателни секции, където резултатите от гласуването вече са сумирани, възлиза на повече от 28,1%. Над 320 хиляди избиратели имат право да гласуват на избори на депутати от Законодателното събрание на втория тур в Севастопол. ", "date": "2019.09.09", "title": "\"Единна Русия\" печели местните избори в Москва, но съвсем минимално "}
{"url": "https://www.actualno.com/society/novini-ili-novini-kartinata-na-pechata-za-9-septemvri-news_1373702.html", "text": "      Старт на първата истинска седмица на работа след лятната пауза – ще има протести срещу кандидатурата на Иван Гешев във вторник и четвъртък вечерта, ще има и протест на медицинските сестри в сряда следобед пред парламента. А днес е 9 септември – времето, в което пак да си премерим комунизма – кой как помни онези 45 години, които е крайно време да оставим зад гърба си, но сме много далеч от това.        колегите са видели, че ще идат едни 115 000 лева за обучение на депутатите за чужди езици. Ако е като на Пламен Георгиев, поредните напразно изхарчени пари. Иначе акценти са поредните институционални бълвочи – как ДФЗ се проваля в еврофинансирането точно на мярка за развитие на различни райони и как цели 11 институции ще могат да разследват за нарушени потребителски права – много копои, много нещо!   Централна тема - за 10 години – 31 млрд. лева спестявания в България. Спестяванията растат средно с по 3 млрд. лв. на година. Данните показват, че за 10 г. силно повишение има и при милионерските сметки - увеличили са се близо 10 пъти. През 2008 г. е имало 98 българи с влог над 1 млн. лв., а през 2019 г. - 916. Въобще – благоденствие! Вие усещате ли го? Основен акцент – колко възрастни са лекарите в България. след само 5 години. Изходът е прост – не се разболявате. Да видим кой може ...     Основна тема е колко голяма вече е липсата на приемни родители. Но пък в България вървят разни протести точно свързани и с това – как не можело приемните родители да бъдат като истински. Но от Националната асоциация за приемна грижа настояват да бъде въведен специален договор по Закона за социалните услуги, с който да се регламентира трудът на приемните родители по начин, гарантиращ техните социални и осигурителни права - с право на платен годишен отпуск, на болничен и майчинство. Сега било като граждански договор, което се вижда недостатъчно. Да видим – да не стане като Истанбулската конвенция. ", "date": "2019.09.09", "title": "Новини или Novini – картината на печата за 9 септември"}
{"url": "https://www.actualno.com/crime/predlojenie-ne-poveche-ot-15-namalenie-na-prisydata-pri-tejki-prestyplenija-news_1373747.html", "text": "      С промените в Наказателния кодекс ограничаваме възможността да се редуцира наказанието. Това каза в интервю за БНТ министърът на правосъдието Данаил Кирилов.      \"Промените в Наказателния кодекс, касаещи , са резултат от обществен дебат и смятам, че са навременни. Друг въпрос е доколко са уместни в контекста на развитието на българското наказателно право. Българското общество започва да изпитва реактивност, когато има тежки престъпления. Общественият дебат трябва да бъде достатъчно сериозен и задълбочен и да се основава на едни принципи\", допълни още той.   \"В нашия законопроект, който внесохме на 5 септември, сме дали конкретни отговори кои престъпления са тежки и кои не. Те няма да затруднят правоприлагането. Два са критериите в предложението ни за промяна на чл. 58 А от НК. Първата е обективна по отношение на вида престъпления. В предложението са визирани 4 групи престъпни деяния – тежка телесна повреда, убийство, изнасилване и блудство \", каза още Кирилов.\r\nПо думите му при тях може да има съкратено производство, но се ограничават последиците. \"Ограничаваме възможността да се редуцира . Сега е възможно да се редуцира с една трета от размера на наказанието.  Ние сме предложили това да не е повече от една пета \", добави министърът.  \"Във всеки отделен случай съдът определя конкретно дали се предлага намаляване на наказанието с до една пета, или не. Това е решение на съда и следва да бъде резултат от позицията и на прокуратурата, и на всички други участници в процеса\", обясни още Кирилов. \r\nПо думите му, прокуратурата пледира на една равнопоставена основа т.в мнението ѝ тежи и се равнопоставя на мнението на другите участници.   \"Имам доверие на съда и смятам, че като общество трябва да му се доверяваме\", каза още Кирилов.    В коментар за избора на главен прокурор правосъдният министър изрази мнение, че процедурата следва изискванията на закона. По думите му единството на мнението на съсловието е положителен сигнал и затова самият той не предложил друга кандидатура. Според Кирилов кандидатурата на има и широка обществена подкрепа. ", "date": "2019.09.09", "title": "Предложение: Не повече от 1/5 намаление на присъдата при тежки престъпления"}
{"url": "https://www.actualno.com/asia/namaljavaneto-na-amerikanskite-sili-v-afganistan-moje-da-se-okaje-dalechna-perspektiva-news_1373733.html", "text": "      Администрацията на Тръмп отказа изтеглянето на американските войски от Афганистан без мирно споразумение, което беше провалено след терористична атака, довела до смъртта на американски войник в Кабул.      В интервю в неделя държавният секретар на САЩ Майк Помпео заяви, че талибаните \"са се опитали да спечелят предимство при преговорите чрез извършване на терористични атаки вътре в страната\". \"Ще се оттеглим от разговорите, ако другите се опитат да използват насилие, за да постигнат по-добри цели в преговорите\", добави той, предаде БГНЕС.   Помпео и други служители на администрацията оставиха отворена вратата за възобновяване на преговорите. Но всякакви нови преговори може да не се случат в продължение на няколко месеца, тъй като страните изпитват взаимно недоверие, заявиха афганистански държавни служители, цитирани от The New York Times.\r\nТръмп обеща да намали броя на американските сили в Афганистан, като заяви преди две седмици, че техният брой ще намалее до 8 600 от сегашното ниво от около 14 000 - далеч под 100 000 войници, които са били базирани там в разгара на войната.  Помпео постави две условия за оттегляне на войските на САЩ вчера - насилието да бъде намалено и поредната терористична атака срещу САЩ от Афганистан никога да не бъде повторена. \"Няма да изтеглим силите си, без да сме сигурни, че ще постигнем условията на президента Тръмп\", каза той пред NBC. ", "date": "2019.09.09", "title": "Намаляването на американските сили в Афганистан може да се окаже далечна перспектива"}
{"url": "https://www.actualno.com/curious/3-te-zodii-s-naj-truden-harakter-news_1373803.html", "text": "      Понякога е по-трудно да се намери обща връзка и да се сприятелиш с някои хора, за разлика от друг път или други хора. Казват, че за това влияние оказват звездите.      Как звездите влияят върху формиране основните характеристики на личността у човек? Кои 3 знака на зодиака имат най-труден характер? Предлагаме ви да научите сега:\r\nНякои трудности в комуникацията, не си струва да отхвърляте. Какви знания ще помогнат за по-добро разбиране с другите, ето и 3-те зодии с най-труден характер: Овен      Не е изненадващо, че представителите на тази зодия са на първо място в списъка. Овенът е изключително инициативен и напълно убеден, че е прав. Освен това, дори да знае за некоректността на някого ще остане непоклатими. Трудно е да се адаптира към темпото на другите. Умее да е страстен по няколко проекта едновременно.\r\nВъпреки някои трудности в общуването, Овенът изгражда добри приятели и верни спътници в живота. Веднага, след като се разпореди с обидилият го, всичкият негатив изчезва и се забравя! Везни     Нищо чудно, че колебанието е присъщо на родените под този знак. Голяма трудност при вземане на решения и постоянно съмнение съпътстват Везните. Поради това, представителите на тази зодия, често връщат мислите си в миналото, което им пречи да завързват нови познанства и да продължат напред.\r\nУпоритостта на представителите на този зодиакален знак влошава ситуацията. Дори и да знаят нещо, не изневеряват на позицията си. Продължават да се подчиняват само на своите мнения.   Ревността е силно изразена при Везните. Ето, защо ако Везна, по някакъв начин е обидена е готова жестоко да отмъсти. Скорпион Отмъщението и горчивината са присъщи на представителите на този зодиакален знак. Ако някой е успял да ги обиди или да предизвика гняв, Скорпионът със сигурност ще помни това и няма да пропусне възможност да възстанови справедливостта. И особено ако този момент, не се очаква от другата страна.   Това не означава, че Скорпионите се характеризират с лош нрав. Просто трябва да бъдете много внимателни, за да не ги дразните. Ще е много трудно да спечелите прошка и да установите отношения с представители на тази зодия.\r\nЗа събеседника им ще е по-лесно да разбере причините за действията и поведението на другите. Особено, ако представителите на тези зодиакални знаци са близки хора, с които трябва да общуват всеки ден! ", "date": "2019.09.09", "title": "3-те зодии с най-труден характер"}
{"url": "https://www.actualno.com/europe/dvojno-uvelichenie-na-ucheshtite-alternativno-v-rusija-news_1373731.html", "text": "      Около 100 хиляди руски ученици не са седнали на чиновете си през новата учебна година, защото родителите им са предпочели алтернативни форми на обучение, показва проучване на глобалната образователна конференция EdCrunch, цитирано от РИА Новости.      \"На 1 септември 100 хиляди деца не са седнали на чиновете си в Русия, тъй като родителите им са предпочели алтернативни форми на образование, включително семейно образование. Броят на тези семейства нараства със 100% годишно\", се казва в документа, цитиран от БГНЕС.   Според Министерството на образованието на Руската федерация за учебната 2016-2017 година общият брой на учениците в общообразователните институции възлиза на 14 491 милиона деца, от които близо 8,5 хиляди са били образовани чрез алтернативна форма на семейно образование, тоест около 0,058%. Тази година експертите на EdCrunch регистрират нарастващо търсене на алтернативни учебни формати и оценяват броя на тези ученици на 100 000.\r\n\"Бързото нарастване на процента на преминаващите към домашно училище говори не само за недостатъците на традиционното училище, но и за предимствата на съвременните подходи в образованието ... Въпреки факта, че има определени проблеми при учене в дома - например, по-малко възможности за социализацията на детето, проблемът с организацията на образователния процес и т.н. - семейното образование ще продължи да набира темпове\", коментираха представители на EdCrunch.   ", "date": "2019.09.09", "title": "Двойно увеличение на учещите алтернативно в Русия"}
{"url": "https://www.actualno.com/curious/3-te-zodii-koito-mogat-da-se-narekat-monogamni-news_1373807.html", "text": "      Чували ли сте за моногамните мъже, срещнали ли сте такива. Ако търсите мъжа на мечтите си, който да е подходящ, да полагат всички усилия и да не губи половинката, с която, след това да създава семейство, то предлагаме ви да научите:      Те са готови да изчакат своята сродна душа в живота си и не си разменят случайни комуникации. Дори в случай на раздяла ще се чувстват предадени до смърт. Сред зодиите могат да се разграничат три от най-отдадените любовници.    Телец Телците по своето естество са моногамни. Основният приоритет в живота за тях е и винаги остава семейството. Това са най-стабилните и лоялни партньори. За Телец много важен аспект в брака е взаимното разбиране и доверие. Влюбват се истински, вече в зряла възраст. Те не разкриват чувствата си на първите срещи. В началото са малко плахи и мълчаливи. Мъжете Телци са склонни да разгледат по-отблизо, да научат всичко за бъдещия партньор в живота и да се уверят в сериозността на чувствата и на двамата влюбени. Телецът има чувствителен и страстен темперамент, малко сантиментален. Но предавайки се напълно на избраницата си, изискват пълна отдаденост в замяна на чувствата си. С течение на годините Телецът става още по-привързан към жена си. Чувствата им се засилват и стават способни на действия. Обичат веднъж и завинаги, поддържайки вярност към любимия за цял живот.   Лъв Всяка жена, която се озове до мъж Лъв, може да разбере, какво е щастие, разбиране, любов и грижи. Романтиката е в кръвта им. Мъжът Лъв е прекрасен семеен човек и отличен партньор в живота, който обожава избраницата си и се грижи за децата. Лъвът винаги е в центъра на вниманието на жените, дружелюбен и приятен. Той остава непревземаем и затворен, не допуска никого до себе си, докато не срещне любимата си. Не приветстват мимолетни хобита. Най-важното нещо в живота за Лъвът е да бъде близо до своята любима, да й даде възможност да се чувства като истинска и желана жена. Лъвът не се нуждае от спокойни и скучни отношения, имат постоянни изблици, експлозии и фойерверки. Лъвът ще прости на любимата си всякакви капризи, ще даде разнообразни подаръци, ще направи приятни изненадите.    Козирог     Хората, родени под този знак, са обединени от търпеливо желание за положителен резултат във всички начинания. По природа Козирогът е моногамен, той е надеждна опора за любимата си. На пръв поглед Козирозите са комуникативни и сдържани хора, изглеждат горди и независими. Тези мъже имат висока степен на фокус, върху емоционалната страна на живота, по въпросите на любовта и привързаността. Мъжете внимателно избират своя партньор за живот и не бързат да се женят. Избраният трябва да има прилично възпитание, да има добри обноски, да не забравя и да угоди на родителите. Тези представители от Зодиака са сдържани по отношение изразяване на емоциите, но са склонни към вярност и постоянство. Ако една жена се заинтересува Козирогът, ще отдаде предпочитание не на физическата интимност, а на чувствата. Чувственото развитие при такива мъже е по-късно и по-бавно от другите зодиакални знаци. След като чувствата на Козирога са ясно формирани, ще станат много силни и издръжливи. Семейните отношения с такъв мъж винаги са успешни и щастливи. Козирогът може да прости на любимата си дори измяна. ", "date": "2019.09.09", "title": "3-те зодии, които могат да се нарекат моногамни"}
{"url": "https://www.actualno.com/society/operirat-dvama-ot-postradalite-pri-katastrofata-na-am-hemus-news_1373773.html", "text": "      Петима души остават в болница след между ТИР и автобус на магистрала \"Хемус\" в неделя. Всички пострадали са в стабилно състояние.      Най-тежко е пострадал  шофьорът на автобуса - 64-годишен мъж. Той е със счупени лява и дясна  подбедрица. Предстои му операция в болница \"Света Анна\".   В \"Пирогов\" беше оперирана 48-годишна жена, която е с лицево-челюсти  наранявания. Интервенцията на травмата на лицето е преминала успешно и  пациентката се възстановява нормално, съобщиха от болницата.\r\nТази сутрин здравнният министър Кирил Ананиев посети пациентката в \"Пирогов\". Още трима души са били транспортирани в Спешното отделие на болницата в  неделя - две жени и един мъж. Раните им са били обработени, след което пациентите са били освободени от лечебното  заведение. Това съобщи изпълнителният директор на спешната университетска болница проф. Асен Балтов, цитиран от БГНЕС.  В болница „Царица Йоанна” са постъпили двама души - мъж и жена. Те са с охлузвания и също са освободени.\r\nМеждувременно, причините за катастрофата все още се изясняват.  За момента, версиите за инцидента, при който пострадаха 8 души, са две – шофиране с несъобразена скорост от страна на шофьора на автобуса или появата на трети водач, който да е причинил катастрофата.        ", "date": "2019.09.09", "title": "Оперират двама от пострадалите при катастрофата на АМ \"Хемус\""}
{"url": "https://www.actualno.com/politics/ataka-bez-nas-grupata-na-obedineni-patrioti-e-nelegitimna-news_1373868.html", "text": "      Парламентарната група „Обединени патриоти – НФСБ, АТАКА и ВМРО” да бъде заличена в регистрите на Народното събрание и депутатите от партиите на Каракачанов и Симеонов да бъдат обявени за независими. Писмо с такова искане изпратиха народните представители от АТАКА до председателя на парламента Цвета Караянчева, съобщиха от партията на Волен Сидеров.      Основание за реакцията им е изключването на лидера на АТАКА и основател на коалицията Волен Сидеров и колегите му Десислав Чуколов и Павел Шопов, както и последвалото напускане на останалите депутати от т. нар. парламентарна група на ОП. В мотивите си до председателя на НС те се позовават на Коалиционното споразумение между трите партии, където в чл. 16 изрично е записано името на ПГ. След изваждането на АТАКА от формацията името на парламентарната група автоматично става юридически нелегитимно и следва заличаването й в специалния регистър на парламента по смисъла на чл. 14, ал. 2 от Правилника за организацията и дейността на НС.   Според тях в момента се прави опит да се обяви за легитимна парламентарна група, която след изваждането на АТАКА вече не съществува. „В тази насока вече се правят опити тихо, кротко и незабележимо да се прелегитимира с всички произтичащи от това последици несъществуващ, от гледна точка на правото и текстовете на Правилника, субект в 44-то Народно събрание”, пишат депутатите от АТАКА.\r\nМеждувременно те настояват да бъдат спрени всякакви разпоредителни и фактически действия, последвали освобождаването на Волен Сидеров от председателското място, до решаване на казуса.   ", "date": "2019.09.09", "title": "\"Атака\": Без нас групата на Обединени патриоти е нелегитимна "}
{"url": "https://www.actualno.com/asia/18-bojci-sa-ubiti-pri-vyzdushni-udari-v-sirijska-provincija-news_1373794.html", "text": "      Въздушни атаки удариха позиции на проирански сили и милиции техни  съюзници в източна Сирия през нощта, при което загинаха 18 души. Не е ясно кой е извършил ударите  в района на Албу Камал близо до границата с Ирак, съобщи Сирийската обсерватория за правата на човека (СОПЧ), цитирана от БГНЕС.      СОПЧ, която има широка мрежа от контакти в цяла Сирия, заяви, че \"18 бойци са убити, но техните националности все още не са определени\".   Албу Камал се намира в провинция Дейр Есзор, която покрива голяма част от пустинята в източните райони  на Сирия, където така нареченият халифат на групировката „Ислямска държава“ все още държи своята последна твърдина.\r\nКонтролът на района е разделен между подкрепяните от САЩ кюрдски бойци и групи, действащи в подкрепа на режима на Дамаск, който има за съюзници  Иран и Русия.  През юни 2018 г. при удари близо до иракската граница загинаха 55 души от подкрепящите режима на Башар Асад сили, предимно сирийци и иракчани, припомня СОПЧ.\r\nПо това време американски служител заяви, че Израел е отговорен за ударите, но еврейската държава отказа коментар.   Израел е нанесъл стотици удари в Сирия, насочени срещу – по думите на Израел – позиции на ливанското шиитско движение „Хизбулла“ и ирански сили. Йерусалим аргументира тези си действия с предотвратяване намеренията на Иран трайно да разположи сили на сирийска територия.    Действащите в подкрепа на Дамаск сили в Дейр Есзор се ползват от подкрепата на различни въоръжени формации, включително иракски и ирански. ", "date": "2019.09.09", "title": "18 бойци са убити при въздушни удари в сирийска провинция "}
{"url": "https://www.actualno.com/society/9-septemvri-kogato-likvidiraha-elita-na-bylgarija-news_1373819.html", "text": "       .      Да бъдат унищожени или поне изцяло изолирани най-образованите, предприемчиви, можещи и успели представители на българския елит до 9 септември 1944 - това е една от първите и най-важни цели на така наречената „класова борба\", провеждана от комунистическия режим. А България е страна, в която червеният терор на Ленин и Сталин се прилага особено настървено. Книгата \"Погубената България\" на изследователите проф. Вили Лилков и Христо Христов илюстрира чрез разказите на жертви и извършители репресиите, извършени след преврата на 9 септември 1944. Още през първите три месеца на съветската окупация без съд и присъда в България са избити между 27 хиляди и 30 хиляди интелектуалци, духовници, учители, държавни служители, офицери, полицаи, общественици, индустриалци, търговци, лекари. За да оправдае тяхното унищожаване, комунистическата пропаганда раздува многократно броя на убитите комунисти, ремсисти и земеделци преди идването си на власт. Следват така нареченият „народен съд\", концлагерите, съдебните процеси по сталински срещу минни инженери, електроинженери, строителни инженери, пожарни командири, оръжейни специалисти и други представители на елита, обявени за чужди шпиони, само защото са завършили европейски университети. Всичко това се оправдава като акт на възмездие в името на „жертвите на фашизма“, а и с класовата борба, която по теорията на Сталин се разгаря с все по-голяма сила с напредване на успехите на социализма.  През 70-те години на миналия век ЦК на БКП възлага на БАН и на Музея на революционното движение да пресметнат сред комунистите и левите земеделци между 1923 и 1944 година. Резултатите от извършеното мащабно изследване са публикувани в албум-справочник, озаглавен „Звезди във вековете“. От него излиза, че броят на жертвите е 4816 души. Така рухва митът на партийната пропаганда за стотици хиляди избити от „монархо-фашистите“, а излязлото по книжарниците издание се оказва неудобно за диктатурата и затова целият му тираж набързо е иззет.\r\nПроф. Вили Лилков подчертава, че съвместното му изследване с Христо Христов е логично продължение на усилията да се проследи докрай съдбата на много бележити българи сред т. нар. „бивши хора“ не само в столицата, но и в още 14 големи областни и по-малки градове.   „Задачата ни беше не само да припомним Голготата на изтъкнати общественици, управници, предприемачи, учени, инженери, адвокати и прочие, но и да разкрием с факти масовостта на . Силен акцент е поставен и върху методите, с които Държавна сигурност се опитва да ликвидира и заличи напълно паметта за най-просветените, напредничави и предприемчиви българи след деветосептемврийския преврат. Специално място сме отделили на работата на следствените органи на режима. Методите за подготовката на главорезите му са директно заимствани от НКВД и се практикуват от изпратените в страната униформени и цивилни съветски инквизитори, които ръководят българските си слуги. Дори терминът „бивши хора“, използван от ДС за обозначаване на несвързаните с политиката елити на Царство България, е директна заемка от практиката на червения терор в СССР\", обяснява проф. Лилков.     Изследователят допълва, че обичайната резолюция на ДС върху постановленията за задържане на „бившите хора\" заради „вредителство“, „диверсии“ и прочие измислени престъпления гласяла: „Да се разследват за [изпращане в] лагер“. Проф. Лилков е категоричен, че ликвидирането на българските елити е било добре обмислено и детайлно планирано престъпление - с цел не само да се разчисти пътят към властта на в мнозинството си необразовани и безскрупулни привърженици на съветския комунизъм, но и да подчини свободомислещите хора в България на мита за „новия социалистически човек“.\r\nСпоред авторите разправата с българските буржоазни елити е толкова жестока и на базата на опита, който компартията трупа в периода 1923-1925 г. като задграничен филиал на Коминтерна. Именно през този период и по-късно комунистите се съюзяват с престъпници и бандитски формирования. Типичен пример е т.нар. Митьо-Ганева чета, която е съставена от престъпници. Към нея се присъединяват и комунисти, които извършват въоръжени нападения. След атентата в църквата „Света Неделя“ през 1925 година бандата е разгромена, но имената на участниците в нея фигурират в списъците на героите на БКП.\r\nКомунистите активно търсят връзки с бандитски формирования и успяват да ги овладеят политически и идеологически, но основно чрез парите, които идват от Москва. Главен екзекутор на Народната милиция непосредствено след 9 септември 1944 е македонстващият терорист Лев Главинчев. Именно той унищожава по заповед на Титовата УДБА много видни българи от Вардарска Македония и Пиринско. Деветосептемврийските превратаджии освобождават от затворите и въоръжават над 7 000 опасни престъпници за изпълнение на „мокрите поръчки“ на компартията и на окупаторите. Тази информация идва от сина на Руси Христозов, директор в Народната милиция и един от организаторите на убийствата и отвличанията през есента на 1944.   В книгата „Погубената България“ са публикувани и свидетелствата на бившия висш комунистически апаратчик Петър Семерджиев, който по-късно бяга в Израел. В нея са изброени имената на поръчителите, палачите и жертвите на мародерства и убийства на офицери, духовници, предприемачи, заможни земеделци и други „бивши хора“ в Сливенско. В Хасково са разстреляни командирите и целия офицерски щаб на местния гарнизон, коварно поканен от комунистите за „побратимяване“ при обявяването на война на Германия.   „Комунизмът се оказа една фанатична и безчовечна религия, по-силна от исляма, чиито последователи престават да мислят, освен чрез фетиша на партията-диктатор, който убива всичко човешко у човека. Тук ние надминахме фашистите. (…) Нашият социализъм се оказа най-жестокият тоталитаризъм върху другомислещите“, свидетелства Стефан Богданов, шеф на контраразузнаването на ДС веднага след 9 септември 1944. По неговите думи, изпратените в НРБ съветски съветници във всеки отдел на ДС са били инициатори на най-жестоките инквизиции върху представители на стария български елит. Партизани, които в мнозинството си са необразовани, стават впоследствие министри, дипломати, директори. „Една от причините за колапса на социалистическата икономика е, че тя беше изградена именно от ръководители, инженери и технолози с партизанско минало, както и от завършили рабфакове и съветски ВУЗ-ове по съкратената процедура. НРБ бълваше продукция, която дори съветският пазар накрая отказваше да приема\", припомня Вили Лилков. И допълва, че друга важна цел на е пълното заличаване на спомена за образованите, талантливите, предприемчивите и успели хора от предишната епоха. Точно заради това в изследването „Погубената България“ са цитирани извънредно много факти, биографии и истории, които илюстрират съдбата и ценностите на погубените.\r\nХората от елитите на Третото българско царство, които не успяват да избягат от НРБ, са изселвани и уволнявани. Отнемат им се всякакви възможности за професионално израстване, лишават ги от пенсии, а на наследниците им е забранено да учат в университетите и да заемат ръководни и по-добре платени длъжности. Накрая им е оставена единствено възможността да изживеят в несгоди края на дните си, вместо да съдействат за модернизацията на България и за облагородяването на нейния човешки капитал. Заклеймените като „бивши хора“ непрекъснато са под наблюдение - и първи се оказват в концлагери и затвори при всяко усложняване на отношенията между Изтока и Запада, каквато е например антикомунистическата революция в Унгария през 1956 година, заключава проф. Вили Лилков.   ", "date": "2019.09.09", "title": "9 септември: Когато ликвидираха елита на България"}
{"url": "https://www.actualno.com/asia/v-malajzija-zasajdat-oblaci-za-dyjd-sreshtu-smoga-news_1373852.html", "text": "      Малайзия е подготвена да „засади“ облаци, след като качеството на въздуха в някои части на страната достигна нездравословни нива поради смог от горски пожари в съседна Индонезия, предаде БГНЕС.      Смог редовно покрива части от Югоизточна Азия по време на сухия сезон, когато изгарянето се използва за разчистване на земя в Индонезия за насаждения за палмово масло, за необходими за хартиената индустрия култури и други. Това предизвиква редовно гнева на съседните държави.   Поради последното засега части от източния щат на Малайзия Саравак на остров Борнео бяха покрити от смог през последните няколко дни.\r\nИндексът на замърсителите на места достигна \"много нездравословни нива\", заяви Гари Тесейра, служител в министерството на околната среда.  „Изключително тежко е в Кучинг“, каза Тесейра за АФП, имайки предвид град от половин милион души.\r\nТой каза, че Малайзия е готова да извърши т. нар. засяване на облаци, т.е. впръскване на различни вещества – като сребърен йодид, за да предизвика дъжд в опит да облекчи смога.   \"В момента, в който ситуацията в облака е подходяща, химикалите ще бъдат заредени и самолетът ще излети и ще извърши засяването\", каза той.    Някои страни извършват „сеитба“ в небесата при продължителни суши, за да предизвикат дъжд и да изчистят въздуха, като впръскват  определени химикали в облаците, въпреки че някои експерти поставят под въпрос  ефективността на подобни дейности.\r\nБу Сянг Вун, 47-годишен инженер в Кучинг, описа небето като \"мътно, горещо с миризма на опушено\". ", "date": "2019.09.09", "title": "В Малайзия \"засаждат\" облаци за дъжд срещу смога "}
{"url": "https://www.actualno.com/pleven/i-v-grad-levski-trygnaha-na-protest-zaradi-loshoto-kachestvo-na-vodata-news_1373748.html", "text": "      Палатков лагер пред местното ВиК се заканват да опънат жители на град Левски. Причината – калната вода, която тече от чешмите в града.      Павлина Георгиева, една от протестиращите, е категорична, че от 6 години периодично в Левски водата става негодна за консумация. Основният проблем е цялата ВиК мрежа и източникът, от който ползваме вода, вярва Павлина. Тя представи и какви са исканията – намеса на държавата, ако се налага субсидия за местното ВиК, както и да се уточни какъв точно е проблемът. Това е геноцид – пускате чисто пране в пералнята, излиза мръсно, възмути се един от протестиращите.   Кметът на града Любка Александрова обясни пред Нова телевизия, че години наред \"биела камбаната\" за старата ВиК мрежа. През периода 2013 – 2014 година Община Левски разработила проект за пречиствателна станция, но през 2015 година държавата отказала финансиране на проекта.\r\nОт ВиК обясниха, че имало замътняване на един от кладенците и признаха, че за да се подмени ВиК мрежата – 100 километра, трябват \"немалко пари\".  Проблем с водата има и в община Своге - вижте какъв в ! ", "date": "2019.09.09", "title": "И в град Левски тръгнаха на протест заради лошото качество на водата"}
{"url": "https://www.actualno.com/plovdiv/specialisti-vse-poveche-mladi-jeni-razvivat-rak-na-gyrdata-news_1373921.html", "text": "      В последно време забелязваме много случаи на млади жени с , като става въпрос за дами на възраст около 28-33 години. За тази тревожна тенденция алармира управителят на Комплексния онкологичен център в Пловдив и хирург-онколог д-р Парашкев Цветков. Той допълни, че това е много рядко срещано в тази възраст.      Според д-р Цветков, на жените често се поставя диагноза „мастопатия”, като обаче впоследствие се оказва, че става въпрос за карцином на млечната жлеза. Затова онколозите отправят апел към дамите да се обръщат към специалист в областта, за да се открие заболяването навреме. Те напомнят и да не се пренебрегва ежемесечният самоконтрол и търсене на помощ от квалифициран лекар при опипване на бучка или уплътнен участък.    \r\nРакът на гърдата е едно от най-често срещаните ракови заболявания при жените в световен мащаб и на второ място като причина за смъртност при тях. Карциномът на млечната жлеза може да засегне всяка жена, като рискът се увеличава с възрастта. Своевременното диагностициране и лечение са най-сигурният начин за позитивен изход. При адекватно лечение продължителността на живот на жените, преборили , е както и при останалите хора.\r\nСпециалисти предупреждават, че заболяването може да протече изключително коварно, тъй като по-голямата част от жените с рак на гърда нямат симптоми и оплаквания преди да са диагностицирани. При друга част от жените се появяват промени в гърдата и специфични оплаквания. Много често причината за тези симптоми може да е медицинско състояние, различно от рак, но при всички положения трябва да бъде потърсена лекарска помощ, за да може да бъде оценено от специалист. Според доктори симптомите могат да включват образувание в гърдата, което при опипване се усеща като твърда бучка, възел или плътно топче в гърдата или под мишницата, промяна в размера или формата на гърдата, наличието на секрет, промени, свързани с хлътване на зърното, или поява на язвичка в областта на зърното, кожно раздразнение, оток или болка в гърдата.   ", "date": "2019.09.09", "title": "Специалисти: Все повече млади жени развиват рак на гърдата"}
{"url": "https://www.actualno.com/curious/dneven-horoskop-za-10-septemvri-news_1373937.html", "text": "       Овен       Този вторник бъде по-взискателни към информацията, която приемате. Тя може да ви хареса, но това не е достатъчно, за да е достоверна. Телец Днес може да спестите от ваши неразумни желания. Заложете само на това, което ви е абсолютно необходимо и няма да сбъркате.   Близнаци Сега може да покажете на околните колко струвате. Не се водете по чужди желания и заповеди. Слушайте собствените ви убеждения. Рак     Днес заложете на почивка или поне намалете темпото. Имате нужда да отдъхнете и за известен период от време да не мислите за нищо. Лъв    Сега не е време за дълбоки размисли. Приемете нещата такива, каквито са особено ако не навлизат прекалено в личното ви пространство. Дева Не давайте назад от ваше обещание. Каквото и да ви струва трябва да го изпълните, а то дори няма да ви коства толкова много усилия.   Везни Ваше притеснение може да напомни за себе си с пълна сила. Този път трябва да действате по различен начин, за да се предпазите.    Скорпион През този ден си осигурете пълна тишина. В противен случай ще ви е трудно да се съсредоточите, а ще имате сериозни задачи за изпълнение. Стрелец Този вторник е добре да не заобикаляте правилата. Не се лъжете, че сте намерили по-краткия път. Може да ви се наложи да се връщате. Козирог    Днес няма да ви е лесно да защитите идеите си. Ще има много хора, които няма да ви разбират. Това не трябва да ви отказва. Водолей През този ден е добре да се подготвите психически и физически за предстоящ период, който ще е достатъчно натоварен за вас. Направете си подробен план. Риби Този вторник ще сте непредвидими дори за себе си. Каквото и да чувствате не давайте воля на емоциите си. Вашата задача е да намерите безопасен отдушник. ", "date": "2019.09.09", "title": "Дневен хороскоп за 10 септември "}
{"url": "https://www.actualno.com/smartguide/navigacionnata-sistema-galileo-dostiga-1-mlrd-potrebiteli-na-smartfoni-news_1373932.html", "text": "      Утре (10.09.2019 г.) европейската навигационна спътникова система „Галилео“ ще достигне 1 млрд. потребители на смартфони в световен мащаб. Това съвпада с 15-та годишнина на Европейската агенция за глобалните навигационни спътникови системи (GSA) — основният партньор на Комисията при експлоатацията на „Галилео“, съобщават от пресслужбата на ЕК.      От декември 2016 г. „Галилео“ предоставя т.нар. „първоначални услуги“, които вече подобриха всекидневния живот на гражданите и предприятията, като осигуряват точни сигнали за определяне на местоположението, навигация и измерване на времето.   Днес 95% от дружествата, произвеждащи чипове за смартфони за спътникова навигация, създават чипове, които са съвместими с „Галилео“. Данните за 1 млрд. потребители се основават на броя на продадените в световен мащаб смартфони, използващи „Галилео“.\r\nДействителният брой на потребителите на „Галилео“ е по-голям. В Европа всички нови модели автомобили, одобрени за пазара, са оборудвани със системата eCall, която използва „Галилео“, за да съобщава местоположението на превозното средство на службите за спешно реагиране.  От тази година „Галилео“ е интегрирана в цифровите тахографи на камионите (устройства за записване на скоростта и разстоянието), за да се гарантира спазването на правилата за времето за шофиране и за да се подобри безопасността на пътя. ", "date": "2019.09.09", "title": "Навигационната система „Галилео“ достига 1 млрд. потребители на смартфони"}
{"url": "https://www.actualno.com/society/vyvejdat-8-novi-znaka-po-pytishtata-news_1373953.html", "text": "      Осем нови пътни знака ще повишават пътната безопасност и ще помагат на водачите с информация. Въвеждането им ще указва наличието на задръствания, намалена видимост, настъпило произшествие на пътя, зарядни станции за електромобили и станции за зареждане на автомобили с  водород.  С нови знаци ще бъдат обозначени и платените участъци от републиканската пътна мрежа, чието използване изисква винетна или тол такса, съобщават от МРРБ.      Новите указателни табели са включени в Проект на Наредба за изменение и допълнение на Наредба № 18 от 23.07.2001 г. за сигнализация на пътищата с пътни знаци (НИД на Наредба № 18 от 2001 г.), публикуван за обществено обсъждане от Министерството на регионалното развитие и благоустройството, Министерство на вътрешните работи и Министерство на транспорта, информационните технологии и съобщенията.  Промените са изготвени след анализ на подзаконовите нормативни актове, издадени на основание чл. 14, ал. 1 от Закона за движението по пътищата във връзка с изменението на текстове от Закона за пътищата. Предлага се въвеждането на три нови предупредителни знака за временна организация на движението. Те са от група \"А\" и  ще сигнализират за опасност  в жълт цвят. Знак А41 - „Образувано задръстване“, ще се използва за сигнализиране на пътни участъци, в които се е образувало задръстване, което водачите биха могли да не забележат своевременно. Знак А42 - „Намалена видимост“, ще се използва за сигнализиране на пътни участъци, в които видимостта е намалена поради мъгла, дъжд, снеговалеж, задимяване, запрашаване или други подобни условия. Знак А 43 - „Настъпило пътнотранспортно произшествие“, ще се използва за сигнализиране на настъпил инцидент, който създава опасност или затруднение за движението. Предупредителните пътни знаци могат да бъдат изобразявани на информационните табла от интелигентните транспортни системи, свързани с управлението на движението.  С нови пътни знаци ще се сигнализират и участъците от републиканската пътна мрежа, за които се изисква платена винетна или тол такса. Знак Д 25.1 ще информира водачите, че за използването на пътя се изисква платена винетна или тол такса, а знак Д25.2  ще е само за тол такса.  Те ще се поставят на мястото, от което възниква задължението за плащане на такса. Предвидени са специални пътни знаци, указващи наличието на зарядни станции за електрически превозни средства и станции за зареждане на автомобили с водород.    Въвежда се и специален пътен знак за паркиране на електрически превозни средства за зареждане - Д26. В утвърдените символи за изобразяване на видовете превозни средства се добавя и символ на „Електрическо превозно средство“. С проекта за изменение на наредбата се цели повишаване на информираността на водачите при промяна на средата, в която се движат, сигнализирането на републикански пътища от платената пътна мрежа, чието използване изисква платена винетна или тол такса, възможност за изобразяване на предупредителните пътни знаци на информационните табла от интелигентните транспортни системи, както и внасяне на яснота по съществуващи изисквания, нееднозначно тълкувани и прилагани в проектантската практика. Очаква се така да се подобри качеството на действащата сигнализация с пътни знаци по пътищата и улиците и да се уеднакви проектантската практика, с което ще се постигне повишаване на безопасността на движението по пътищата.\r\nПътните знаци в повечето държави от Европейския съюз са унифицирани съгласно разпоредбите на Виенската конвенция за пътните знаци и сигнали от 1968 г. и Европейското съглашение към нея. Включените в проекта на наредба нови пътни знаци са свързани с необходимостта от осигуряване на високо ниво на пътна безопасност поради нарастването на трафика, въвеждането в експлоатация на нови пътища и пътни отсечки, внедряването на тол система и на интелигентните транспортни системи.\r\nПроектът на Наредба за изменение и допълнение на Наредба № 18 от 23.07.2001 г. за сигнализация на пътищата с пътни знаци е качен за обществено обсъждане в Портала за обществени консултации и интернет страницата на МРРБ.    ", "date": "2019.09.09", "title": "Въвеждат 8 нови знака по пътищата"}
{"url": "https://www.actualno.com/society/usyvyrshenstvajte-svoja-anglijski-ezik-news_1373047.html", "text": "      Усъвършенствайте своя английски език с Британско-български информационен и езиков център (наследникът на ВВС в България), вече 25 години на пазара на езиковите услуги!   Ние предлагаме:\r\nУдобна локация в центъра на София\r\nМодерно оборудвани класни стаи\r\nПриятна учебна атмосфера в малки групи\r\nКвалифицирани преподаватели с международен опит\r\nНай-доброто от традиционните и съвременни практики в чуждоезиковото обучение\r\nИндивидуален подход към нуждите на всеки обучаем\r\nБезплатен тест за определяне на нивото и консултация с преподавател\r\nПодготовка за изпитите на университета Кеймбридж - Starters, Movers, Flyers, KET, PET, FCE, CAE, CPE, IELTS През новата учебна 2019-2020 година можете да се включите в нашите целогодишни курсове за деца и ученици от 5 до 18 г. Ако желаете вашите деца да формират положително отношение към чуждия език, правейки първите си стъпки по приятен и увлекателен начин в  Junior Pre-School, доверете се на нашите специалисти в ранноезиковото обучение. При нас малчуганите учат по забавен и интерактивен начин с много видео, музикални уроци, игри, танци, тематични тържества и др. Като подготвителен Център за изпитите на Кеймбридж към Британски Съвет, ББИЕЦ подготвя както малките( за детските тестове на Кеймбридж), така и  големите ученици за явяване на изпити с помощта  на квалифицирани преподаватели. За възрастните обучаеми предлагаме курсове по общ английски език с комуникативна насоченост, както и специализиран английски. При нас курсистите се обучават в малки групи и получават индивидуално отношение и внимание. Особено популярен е курсът по разговорен английски език (English Speaking Club), където курсистите имат възможност да дискутират и изказват мнения по разнообразни и актуални теми, отговарящи на техните интереси, като практикуват своя английски език, докато създават нови познанства в разтоварваща атмосфера.\r\nНа нашите корпоративни клиенти предлагаме курсове по месторабота във време удобно за обучаемите. Видът и продължителността на курса се определят  от потребностите на клиента и целите на обучението. Центърът предлага курсове по общ английски език, бизнес английски, Разговорен английски, английски за презентационни умения, специализиран английски (от различни професионални сфери), подготовка за изпитите на Кеймбридж. Доверете се на нашата експертиза! Нека заедно сбъднем плановете Ви за ефективно езиково обучение! ", "date": "2019.09.09", "title": "Усъвършенствайте своя английски език"}
{"url": "https://www.actualno.com/pernik/jazovir-pchelina-lobosh-e-pred-ekokatastrofa-snimki-news_1373933.html", "text": "               От две седмици водата на язовира покафеня. Бяха подавани множество сигнали към \"Басейнова дирекция\", към . Не знам доколко обърнаха внимание, но поне ние от Централната рибо-опазваща организация, която доброволно охранява, почиства и зарибява язовира, не видяхме никакви действия. Към днешна дата има множество умряла и бедстваща риба на язовира. За това нещо имам снимки и видео. На голяма част от хрилете на рибите излиза течност, наподобяваща автомасло. Общо взето ситуацията е критична. Цялата тази екокатастрофа е обхванала двата бряга, не е целият язовир, но щетите са за хиляди левове. Много риболовци виждат какво се случва в момента. Картинката е потресаваща.    Приблизително една трета. Най-големият бряг - от билото на параклиса почти до стената и т.нар. местност \"Хангарите\" до залива Радибош. Това е някъде от порядъка на 10 км. Вътре има изключително много бедстваща риба.     В събота съвместно с ИАРА - Перник, отидоха и направиха замерване на водата. От Изпълнителна агенция по рибарство и аквакултури бях уведомен, че всичко е в норма. Днес, когато видях какво е положението в язовира, веднага се обадих в РИОСВ. За N-ти път пуснахме сигнал. Отговорът беше, че в събота, когато са идвали, са установили занижено наличие на кислород във водата. И аз ги попитах какво следва оттук-насетне, но не получих абсолютно никакъв адекватен отговор.  Аз съм организатора на Централната рибо-опазваща организация. Това е едно НПО с 15 000 членове в цялата страна. На доброволни начала охраняваме, зарибяваме и почистваме 11 държавни водоема. Един от тях е яз. Логош (Пчелина). Това нещо го правим от 2016 година на доброволни начала. Помагаме на ИАРА. Язовирът беше почистен, беше зарибен. Постигнахме рекорд. Тази година сме пуснали риба за  12-13 000 лева. Минали години също сме зарибявали. Спряхме бракониерството. Общо взето съживихме това райско  кътче, а в един момент всички тези надежди и целият този труд, който е неизмерим с пари и каквото и да е, се обезсмисля, защото виждате какво се случва.   Да възстанови загубите, защото държавата е виновна за това, което се случи. В продължение на повече от 4 месеца всеки божи ден от река Струма, която се влива в язовира, изтекоха всякакви гадости. Сигнализирахме къде ли не. РИОСВ правеше някакви замервания и всичко беше \"в норма\", всичко беше „прекрасно“. Общо взето ние реагирахме, държавните институции нехаеха. И това си беше една бомба със закъснител. Ако ги попитате, ще ви кажат, че причината е цъфтежа на водораслите. Да, обаче тези водорасли ги имаше и миналата, и по-миналата, и още по-миналата година. Нямаше го този проблем. Преди две седмици водата беше с ръждиво-кафяв цвят. Беше някаква ужасна гняз. Сега водата вече се е избистрила, но липсва кислородът и е ужасно.  Току-що се видях със зам.-министър Живков и с една дама, която отговаря за водите. На срещата присъства и представител на ДАНС, който не взе никакво отношение. Аз им показах снимки и видеоклипове. Това, което ми направи много добро впечатление е, че според тях действително има замърсяване, а не е от цъфтежа на водораслите, както се опитваха да го представят от РИОСВ. Разбрахме се да им пусна един мейл с цялата налична информация. Смятам, че трябва да се действа стъпка по стъпка. Първо, да се установи кой е замърсителят, да се спре вкарването на отрови в язовира. Следващата крачка е държавата да финансира едно ново зарибяване, защото тя е виновна за случващата се екокатастрофа, която не се знае в какъв обем ще се разрасне. Изключително много предприятия има в Перник, които си хвърлят всичките гадости в реката, включително сега, ако дойдете в Перник, ще видите, че на моменти реката тече черна, кафява, бяла. Това се влива месеци наред и в един момент просто нещата ескалират. Не само лично. Тръпки ме побиват мен и още 23 момчета, които имаме принос за чистотата на  този язовир. С лични средства, с изключително много труд, безброй нощи сме изкарали на язовира, защото той беше изключително много мародерстван от бракониери. Това е един ежедневен труд в продължение на три години. Ние не сме спирали, редуваме се на смени. Правим всякакви гимнастики само и само да се случат нещата. И те взеха, че се случиха. Казвахме, че оттук-насетне само ще надграждаме - напред и нагоре. И това нещо просто ни дойде като гръм от ясно небе. Затова казвам, че направеното от нас не се измерва с пари. Сега ще ми е изключително трудно просто да се изправя пред всички момчета и да им кажа: \"Продължаваме напред\". Това е най-точното определение. Това за нас беше кауза. Събраха се 12 000 лева от хора, които дадоха по 2, 5, 10, 20 лева. Индикациите бяха, че през 2020 г. ще можем да се справим, а ние събрахме пари и свършихме толкова много работа за кратко време. Хората се обединиха около нашата идея, защото видяха, че това не е от ден до пладне, а е нещо, което е с постоянен характер. Ние действително бяхме решили да докараме нещата докрай. Сизпълнителния директор на ИАРА се срещнах няколко пъти и едно момче от ЦРОО е вече служителна Изпълнителната агенция. Криминализирахме мрежарския риболов. В качеството на многобройно НПО властимащите ни обърнаха внимание и при посещение в Народното събрание ни обещаха да криминализират незаконния мрежарски риболов и си изпълниха обещанието. Общо взето сме доброволци с идеята да вървим напред. Сега, единственият начин да се поправят нещата, е държавата да си понесе загубите. Ние няма как отново да събираме пари от хората. Те ще са обезверени. Държавата трябва да ги вкара в язовира под формата на зарибителен материал, за да може пак да стартираме отнякъде. Ние не смятаме да се отказваме, макар че толкова много труд отиде по дяволите. Вижте, язовир Лобош не е от най-чистите язовири, защото през годините има много гадости, които са утаени на дъното. Има един ВЕЦ накрая на язовира и той в рамките на три години малко поизчисти водата. Но река Струма, с притока, който има, завърта всяка година обема на водата три пъти. Това са 54 млн. кубика. Тоест, по груба сметка в язовира ще влезе около 150 млн. кубика вода. Тя ще даде един \"рефреш\" (освежаване). Но от цялото количество в язовира, по груби сметки около 10-15% от рибата е засегната. Ние това виждаме. Язовирът ще се изчисти, въпрос на малко време е. Междувременно, река Струма от преливника до село Жабляно - 10 км, е напълно унищожена. Там екокатастрофата е тотална! Тази мръсна вода от язовира прелива, а реката е десет метра широка, половин метър дълбока, рибите няма къде да се спасят. Там всичко е изтребено до крак. Реката е мъртва. Божа работа е. Ще видим какво ще стане. ", "date": "2019.09.09", "title": "Язовир Пчелина (Лобош) е пред екокатастрофа! (СНИМКИ)"}
{"url": "https://www.actualno.com/curious/ucheni-pleshivite-myje-sa-po-atraktivni-za-jenite-news_1373917.html", "text": "      Изследователи от Университета в Пенсилвания доказват, че плешивите мъже могат да бъдат по-мистериозни за жените от тези, които имат коса. За целите на изследването специалистите администрират три теста за студенти от мъжки и женски пол, в които те трябва да оценят образите на няколко мъже и да определят степента им на привлекателност, увереност и превъзходство.      От анализа на първия тест става ясно, че мъжете с бръснати глави са оценени като по-доминиращи от тези с коса, предава БГНЕС.   Във второто изследване мъжете, чиято коса е била дигитално премахната от изображението, са сметнати за доминиращи, по-високи и по-силни от автентичната им природа. Този ефект се дължи до голяма степен на факта, че те се възприемат като хора, на които може да се гласува доверие и излъчват мъжественост, казват изследователите.\r\nТрето проучване потвърждава тези резултати с нефотографски стимули и показва как мъжете, засегнати от естествен косопад, могат да подобрят външния си вид и да го унищожат съответно.  Затова те дават съвет към мъжете, вместо да харчат пари всяка година, опитвайки се да предотвратят загубата на коса, просто да обръснат главите си – тази визия има своите предимства. ", "date": "2019.09.09", "title": "Учени: Плешивите мъже са по-атрактивни за жените "}
{"url": "https://www.actualno.com/politics/petyr-stojanov-datata-9-septemvri-razdelja-bylgarskata-nacija-news_1373999.html", "text": "      За да бъде оценена датата 9 септември, трябва да оценим нейните последици, а основната последица от случилото се е дълбоко разделение на българската нация, заяви президентът на България в периода от 1997 до 2002 ч. Петър Стоянов пред бТВ.      Друга основна последица, според него, е повторното откъсване на страната ни от европейския цивилизационен процес. Първият път е при завладяването ни от османските турци, заради което пропускаме Просвещението и индустриализацията.   Властта, установена на 9 септември, е основната причина сега да сме най-бедни в ЕС, смята Стоянов.\r\nСлучилото се тогава е и основна причина за промяната на манталитета на българина и унищожаването на интелигенцията ни. „Народът беше приучен да се страхува от властта”, а това е една от най-лошите последствия, смята той.  Според него „идеалът се е превърнал в алиби на убийствата”, защото е много по-лесно да си убиец в името на идеал. „Никой не оспорва ролята на съветската армия в победата срещу нацистка Германия, нито огромната цена, която плати Русия като жертви, но трябва да се погледнат последствията след победата” , категоричен е Стоянов, според когото трябва да има и дълбоко преосмисляне на периода преди 1944 г.\r\nКато пример той посочи учебниците в Северна Македония, където българските войски се определят като фашистки и това е така, защото в нашите учебници са били описвани по същия начин. „Носталгията по социализма се инспирира всеки ден и не само в България, което е непонятно за мен”, категоричен е Петър Стоянов.    ", "date": "2019.09.09", "title": "Петър Стоянов: Датата 9 септември разделя българската нация "}
{"url": "https://www.actualno.com/analysis/mestnite-izbori-v-rusija-kremyl-otvouva-gubernatorite-no-moskva-ne-e-syshtata-news_1373848.html", "text": "      На 8 септември в Русия се проведоха частични местни и регионални избори. В различните райони гласоподавателите избираха губернатори, законодателни събрания, градски парламенти и кметове на населени места.      Предварителните резултати показват категорична победа още на първия тур за кандидатите на властта в 16-те региона, където се избираха губернатори. На тяхна основа премиерът Дмитрий Медведев каза, че партията „Единна Русия“ запазва водещата си позиция. Лидерите в надпреварата бяха назначени за временно изпълняващи длъжността от президента Путин. Някои от тях се явиха на изборите като независими, за да се дистанцират от губещата популярност управляваща партия „Единна Русия“.    Москва не е същата Системната опозиция получи 20 от 45 места в московската градска Дума. На изброите за парламент на руската столица, състояли се на 8 септември, КПРФ победи в 13 окръга, \"Яблоко\" — в 4, \"Справедливая Россия\" — в 3, сочат данни от обработката на 100% от протоколите, съобщи сайтът \"Медуза\".  В местния парламент намериха място 20 кандидати от \"Умното гласуване\" - проект на основателя на насочен срещу кандидатите от действащата владт. През нощта срещу 9 септември Навални съобщи, че \"Единна Русия\" е загубила в 24 окръга от 45, но с помощта на \"фалшификации\" на четирима кандидати са били \"откраднати мандати\". \"Във всеки случай това е фантастичен резултат от \"Умното гласуване\", смята опозиционерът. \r\nПредседателят на \"Единна Русия\" в Москва Андрей Метелски загуби изборите. Той не успя за бъде преизбран в местния парламент, където беше от 2001 година. В 15-окръг той отстъпи на комуниста Сергей Савостянов. Преди изборите Фонд за борба с корупцията пусна две разследвания за бизнеса на Метелски и недвижимото имущество на семейството му. Не мина и без технически сривове        По време на интернет гласуването се случи технически срив. Експерименталното електронно гласуване се проведе в три окръга Москва. Заради срива част от избирателите не успяха да дадат гласа си през интернет. Във всички тези окръзи победиха представители на властта. \r\nБяха регистрирани и нарушения. Някои от избирателите са били включени в списъци за гласуване в друго населено място, макар да не са искали това. В пет урни са били добавени бюлетини, седем пъти са направени опити за повторно гласуване. В някои избирателни райони не са внесени всички , а на места избиратели са били изгонвани от секциите. Избирателната активност е 21,77% след обработката на 100% от протоколите. Това е сравнимо с резултатите от изборите през 2014 година, когато пред урните се явиха 21,04% от гласоподавателите. \r\nОфициални екзит-полове в гласуването за московски парламент не бяха публикувани заради огромния брой на оказалите да споделят за кого са гласували. По данни на Фонда за развитие на гражданското общество техният дял е над 77%. Няколко дни преди изборите 85-годишният руски актьор Василий Лановой призова чрез медия за кого да се гласува в московските избирателни окръзи. По-късно той отрече да е правил подобен списък. В Петербург - аномален ръст на избирателната активност Към в изборния ден за избор на губернатор в Санкт Петербург избирателната активност е била , докато в тя е била едва . На тези избори към 12:00 часа са гласували 6% от избирателите, докато през 2014 година процентът за същото време е бил двоен . Независимо от това към 15 часа данните се изравниха. Според политолога Александър Кънев това говори за фалшификации - такъв ръст на гласоподавателите не може да се случи реално. Според друг експерт това е била мобилизацията на пенсионерите, но те обикновено гласуват сутрин.      По данни на организацията \"Голос\" в Санкт Петербург са забелязани над 350 нарушения, а в Москва - повече от 600. , които през целия ден са приемали жалби от граждани в хода на изборите, са заявили, че са получили хиляди сигнали. По последни данни след обработка на 95% от протоколите старият познат на Путин Александър Беглов печели 64,58% от гласовете. ЕС не признава изборите в Крим Европейският съюз не призна местните избори в Крим, организирани от Русия, тъй като полуостровът е незаконно присъединен към Руската федерация. Там победител в изборите за местен парламент (общински съвет) е \"Единна Русия\", с 53%, след 75% преброени гласове. Изявление от Google Междувременно от Google завиха, че поддържат \"отговорната политическа реклама\", която съответства на местните закони, съобщи Reuters. Така компанията отговори на претенциите на \"Роскомнадзор\", който обвини Google в разпространението на политическа реклама по време на изборите. От Google не уточниха дали са разпространявали политическа реклама в деня на изборите в Русия.    ", "date": "2019.09.09", "title": "Местните избори в Русия: Кремъл отвоюва губернаторите, но Москва не е същата"}
{"url": "https://www.actualno.com/europe/strelba-s-mnojestvo-ubiti-v-holandskija-grad-dordreht-video-news_1374022.html", "text": "      Няколко души са убити при инцидент със стрелба в холандския град Дордрехт, съобщи Ройтерс, цитирайки местната полиция.           „Холандската полиция потвърждава, че има множество загинали при инцидент с огнестрелно оръжие в Дордрехт. В ход е голяма спешна операция“, се казва в изявление, цитирано от Спутник.\r\nСпоред информация в местни медии убитите са трима. От полицията не потвърждават бройката.   В крайна сметка информацията за броя на убитите се оказа точно, а случаят беше квалифициран като \"семейна драма\". Сред загиналите има 2 деца, убит е и 35-годишен полицай. ", "date": "2019.09.09", "title": "Стрелба с множество убити в холандския град Дордрехт (ВИДЕО)*"}
{"url": "https://www.actualno.com/europe/okonchatelno-marija-gabriel-e-bylgarskijat-evrokomisar-utre-shte-razberem-resora-j-news_1373928.html", "text": "      Председателят на Европейската комисия Урсула фон дер Лайен утвърди имената на новите еврокомисари, който ще предложи на Европейския парламент. Пълният списък можете да намерите .      Новият председател на ЕК обяви имената и в Twitter.     Българският еврокомисар е Маррия Габриел. Утре по обяд спекулациите кой какъв ресор ще получи ще приключат. Тогава Урсула фон дер Лайен ще представи разпределението на отговорностите и начина, по който ще организира работата в новата ЕК.  Днес премиерът отказа да коментира какъв ще е ресорът на българският еврокомисар, но изрази убеденост, че той ще управлява 3 пъти по-голям ресурс от този в \"Комисията Юнкер\". Какво следва?    Европейският парламент трябва да одобри целия колегиум на членовете на Комисията, включително председателя и върховния представител на Съюза по въпросите на външните работи и политиката на сигурност/заместник-председателя на Европейската комисия.    За да се случи това, всички кандидати за комисари ще бъдат изслушани в съответните парламентарни комисии в Европейския парламент. След като ЕП даде одобрението си, Европейският съвет официално ще назначи новата Европейската комисия. Крайният срок за това е 1 ноември. ", "date": "2019.09.09", "title": "Окончателно: Мария Габриел е българският еврокомисар, утре ще разберем ресора й"}
{"url": "https://www.actualno.com/starazagora/vlastite-sprjaha-vtori-tec-na-kovachki-news_1373950.html", "text": "      Регионалната инспекция по околната среда и водите (РИОСВ) - Стара Загора издаде принудителна административна мярка за спиране на котли № 1, 2, 3, 4, 5 и 6 на горивната инсталация за производство на топлинна енергия на ТЕЦ \"Брикел\", гр. Гълъбово.      Забраната срещу \"Брикел\" е наложена заради използване на неразрешен вид гориво – биомаса, за което дружеството няма разрешително. Едно от основанията за налагане на мярката е установено при проверка на институциите на 03.09.2019 г. – наличие на биомаса на транспортната лента, която подава гориво към работещ котел, както и съхранение на големи количества балирана слама с осигурен достъп до централата, съобщиха от МОСВ.   Наложената принудителна административна мярка на ТЕЦ \"Брикел\" е с оглед невъзможността на оператора да гарантира спазването на екологичното законодателство чрез осигуряване на необходимите условия за съответствие на експлоатацията на инсталацията с действащото разрешително. Забраната влиза в сила от днес, 09.09.2019 г., и срокът на нейното действие е до преустановяване на извършване на нарушението.\r\nТова е втората санкция срещу \"Брикел\" за последните седмици. ТЕЦ-ът вече беше глобен с 15 000 лв. в края на миналия месец, заради на Гълъбово.  Предприятието, заедно с , ТЕЦ \"Бобов дол\" и \"Топлофикация – Сливен\", е собственост на известния енергиен бизнесмен Христо Ковачки. Срещу всичките текат проверки от Министерство на околната среда и водите (МОСВ), .\r\nДва от парогенераторите на пернишкия ТЕЦ \"Република\" (част от \"Топлофикация – Перник\") вече именно заради . ", "date": "2019.09.09", "title": "Властите спряха втори ТЕЦ на Ковачки"}
{"url": "https://www.actualno.com/dobrich/uchilishte-v-dobrich-minava-na-trismenen-rejim-news_1373924.html", "text": "      В три смени ще бъде организиран учебният процес в Основно училище „Христо Ботев“ В Добрич, съобщи на брифинг зам.-кметът по хуманитарните въпроси д-р Емилия Баева. Причината са мащабните ремонтни дейности, които се извършват в учебното заведение.       , че над 1 125 100 лв. са инвестирани в ремонт на училищния покрив и на всички класни стаи, цялостна реконструкция на електрическата инсталация, ВиК мрежата и отоплителната инсталация, поставяне на топлоизолация на фасадата. Средствата са осигурени по ОП „Региони в растеж“, но заради обжалване на тръжната процедура се наложи ремонтните дейности да започнат по-късно.\r\nСтроителната фирма е уверила д-р Баева, че ремонтните дейности в училището ще приключат в края на февруари. Това налага през първия срок учебните часове да са с продължителност 30-35 минути .\r\nВ други училища ще посрещнат първия учебен ден възпитаниците на Природо-математическата гимназия „Иван Вазов“ в областния град отново заради ремонт на сградата. Д-р Баева уточни, че малките математици от пети, шести и седми клас ще бъдат насочени в ОУ „Никола Йонков Вапцаров“, а учениците от горния курс ще заемат класните стаи в ОУ „Стефан Караджа“.  Община Добрич вложи тази година близо 6,2 млн. лв. в цялостен ремонт на три училища и детска градина по проект „Реконструкция и обновяване на образователната инфраструктура в Добрич“. Средствата са по ОП „Региони в растеж“, а проектът е включен в инвестиционната програма на общината.\r\nКъм днешна дата първокласниците в Добрич наброяват 650 и са с 35 повече от миналата година. Общо 7430 са учениците в града, разпределени в 335 паралелки . Нова паралелка за първокласници се открива в училище „П. Р. Славейков“, а в две от детските градини се открива по още една група. Вече са осигурени всички учебници и учебни помагала. ", "date": "2019.09.09", "title": "Училище в Добрич минава на трисменен режим"}
{"url": "https://www.actualno.com/society/mobilno-prilojenie-vox-knsb-sybira-signali-za-nekorektni-i-dobri-rabotodateli-news_1374016.html", "text": "      Един от най-наболелите проблеми за икономиката, както на България, така и на другите европейски страни, е значителният дял на „сивата“ икономика и в частност недекларираният труд.      Въпреки, че данните за дела на сивата икономика в България показват тенденция на подобрение – композитният индекс „Икономика на светло“ бележи нарастване с над 14 процентни пункта за последните 8 години (64,59% през 2010г. до 79,10% през 2018г.), съобщават от Конфедерацията на независимите синдикати в България (КНСБ).   Все още около 21% от българската икономика може да бъде окачествена като „сива“. В номинално изражение това означава, че сивият сектор у нас е в размер на около 23 млрд.лв. годишно (при  БВП за 2018 г. от почти 108 млрд.лв. по текущи цени).\r\nКНСБ от години се бори срещу сивия сектор в икономиката. Последната инициатива е кампанията \"Сивото убива\".  Тя се фокусира върху борбата със сивата икономика в четири от секторите с най-голямо наличие на недеклариран труд и „сиви“ практики в България - ремонт и поддръжка на моторни превозни средства, строителство, селско стопанство и лека промишленост.  Кампанията „Сивото убива!“ се реализира в рамките на проект „Активно гражданско участие за превенция и ограничаване на недекларираната заетост в България“, финансиран от Оперативна програма „Добро управление“ (съфинансирана от Европейския съюз чрез Европейския социален фонд).\r\n„В рамките на кампанията ще бъдат проведени 27 регионални информационни кампании в цялата страна чрез мобилни информационни центрове, които имат за цел да се повишим обществената осведоменост и да насърчим гражданското участие в процесите и политиките за ограничаване и превенция на недекларираната заетост в България“, се казва още в съобщението на КНСБ.   В рамките на проекта беше разработено и новото мобилно приложение на КНСБ, което помага на работници и клиенти да подават сигнали срещу некоректни практики на работодатели и фирми, както и да споделят позитивни примери за мястото, на което работят. VOX KNSB вече е налично във всички платформи за мобилни приложения – за Android и Iphone.    Мобилната апликация е VOX KNSB е уникална, абсолютно безплатна услуга, която позволява на всеки да подаде сигнал до КНСБ, а оттам и до всички държавни институции за нередности или позитивни примери както на работното си място, така и в търговски обекти, в които е получил лоша услуга или пък е забелязал измама за фиска.\r\nАнонимността на подалите сигнала е абсолютно гарантирана и единствено администраторите на КНСБ разполагат с данните на подателя. VOX KNSB позволява сигналите, които се подават, да стигат до голяма група от хора, които могат да ги подкрепят, споделят в социалните мрежи или просто да следят какво се случва с решенията на проблема. За да се гарантира автентичността на сигнала, може да бъде приложен снимков материал, а приложението автоматично регистрира локацията, откъдето се подава.\r\nДо момента мобилното приложение е свалено над 10 000  пъти и са подадени около 50 сигнала. По всеки един се извършва проверка и подателите ще бъдат уведомени за резултатите. Сигналите, които се подават, могат да бъдат споделяни в социалните мрежи и варират от заплата в плик, през липса на трудов договор до неиздаване на касови бележки. Вече има и първи разрешен сигнал чрез мобилното приложение – за неплатени заплати, като след намесата на ГИТ е констатирано нарушение и е направено предписание към работодателя за изплащане на заплатите. ", "date": "2019.09.09", "title": "Мобилно приложение VOX KNSB събира сигнали за некоректни и добри работодатели"}
{"url": "https://www.actualno.com/asia/prez-2022-g-shte-se-pojavjat-jivotni-s-programiran-pol-news_1373963.html", "text": "      Професорът от университета в Хирошима Масаюки Симада, разказа за появата на животни с програмиран пол. Това ще се случи през 2022 г., информира РИА Новости.      Японският специалист, заедно с колегите си, е създал технология за избор на пола на потомството на бозайниците. Разгледани са случаи на изкуствено осеменяване.   Експертът казва, че това решение е полезно в животновъдството. Млечните ферми, по думите на учения, се нуждаят от крави, а месните – от бикове.\r\nСимада отбелязва, че раждането на телета или юници може да се осигури с вероятност от 95%. Това е много проста технология за животновъдите.  С нейна помощ те ще постигнат раждането на добитък от нужния им пол. Това е голямо предимство. Японските фирми за животновъдство вече обявиха готовността си да използват технологията.\r\nЕкспертът прогнозира, че след 2023 г. във фермерството ще бъдат използвани крави с програмиран пол, а свине - след 3-5 години. В същото време Симада не подкрепя възможността да се влияе на пола на потомството на човек.    ", "date": "2019.09.09", "title": "През 2022 г. ще се появят животни с програмиран пол "}
{"url": "https://www.actualno.com/europe/samolet-kacna-avarijno-zaradi-pochinal-pytnik-na-borda-news_1373865.html", "text": "      Самолет кацна аварийно във финландския град Турку заради смъртен случай на борда, съобщава РИА Новости. Екипажът на авиокомпания \"Finnair\" изпълнявал полет от Хелзинки за Париж.      Странно разминаване поражда съмнения в инцидента. От пресслужбата на авиокомпанията заявяват, че самолетът е извършил непланираното кацане в Турку заради заболял пътник. В същото време полицията в Югозападна Финландия твърди, че има постъпило съобщение за починал пътник на борда на \"Finnair\".   Полицейски екипи са пристигнали на летището в Турку. За момента няма подозрение за извършено престъпление на борда на самолета. Води се разследване за причините за смъртта.\r\nСамолетът вече е излетял за Париж, съобщава БГНЕС.   ", "date": "2019.09.09", "title": "Самолет кацна аварийно заради починал пътник на борда "}
{"url": "https://www.actualno.com/crime/devinchanin-vleze-v-aresta-za-falshiv-signal-za-bomba-v-uchilishteto-na-trigrad-news_1373814.html", "text": "      Млад девинчанин е в ареста за подадени от него поредица фалшиви сигнали, в това число за бомба в триградското училище.      Срещу 26-годишния Мариян Александров е образувано бързо производство, защото в неделя между един и четири часá от Триград отправял неверни съобщения на единния европейски номер за спешни повиквания 112. Той съобщавал за катастрофи с прегазени хора, за поставена бомба в училището на село Триград.   „Извършителят е задържан за срок от 24 часа. Работата по случая продължава. За подаване на неверни повиквания или заблуждаващи знаци за помощ, злополука или тревога, предвиденото от законодателя наказание е лишаване от свобода до две години“, съобщават от полицията.   \r\n„Мъжът е бил видимо пиян, под въздействието и на наркотици, тестван е. Цяла нощ не е спал, разигравал службите за спешно реагиране, разправял се е по телефона с полицаите. Представял се е с различни имена. Именно затова е образувано бързо производство срещу него с оглед данни за извършено престъпление по член 326 от НК“, обясни старши комисар Николай Димов – директор на ОД на МВР - Смолян.   ", "date": "2019.09.09", "title": "Девинчанин влезе в ареста за фалшив сигнал за бомба в училището на Триград"}
