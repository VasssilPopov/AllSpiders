{"url": "https://www.actualno.com/asia/ozho-inspektorite-sa-vzeli-probi-ot-sirijskija-grad-duma-news_670896.html", "text": "  Екипът от инспектори на Организацията за забрана на химическите оръжия (ОЗХО) е взел проби от място в сирийския град Дума, където се предполага, че е осъществена предполагаемата химическа атака на 7 април, предаде Reuters, цитирана от агенция \"Фокус\".  В съобщението на ОЗХО се казва, че предстои да се прецени дали има нужда екипът да направи второ посещение в Дума. Пробите ще бъдат изпратени в Нидерландия и оттам към мрежата от лаборатории на ОЗХО, където те ще бъдат подложени на анализ.   На базата на анализа на пробите, както и друга информация и събрани материали от екипа, мисията ще състави доклад и ще го представи на страните членки на ОЗХО, става ясно още от изявлението.   Снимка: ", "date": "2018.04.21", "title": "ОЗХО: Инспекторите са взели проби от сирийския град Дума"}
{"url": "https://www.actualno.com/balkani/zaev-makedonija-se-dobliji-do-reshavaneto-na-spora-za-imeto-s-gyrcija-news_670869.html", "text": "  Македония никога не е била по-близо до решаването на 25-годишния си спор с Гърция, но дори и да не успее, Скопие ще продължи да се интегрира с Европа. \"Смятам, че никога не сме имали по-добри обстоятелства, за да намерим цялостно решение, което ще продължи векове и ще остане завинаги\", заяви в интервю за агенция France Presse, цитирано от БГНЕС, премиерът Зоран Заев.   .\r\n\"Ако спорът не бъде решен, светът няма да свърши\", каза Заев. \"Ние ще донесем Европа тук в Скопие ( ). И ще прокараме европейския дневен ред по един или друг начин\", коментира още Заев.    Поради спора Македония бе принудена да се присъедини към Организацията на обединените нации под името Бивша югославска република Македония (БЮРМ). Гръцките заплахи за вето също възпрепятстват кандидатурата на Скопие за членство в Европейския съюз и НАТО. Разговорите с посредничеството на ООН за уреждане на спора бяха възобновени, след като социалдемократите на Заев спечелиха миналата година изборите, след като отстраниха партията на националистите ВМРО-ДПМНЕ на Никола Груевски след повече от десет години на власт.       На преговорите беше постигнат напредък, след като Македония се съгласи през февруари да промени името на летище \"Александър Велики\" на столицата на Международно летище Скопие в знак на добра воля за Гърция. Македония също беше обвинена в присвояване на символи и фигури, които исторически се считат за част от гръцката култура като Александър Велики. Магистралата, свързваща Македония с Гърция, също се преименува на \"Магистрала за приятелство\".\r\nСега Заев каза, че е \"доволен\", че \"голяма част от проблемите\" между Македония и Гърция са били решени и че е оптимист за окончателното споразумяване. По-рано той заяви, че до лятото може да се постигне споразумение. 43-годишният премиер обаче отказа да влезе в подробности за продължаващите разговори, като заяви, че \"може да унищожи целия процес\".        По-рано тази седмица Европейската комисия препоръча започването на преговори за присъединяване към ЕС на Скопие, кандидат за ЕС от 2005 г. насам, което развитие Заев определи като \"насърчаващо\". \"Това е послание на отворените врати, което е много важно за Македония\", посочи той, като добави, че над 75% от македонците подкрепят интеграцията на страната в ЕС и НАТО. \"Това обаче не означава, че не трябва да подобряваме сътрудничеството с други страни, включително с Руската федерация\", каза Заев.\r\nРусия открито възрази срещу стремежите на други славянски страни на Балканите да се присъединят към НАТО. Най-скоро това се случи, след като Черна гора стана член в средата на 2017 г.\r\n\"Искам да подобря сътрудничеството с Русия\", каза Заев. \"Руската федерация трябва да знае, че за нас няма алтернатива на НАТО и Европейския съюз, ние ще продължим да се съсредоточаваме върху този път. Това е нашето абсолютно право, нашите очаквания и как виждаме бъдещето на тази страна и хората, които живеят тук\", категоричен бе македонският премиер.", "date": "2018.04.21", "title": "Заев: Македония се доближи до решаването на спора за името с Гърция"}
{"url": "https://www.actualno.com/burgas/razchistiha-oshte-nezakonni-obekti-na-plaj-slynchev-brjag-sever-news_670867.html", "text": "  Наемателят на морски плаж Слънчев бряг-север доброволно разчисти още незаконни преместваеми обекти, които не отговарят на одобрената от Министерството на туризма схема за разполагането им. Разрушен е ресторант Stela di marre, който е с площ 400 кв. метра и се намира в пространството пред хотел „Белвю“, съобщиха от Министерството на туризма.  В края на миналата седмица на същата ивица бяха разчистени още преместваеми обекти, които са в нарушение - Bubles бар&ресторант, заемащ около 400 кв. метра пред хотел „Гларус“ и в близост до хотел „Чайка“.   Снимка:    ", "date": "2018.04.21", "title": "Разчистиха още незаконни обекти на плаж Слънчев бряг-север"}
{"url": "https://www.actualno.com/analysis/spomen-ot-blizkoto-minalo-kluchovi-stypki-v-razvitieto-na-oryjejnata-programa-na-severna-koreja-news_670872.html", "text": "     Агенция France Presse, цитирана от БГНЕС, представя някои от ключовите стъпки, свързани с по-ранното развитие на ядрената програма на Пхенян, както и на програмата за разработване на балистични ракети на Северна Корея.    Северна Корея започва да работи в края на 70-те години на миналия век по вариация на съветската ракета „Скъд”, която е с обсег от 300 км. Първият тест на разработената от Северна Корея ракета се провежда през 1984-та година. Между 1987 г. и 1992 г. започва разработването ракети с по-голям обсег, включително Теподон-1 (2 500 км.) и Теподон-2 (6 700 км.).\r\nТестовото изстрелване на „Теподон-1” е по посока на Япония през 1998 г., но година по-късно Пхенян налага мораториум на такъв вид тестове заради задълбочаващите се връзки със САЩ.     Краят на меморандума идва през 2005-та година, заради „враждебната” политика на администрацията на Буш. На 09 октомври 2006 година е извършен първият ядрен опит. През май 2009-та година се провежда втори подземен ядрен тест, няколко пъти по-силен от първия. Ким Чен Ун наследи баща си Ким Чен Ир, който умря през декември 2011 г. и поднови ядрените тестове през 2013-та година.     Четвъртият подземен ядрен тест беше проведен през януари 2016-та, като от Пхенян потвърдиха, че става въпрос за водородна бомба. През март Ким Чен Ун заяви, че Северна Корея успешно е разработила ядрена бойна глава и през април същата година беше проведен и тестово изстрелване на балистична ракета от подводница. На 09.09.2016 г. се проведе и петият ядрен тест.  Между февруари и март при балистични тестове, проведени от Северна Корея, ракета пада в близост до Япония. От Пхенян заявиха, че с този пуск са изпробвали оръжие, способно да порази американски бази, а не Япония. На 14-ти май се тества новата ракета на Северна Корея – „Хвасон-12”, която е ракета със среден/голям обсег. От Пхенян  заявяват, че ракетата е прелетяла 700 км, преди да падне в Японско море.\r\nНа 4-ти юли (Деня на независимостта в САЩ) Ким Чен Ун казва, че е проведен успешно тест на междуконтинентална балистична ракета на страната, която може да достигне до Аляска. Подарък за „американските копелета”. Вторият успешен тест на този тип ракети се проведе на 28-ми юли. Часове преди американският държавен глава Доналд Тръмп да заплаши Северна Корея на 8-ми август с „огън и ярост”, от Пхенян обявиха, че обмислят нападение над американската база в Гуам.       На 3-ти септември 2017 г. Северна Корея проведе своите най-големи ядрени опити. Групите за наблюдение описаха мощността им на 250 килотона, което е в 16 пъти повече от 15 килотонната бомба на САЩ унищожила Хирошима през 1945-та година. На 15-ти септември, по-малко от седмица, след като ООН прие осем серии от санкции срещу Северна Корея, страната изстреля ракета над Япония. На 20-ти ноември Вашингтон обяви, че Северна Корея спонсорира тероризма и увеличи натиска срещу страната, добавяйки още санкции.\r\nНа 29-ти ноември Северна Корея изстреля своята нова ракета „Хвасон-15”, която може да пренесе „много голяма и тежка бойна глава” и може да достигне до всяка точка в САЩ. Експерти заявиха, че ракетата наистина е способна на достигне на теория САЩ, но се съмняват в достъпа на Северна Корея до технология, позволяваща на ракетата ѝ да оцелее при повторно навлизане в земната атмосфера.\r\nНа 13-ти декември Ким обяви, че Северна Корея е държавата с „най-голяма ядрена мощност”.    В новогодишната си реч Ким Чен Ун обяви, че ядрената сила на Северна Корея е завършена.\r\nБлагодарение на зимните олимпийски игри в Южна Корея се стигна до размразяване на дипломатическите взаимоотношения между Сеул и Пхенян. Това започна през февруари.\r\nНа 21-ви април Пхенян обяви, че незабавно ще прекрати ядрените опити, както и тестовете на междуконтинентални ракети и ще „гарантира прозрачност” при прекратяването на тестовете. Ким Чен Ун добави, че за него притежанието на ядрено оръжие „ще осигури на наследниците ни възможността да се радват на възможно най-приятният и щастлив живот в света”.", "date": "2018.04.21", "title": "Спомен от близкото минало: Ключови стъпки в развитието на оръжейната програма на Северна Корея"}
{"url": "https://www.actualno.com/curious/dneven-horoskop-za-22-april-news_670838.html", "text": "     Тази неделя задачата ви е да сте обективни. Може да чуете критика в свой адрес, но тя е само за ваше добро. Това е ден за осъзнатост.    Въпреки почивния ден ще имате желание за работа. Близките ви може да не са същата вълна, така че най-добре запишете хрумванията си, за да не ги забравите.     Това е ден за подреждане на мислите. Има някои амбиции, от които е време да се отървете. Не го приемайте за поражение,  а погледнете реално на възможностите за успех и насочете енергията си другаде. Това е ден, в който ще може да се насладите на вашите победи от последните дни. На хоризонта просветлява и ще усетите ефекта от това да гледате положително на нещата.     Това е ден за получаване. Много ви е дадено да имате, но трябва да го притежавате с отговорност. Нещата, които имаме не са ни само за радост - не го забравяйте. Денят ще ви предложи сложен въпрос - истинска главоблъсканица. С учудване ще установите, че от върл противник на идеята има неща в нея, които все повече ви привличат. Способността за промяна е индикатор за развитие.    Възможни са противоречия с роднини. Колкото и да се опитвате да сте ясни, няма да ви разберат. Особено ако скривате важна част  от намеренията си. Ако усещате, че не бива да се разкривате докрай, значи нямате нужда от това, което искате.   Очаква ви ден, изпълнен с приключения. В началото може да забавите старта с чудене дали сте готови за това. Не му мислете – втурвайте се през глава.    Със сигурност ще имате време да наваксате пропуснатото. Вместо да оплаквате съдбата си и да губите още ценно време си пуснете музика и запретнете ръкави. Не подозирате на какви подвизи сте способни. Имате сериозни намерения, свързани с половинката ви,  но засега е рано за тях. По-добре сами си поставете ограничения, защото може би няма да се справите с прекалено бързия ход на събитията.    Денят може да е изморителен, тъй като сте решили да изпълните всичко, което сте си набелязали. Разумно е да са откажете от някои от намеренията ви, за да ви остане и време за почивка. Наслаждавайте се на интензивността на случващото се. Сега може да се забавлявате, както ви се иска. Избирайте дейности според вкуса ви.", "date": "2018.04.21", "title": "Дневен хороскоп за 22 април"}
{"url": "https://www.actualno.com/tennis/rafael-nadal-podchini-grigor-dimitrov-v-monte-karlo-news_670853.html", "text": "  Световният №5 даде  всички от себе си срещу Рафаел  Надал в полуфинала от \"Мастърс\" турнира  в Монте Карло, но силите му  стигнаха да се противопостави само в  първия сет и след 4:6, 0:6 Краля на  клея се класира за поредния си  финал в Княжеството.  Първият сет  се разви изключително драматично, като Димитров показа  отлична игра и  двамата си размениха по един пробив в първата половина  на сета. При 4:5  обаче Григор Димитров обаче допусна пробив след силна  игра на Надал и  много дълбоки удари от негова страна.   Силната игра на Гришо не му  помогна срещу титана на клей кортовете,  което очевидно обезкуражи  българския тенисист. Димитров допусна рязък  спад в играта си, което  позволи на Надал съвсем рутинно да спечели с  6:1 във втория сет,  класирайки се за пореден път на финал в Монте  Карло.   За пръв път в  кариерата си Димитров стигна до полуфинал на Мастърса в  Княжеството.  Той си заработи 250 точки за световната ранглиста, но  най-важното е че  спря серията си от тежки поражения от турнира в  Ротердам насам. Подробности за срещата .       ", "date": "2018.04.21", "title": "Рафаел Надал подчини Григор Димитров в Монте Карло"}
{"url": "https://www.actualno.com/politics/nankov-magistrala-hemus-shte-byde-izcjalo-gotova-prez-2024-g-news_670882.html", "text": "   , а финансирането през годините ще осигуряваме от приходите от тол системата, която ще заработи от следващата година. През 2023 година ще бъдат готови автомагистралите „Струма“ и Русе – Велико Търново. През октомври тази година, осем месеца предсрочно, ще бъде пуснат и Лот 3.3 на АМ „Струма“ от Сандански до Кресна. Това каза днес (21 април) министърът на регионалното развитие и благоустройството Николай Нанков по време на шестата политическа академия на жени ГЕРБ в град Вършец, съобщиха от партията.  В процес на изграждане е лот 3.1. на АМ „Струма“. В процес на изграждане са 9,3 км от “Хемус” от Ябланица до Боаза, чието строителството стартира на 27 март т.г. В момента се извършва проектиране на 16,3 километровия участък  от  пътен възел „Белокопитово“ до пътен възел “Буховци“. Проектират се и 50 километра от Боаза до пътя  Плевен – Ловеч, като се очаква през тази година да стартират търгове за изграждането на  участъците  от Боаза до п.в. „Дерманци“, от - п.в. „Дерманци“ до п.в. „Каленик“  и от п.в. „Каленик“  до пресичането с Плевен-Ловеч. Ще бъдат обявени и процедури за инженеринг на 85 км от  пътя Плевен – Ловеч до Русе-Велико Търново, разделен на три подучастъка.   Протестиращите направиха видими усилията на правителството за изграждането на пътя  Видин – Ботевград, който е и ангажимент в управленската ни програма, за което им благодаря, подчерта Нанков.   ", "date": "2018.04.21", "title": "Нанков: Магистрала \"Хемус\" ще бъде изцяло готова през 2024 г."}
{"url": "https://www.actualno.com/analysis/makron-ili-merkel-koj-shte-zadava-novoto-tempo-na-es-news_670859.html", "text": "     Обичайните целувки по бузата. Този път на една строителна площадка. Пред форума Хумболт в сърцето на Берлин. Колко подходящо! В момента в Германия и Франция се работи по доста строежи. Във Франция обаче нещата вървят с по-бързо темпо.\r\nДвама неравностойни партньори: Ангела Меркел, която все още не е завършила своята политическа кариера, но след 12 години на власт малко или повече вече се намира на последната права; и Еманюел Макрон, който тепърва стартира, пълен с енергия, и който иска преди всичко едно: богата Германия да проявява повече солидарност с онези европейски страни, които не са толкова заможни като нея. Както и с Франция.       От 2005 година насам Ангела Меркел си присвоява всевъзможни теми - от затварянето на атомните централи до отменянето на задължителната военна служба в Германия. Тя наложи строг курс на икономии на реформиращите се страни, а със своята либерална бежанска политика почти разедини Европа. Тя винаги подчертава, че \"строителната площадка\", наречена Европа, е причината да продължи да управлява още четири години. Защото не иска да остави след себе си един разединен континент. И при това иска да задава както тона, така и темпото.     . Не се приемат дори и от новия германски финансов министър социалдемократ, който иска да запази наследството на \"комисаря по пестенето\" Волфганг Шойбле.\r\nАнгела Меркел познава хората около себе си. А Европа винаги е била трудна тема за ХДС/ХСС. Всъщност, канцлерката винаги е била готова да стори повече за Европа, отколкото останалите членове на нейната партия. През 2015 година по време на гласуването на помощния пакет за Гърция, 63 консерватори в Бундестага отказаха да я последват. Днес подобен резултат при гласуване би сложил край на коалицията. Меркел го знае много добре и не иска да изпадне отново в подобна ситуация. Освен това Партията на свободните демократи и Алтернатива за Германия, които не пестят критиките си по адрес на ЕС, също оказват натиск върху нея.        Така се изместват и акцентите. Ангела Меркел разбира, че нейната власт избледнява именно по темата за сътрудничество с Франция в името на ЕС. Тя не може да получи мнозинство за една нова и прогресивна политика а ла Макрон нито в Бундестага, нито сред все по-евроскептичното германско общество. А Макрон оказва натиск. . Но Меркел беше заета твърде дълго със съставянето на правителство.\r\nКаквото и да става по-нататък в ЕС, . Или да се откаже. Сигурно ѝ тежи, че полето ѝ за действие е по-ограничено, отколкото преди. Но вероятно такива са последиците от това, че тя така и не успя да обясни поне един път точно и ясно на германците своите планове за Европа - нещо, което впрочем важи и за много други важни теми. А сега може би вече е късно.", "date": "2018.04.21", "title": "Макрон или Меркел: Кой ще задава новото темпо на ЕС?"}
{"url": "https://www.actualno.com/asia/prezidentyt-na-azerbajdjan-sformira-novo-pravitelstvo-news_670890.html", "text": "  Президентът на Азербайджан Илхам Алиев в събота сформира новия състав на правителството на страната. Съответстващото разпореждане е поместено на официалния сайт на държавния глава, предаде ТАСС, цитирана от агенция \"Фокус\".  Ключовите министри ще запазят местата си и в новото правителство, а рокадите са в Министерството на труда и селското стопанство. Все още не са назначени министри на образованието, здравеопазването, младежта и спорта, както и културата.   По-рано в събота Илхам Алиев назначи за премиер на страната Новруз Мамедов, който до сега беше помощник на държавния глава по външнополитическите въпроси. На изборите, проведени на 11 април, Алиев беше избран за четвърти път за президент на Азербайджан и съгласно Конституцията, след заклеването му предишният Министерски съвет подаде оставка на 18 април.   ", "date": "2018.04.21", "title": "Президентът на Азербайджан сформира ново правителство"}
{"url": "https://www.actualno.com/balkani/ankara-ubedena-prezidentskata-sistema-shte-napravi-turcija-po-silna-dyrjava-news_670885.html", "text": "   , предаде Анадолската агенция, цитирана от \"Фокус\".  „С президентската система на правителството, ние правим нова стъпка към засилването на политическата ни система“, заяви Йълдъръм в Анкара. Турският премиер каза, че след провеждането на изтеглените за 24 юни президентски избори, новата система, която ще има силен турски парламент и силна изпълнителна власт, ще влезе веднага в сила.              Междувременно президентът на страната Реджеп Таийп Ердоган заяви, че Турция иска да постигне търговски оборот от един трилион долара и брутен вътрешен продукт от два трилиона долара.\r\n\"Трябва да удвоим сегашния растеж на Турция, за да постигнем целите си за 2023 година, когато турската република ще стане на сто години\", каза Ердоган по време на мероприятие за външните икономически отношения на Анкара в Истанбул, цитиран от турския ежедневник Yeni Safak.\r\nТурският президент е на мнение, че, за да отговори на предизвикателствата в икономическото си развитие, страната трябва да развива високи технологии и да намали вноса на високотехнологични продукти. „Това е замисълът зад широк спектър от ходове, като построяването на АЕЦ „Аккую“, производството на турски автомобил, развитието на военно-промишления комплекс, инвестициите във възобновяема енергия“, добави Ердоган.       Той отбеляза, че успоредно с икономическия растеж на Турция се увеличават и инвестициите ѝ на глобално ниво и заяви, че . „За Бога, до сега използвано ли е извънредното положение за нещо друго, освен борба с тероризма“, попита Ердоган, като увери, че то не вреди на борбата за демокрация, правата и свободите на гражданите. „То вреди само на терористични групировки като ПКК ( ), „Ислямска държава“ и ФЕТО ( ) и на никой друг“, подчерта турският президент.\r\nYeni Safak припомня, че в сряда, по предложение на министър-председателя Бинали Йълдъръм, турският парламент удължи извънредното положение в страната за седми път. Анкара предприе тази мярка за първи път на 20 юли 2016 година след неуспешния опит за държавен преврат, организиран, според турските власти, от организацията на ислямския проповедник Гюлен, който от години живее в САЩ.", "date": "2018.04.21", "title": "Анкара убедена: Президентската система ще направи Турция по-силна държава"}
{"url": "https://www.actualno.com/music/hiljadi-pochitat-pametta-na-superzvezdata-avichi-news_670892.html", "text": "  Хиляди са се събрали в центъра на Стокхолм, за да почетат паметта на световноизвестният DJ Авичи (Avicii), който бе открит мъртъв вчера (20 април) в Маскат, столицата на Оман.  Полицейски източник съобщи по-рано, че няма подозрителна престъпна активност около смъртта на суперзвездата. Източникът пожела да остане анонимен, но заяви, че след две аутопсии не са намерени никакви следи за престъпна активност в причината за смъртта на 28 годишния мъж.\r\nЗа кончината му бе съобщено късно снощи от негови музикални представители. „С огромна скръб ви съобщаваме за загубата на Тим Берлинг, познат още като Авичи. Той беше намерен мъртъв в Маскат, Оман този следобед на 20-ти април. Семейството му е съсипано и всички ние искаме да уважим тяхната нужда от лично пространство в това трудно време. Няма да бъдат давани по-нататъшни изявления“, се пише в официалното изявление за смъртта му.     По-рано днес в Маскат беше забелязан братът на диджея, който е пътувал по спешност. Официално становище за точната причина за смъртта на музиканта все още няма.    В социалните мрежи се появиха снимки на Авичи в последните дни преди смъртта му. На тях той е в луксозен хотелски комплекс в Маскат.\r\nМного звезди, с които той е работил през годините, написаха в Twitter, че са потресени от новината за смъртта на музиканта. Най-трогателни са поредицата от туитове на музиканта Нийл Роджърс, който пише „плача в самолета. Дано да не изнервям пътниците около мен”. Малко по-късно споделя „Тим, твоето семейство има моите най-сърдечни съболезнования. Ти беше моят малък брат. Винаги ще те обичам”.\r\nНа 29 март 2016 г. Авичи обяви край на публичните си изяви и турнета заради проблеми със здравето, които музикантът отдава на алкохол. „Беше лудо приключение. Започнах да продуцирам, когато бях на 16, на 18 започнах да ходя по турнета”, казва Авичи в интервю пред списание \"Билборд\". „Когато погледна назад в живота си си мисля: Леле, аз ли направих всичко това? Беше най-доброто време в живота ми, но си имаше и своята цена, много стрес и тревога”, споделя още той в същото интервю.    Именно на живота зад кулисите, всичкия стрес и здравословните проблеми е посветен и биографичният филм за него „Авичи: Истински истории”.           ", "date": "2018.04.21", "title": "Хиляди почитат паметта на суперзвездата Авичи"}
{"url": "https://www.actualno.com/asenovgrad/bylgarija-pee-utre-v-asenovgrad-news_670865.html", "text": "  Надпяване под наслов \"България пее\" ще се проведе в Асеновград утре (22.04.2018 г.), съобщава кореспондентът на в региона.  Изпълнители от различни възрасти и състави от общината ще покажат умения в традиционни и не чак толкова познати на аудиторията песенни жанрове. В надпяването ще се включат домакините от Фолклорна формация „Карлък” и Хор за македонски песни - при НЧ „Родолюбие”, както и Фолклорна група „Детска песен” - при храм „Свети Николай Чудотворец”, Фолклорна група „Надежда Хвойнева”, Фолклорен квартет и Вокална група „Станимака”- при „Станимака мюзик център”, Вокална група „Калина Малина”, Хор „Родопски звуци” - при Туристическо дружество „Безово”, Хор - при Пенсионерска организация-Асеновград, Вокална формация - при тополовското НЧ „Н. Й. Вапцаров” и Група за изворен фолклор - при НЧ „Христо Ботев” в село Новаково.   Инициативата се провежда в Асеновград за трета поредна година и е част от кампанията на Българския хоров съюз „България пее”. . Идеята е в общи концерти да се съберат певчески формации от различни населени места, което ще допринесе за представянето на нови тенденции в хоровото движение и смесване на местни култури.   Началният час на надпяването в Асеновград утре, в което участие ще вземат 11-те групи, е 10:00 ч., а мястото – НЧ „Родолюбие“. Тази година дните, в които цяла България пее, са три - от 20.04.2018 г. до 22.04.2018 г.\r\nПрез миналата 2017 г. в кампанията се включиха общо около 160 хорови и вокални състава или над 2 500 участници – жители на различни български градове и села.       ", "date": "2018.04.21", "title": "\"България пее\" утре в Асеновград"}
{"url": "https://www.actualno.com/america/sasht-vidjaha-korupcija-i-lipsa-na-nezavisima-sydebna-vlast-u-nas-news_670894.html", "text": "  В годишния си доклад за правата на човека в света през 2017 г. в посветения на България текст Държавният департамент на САЩ припомня, че международни наблюдатели са определили изборите у нас през март като свободни и честни, въпреки някои недостатъци, пише БГНЕС.  Външнополитическото ведомство във Вашингтон припомня оценката на Централната избирателна комисия (ЦИК), че не е имало никакви нарушения в изборния процес. \"Като положителна може да се отбележи констатацията, че гражданските власти поддържаха ефективен контрол върху силите за сигурност\", пише в доклада.    . Друг от \"минусите\" е наличието на корупцията във всички клонове на властта, трафика на хора и общественото насилие срещу етническите малцинства.   \"Властите предприеха мерки за съдебно преследване и наказване на служители на силите за сигурност и други държавни органи, които са извършили нарушения на човешките права. Тези действия обаче бяха недостатъчни и безнаказаността бе проблем\", констатират още от Държавния департамент.", "date": "2018.04.21", "title": "САЩ видяха корупция и липса на независима съдебна власт у нас"}
{"url": "https://www.actualno.com/curious/kralica-elizabet-ii-praznuva-92-ri-rojden-den-news_670863.html", "text": "  На 21 април кралица Елизабет II, която е най-дълго управлявалият монарх на Великобритания, . На рождения си ден тя ще присъства на специален концерт, като сред изпълнителите ще фигурират Том Джоунс, Кайли Миноуг, Стинг, Шаги и други, съобщава Reuters, цитирана от Нова телевизия.  За родената в Лондон на 21 април 1926 г. принцеса Елизабет периодът на формиране се оказва Втората световна война. Бъдещата кралица и по-малката ѝ сестра, принцеса Маргарет, се обучават в домашни условия. Когато баща им става крал през 1936 г., Елизабет се оказва вероятната престолонаследничка. За да се подготви за бъдещата си роля, тя започва да изучава право и конституционна история, както и изкуства, музика, езда и плуване.   През октомври 1940 г., едва 14-годишна, принцеса Елизабет произнася първата си публична реч. През войната прекарва по-голямата част от времето в замъка „Уиндзор” извън Лондон, вместо в Бъкингамския дворец. През 1947 г. е оповестен годежът на принцеса Елизабет и Филип Маунтбатън, който има гръцко, датско и германско кралско потекло. Сватбата им е няколко месеца по-късно в Уестминстърското абатство в Лондон. Младоженецът получава титлите принц Филип и херцог на Единбург.   Младата принцеса Елизабет, която вече е майка на две деца - принц Чарлз и принцеса Ана, на 25-годишна възраст се озовава в центъра на британския политически живот, след като баща ѝ, крал Джордж Шести, умира внезапно през 1952 г. След като става кралица, Елизабет ражда още две деца - принцовете Андрю и Едуард.        През 1981 г. престолонаследникът принц Чарлз се жени за лейди Даяна Спенсър. Бракът им е белязан от слухове за афера между Чарлз и бившата му приятелка, омъжената по това време Камила Паркър-Боулс, която през 2005 г. стана негова втора съпруга. През 1992 г. е оповестено, че принц Чарлз и принцеса Даяна планират да се разделят. Това събитие, както и голям пожар в замъка „Уиндзор”, карат Нейно Величество да нарече 1992 г. \"annus horribilis\" - \"ужасна година\" на латински.\r\nДаяна умира в автомобилна катастрофа през 1997 г. Кончината потапя нацията в скръб. Мнозина критикуват кралското семейство, в това число и кралицата, за студенината им към принцесата. Кралица Елизабет II е казвала, че в подобни трудни времена я крепят християнската вяра и максимата \"умереност във всичко\", изповядвана от кралица Виктория.\r\nЕлизабет II бе класирана миналата година на 329-о място по богатство в Обединеното кралство със състояние, оценено на 360 милиона британски лири.    ", "date": "2018.04.21", "title": "Кралица Елизабет II празнува 92-ри рожден ден"}
{"url": "https://www.actualno.com/society/novinite-naj-vajnoto-za-denja-21-april-news_670877.html", "text": "      Севернокорейският лидер каза, че считано от днес, страната му ще затвори своя полигон за ядрени изпитания, ще спре да прави такива тестове и ще прекрати изстрелванията на междуконтинентални балистични ракети.    Александър Ваклин каза, че именно той е бил изнудван да плати подкуп от 250 000 евро. Междувременно адвокатът , защитник на зам.-кметицата на района Биляна Петрова, заяви, че парите за подкупа на Десислава Иванчева са осигурени, преди да бъдат поискани от нея.     Достъпът на автомобили до плажната ивица на Корал е вече невъзможен. Това е така, тъй като фирмата собственик на прилежащите терени е започнала от дни да огражда имота си.     Това заяви председателят на ПГ на ГЕРБ и заместник-председател на партията Цветан Цветанов пред над 140 жени от цялата страна в рамките на шестата политическа академия на Жени ГЕРБ. Това каза министърът на регионалното развитие и благоустройството Николай Нанков в град Вършец. В рамките на плановия престой на Пети блок ще бъде извършено превантивно техническо обслужване и ремонт на оборудването, функционални изпитания и презареждане на реактора със свежо ядрено гориво.    Инспектори от Организацията за забрана на химическите оръжия (ОЗХО) са пристигнали в сирийския град Дума, където на седми април бе проведена предполагаемата химическа атака. По-късно стана ясно, че екипите са успели да вземат необходимите проби. Световният №5 Григор Димитров даде всичко от себе си срещу Рафаел Надал в полуфинала от \"Мастърс\" турнира в Монте Карло, но силите му стигнаха да се противопостави само в първия сет и след 4:6, 0:6, Кралят на клея се класира за поредния си финал в Княжеството. Хиляди са се събрали в центъра на Стокхолм, за да почетат паметта на световноизвестния DJ Авичи (Avicii), който бе открит мъртъв вчера (20 април) в Маскат, столицата на Оман. На 21 април кралица Елизабет II, която е най-дълго управлявалият монарх на Великобритания, навършва 92 години.", "date": "2018.04.21", "title": "Новините: Най-важното за деня, 21 април"}
{"url": "https://www.actualno.com/smolyan/v-smoljan-se-provede-blagotvoritelen-drift-za-malkija-mitko-ot-pazardjik-news_670889.html", "text": "  Родителите на малкия Митко от Пазарджик заедно с другият им син дойдоха на благотворителния дрифт, който се проведе днес (21 април) близо до Смолян за лечението  на болното им  дете, предаде кореспондентът на в региона.  „Успяхме да съберем 1460 лева. Отделно от името на „Пампорово“ АД им връчихме ваучер за уикенд пакет в курортния комплекс за цялото семейство, а също и 80 лв. за гориво от ОМВ. Честно казано, не очаквахме да се събере такава голяма сума и сме приятно изненадани, но колкото повече, толкова по-добре за детето“, каза Симона Георгиева.   Тя, Диан Канев и Любо Гайдаров организираха благотворителното дрифт шоу на полигона до Полковник Серафимово за лечение на малкия Димитър Ганев от Пазарджик. (генетично заболяване с типични малформации на черепа, лицето и крайниците).    „В програмата участваха около десетина коли с водачи от Смолян, Златоград и Рудозем. Всичко мина много благополучно, без инциденти и проблеми. Благодарни сме на хората, които се отзоваха. Много сме доволни, че всеки отдели колкото може, за да помогне. Родителите си получиха подаръците и парите. Те бяха много трогнати и от организацията, която направихме, и от начина, по който се получи всичко“, сподели Симона.       Тримата младежи, които поеха инициативата, смятат, че без значение кой е, какъв е, откъде е - щом има нужда, трябва да му се помага.", "date": "2018.04.21", "title": "В Смолян се проведе благотворителен дрифт за малкия Митко от Пазарджик"}
{"url": "https://www.actualno.com/europe/princ-charlz-shte-nasledi-kralicata-kato-glava-na-britanskata-obshtnost-na-naciite-news_670815.html", "text": "  Лидерите на държавите-членки на Общността на нациите одобриха Принц Чарлз за наследник на Кралицата като глава на организацията, според източници, пише Independent.  Решението е взето от 53-мата лидери на събрание в замъка Уиндзор. Подкрепата за nринца на Уелс изглеждаше неизбежна от момента, в който в четвъртък 91-годишната Кралица направи лична молба да бъде наследена от сина си.   Въпреки това, някои се противопоставиха на избора, аргументирайки се че ролята не е наследствена и би било по-добре тя да се върти между държавите от Общността, предаде \"Фокус\".   В четвъртък Принц Чарлз направи неформална стъпка към заемането на позицията, заявявайки ясно ангажимента си към организацията: „За моята част, Общността на нациите е фундаментална част от моя живот, откакто се помня“, заяви той на срещата на Главите на Общността на нациите.\r\nКралицата заяви пред лидерите: „Мое искрено желание е Общността да продължи да предлага стабилност и континуитет за следващите поколения – и да реши един ден Принцът на Уелс да поеме важната работа стартирана от баща ми през 1949 г.“       Премиерът на Великобритания Тереза Мей също потвърди решението принц Чарлз да се възкачи на поста глава на Общността на нациите.\r\nГоворейки на пресконференция, тя заяви: „Днес ние решихме, че следващият лидер на Общността на нациите ще бъде Негово Кралство Височество Принц Чарлз, принцът на Уелс.", "date": "2018.04.21", "title": "Принц Чарлз ще наследи Кралицата като глава на британската Общност на нациите"}
{"url": "https://www.actualno.com/politics/slavcho-atanasov-speshno-pravim-nov-zakon-za-futbolnoto-huliganstvo-news_670861.html", "text": "  „Спешно подготвяме нов Закон за футболното хулиганство. В парламентарната Комисия по въпросите на децата, младежта и спорта, съвместно с Министерството на младежта и спорта работим върху новите текстове вече близо 6 месеца. Зачестилите инциденти и последният случай с ранената служителка на МВР обаче, показа, че въвеждането на новите разпоредби трябва да станат факт в най-скоро време”.  Това потвърди депутатът от НФСБ в групата на „Обединени патриоти” и председател на Парламентарната комисия по въпросите на децата, младежта и спорта Славчо Атанасов след като само преди ден, в петък, той анонсира законодателната инициатива по време на съвместна среща на представители на Министерството на младежта и спорта, на МВР, народни представители от спортната и вътрешна парламентарни комисии и БФС, съобщиха от НФСБ.    . Няма да допуснем размиването на отговорностите, категоричен е Славчо Атанасов. „Не откриваме топлата вода – проучихме и сме ползвали изключително опита на Англия, Испания и Италия.  Знаете, в Англия успешно се справиха с футболното хулиганство – днес там да отидеш на футболен мач, е като да отидеш на театър, бащите спокойно водят децата си”, каза още председателят на Парламентарната комисия по въпросите на децата, младежта и спорта.    Припомняме, че по време на петъчната среща Славчо Атанасов е поел ангажимента до два месеца новият Закон за футболното хулиганство да бъде готов и влезе за обществено обсъждане. Ще се искат становища на футболни клубове, на клубове на феновете, на институции.       Също така представителите на МВР, Министерството на младежта и спорта и народните представители от двете парламентарни комисии договориха краткосрочни и дългосрочни мерки, така че хулиганите да бъдат изгонени от футболните терени. „Защото спортът не е война. И на терените няма място за бомбички или бой”, категоричен бе депутатът от НФСБ и шеф на спортната комисия.\r\nСред краткосрочните мерки са . Сред дългосрочните, освен новият Закон за футболното хулиганство, се предвижда нова наредба за сигурността на спортните обекти, въвеждане на възможности за проверка на самоличността на всеки един, който е закупил билет, както и промяна на наредбите за санкции на БФС.", "date": "2018.04.21", "title": "Славчо Атанасов: Спешно правим нов Закон за футболното хулиганство"}
{"url": "https://www.actualno.com/burgas/plajyt-koral-otnovo-se-opasva-s-ograda-news_670880.html", "text": "   . Това е така, тъй като фирмата собственик на прилежащите терени е започнала от дни да огражда имота си, предаде БГНЕС.  „Ибердрола Инмобилиария” е два пъти глобявана от общинската администрация на Царево, за това, че не стопанисва правилно терените и допуска върху тях каравани и палатки. Това е и причина от Испания да наложат огражденията, . Преди време с решение на Екоминистерството . Това в последните години представлява всяко лято проблем с къмпингуващи и проверяващи, стига се и до словесни атаки и протести.   „Последният акт беше написан преди месец може би и изпратихме директно в Испания. Факт, че най-вероятно той е въздействал върху собственика и той е решил да загради своя имот”, каза инж. Георги Лапчев, кмет на община Царево. .             ", "date": "2018.04.21", "title": "Плажът \"Корал\" отново се опасва с ограда"}
{"url": "https://www.actualno.com/europe/seriozen-probiv-v-sluchaja-skripal-news_670825.html", "text": "  Полицията и разузнаването на Великобритания са идентифицирали главните заподозрени в отравянето на двойния агент Сергей Скрипал и дъщеря му Юлия, съобщава вестник The Telegraph.  По данни на изданието разследването е извършило „сериозен пробив“, макар че се очаква работата му да отнеме още много месеци. Британските власти смятат, че покушението е осъществено от ударна група, контролирана от руското правителство. В контратерористичното подразделение на полицията смятат, че заподозрените вече са се върнали в Русия, пише вестникът.   В материала му се отбелязва, че имената на заподозрените са установени благодарение на анализа на данните за кацанията и отлитанията, изследване на камерите за наблюдение в Солсбъри и пътните камери, разпознаващи номерата на автомобилите.   ", "date": "2018.04.21", "title": "Сериозен пробив в случая \"Скрипал\""}
{"url": "https://www.actualno.com/smolyan/mecheta-gostuvaha-na-rodopsko-selo-news_670886.html", "text": "  Три мечета са били забелязани днес (21 април) от няколко младежи близо до родопското село  Бръщен. Мъниците се появили близо до пътя в отсечка между Барутин и Бръщен, до разклона Владово дере, съобщава кореспондентът на в региона.  Мечетата надничали от реката до една беседка. Двете били съвсем близо до пътното платно, а третото било в реката. 20-годишният Велин Метов успял да ги заснеме с телефона си. „Не се уплаших, защото са много малки. На това място почти всяка година хора виждат мечки“, казва Велин, който всяко лято ходи да бере малини в английска ферма.\r\nТой бил на място заедно с трима приятели, с единия от които заедно работят, а другите двама са още ученици. Младежите предполагат, че и майката е била наблизо. Те смятат, че дивите животни са пресекли пътя и са слезли до реката да пият вода.   Младежите подали сигнал на телефон  112. На място пристигнали пожарникари, които потърсили за съдействие  Групата за бързо реагиране към Регионалната инспекция по околна среда и водите в Смолян.   Хората предполагат, че мечките слизат не само за вода, а и защото в този район има много беседки, на които често се събират семейства и приятели да си пекат чевермета и пилета, а кости остават и наоколо.    Специалисти препоръчват при подобна ситуация - среща с малки мечета - хората да не се задържат дълго време, защото има голяма вероятност майката да потърси малките си и ако усети заплаха за тях, да нападне човек.", "date": "2018.04.21", "title": "Мечета \"гостуваха\" на родопско село"}
{"url": "https://www.actualno.com/asia/rusija-ekipite-na-ozho-vljazoha-v-duma-news_670876.html", "text": "  Инспектори от Организацията за забрана на химическите оръжия (ОЗХО) са пристигнали в сирийския град Дума, където на седми април бе проведена предполагаемата химическа атака, обявиха от Външното министерство на Русия, предаде БГНЕС.  „Според информацията, която имаме, специалната мисия на ОЗХО е пристигнала на 21-ви април сутринта в град Дума в районите, където се смята, че има токсични вещества”, става ясно от изявление на ведомството.\r\nВъв вторник агенция САНА предаде, че екипите са влезли в града, но само ден по-късно сирийският представител в ООН заяви, че екипите още не са започнали работа. След това беше съобщено, че войници на ООН, проучващи безопасността в Дума, преди пристигането на разследващия отряд, са попаднали в престрелка. Тогава стана ясно, че инспекторите от ОЗХО ще започнат работа \"тогава, когато е безопасно за тях\".             Снимка: ", "date": "2018.04.21", "title": "Русия: Екипите на ОЗХО влязоха в Дума"}
{"url": "https://www.actualno.com/balkani/ankara-gyrcija-se-prevyrna-v-sborno-mjasto-za-prestypnici-news_670860.html", "text": "  Турският министър на правосъдието Абдулхамит Гюл изпратил писмо до гръцкия си колега, в което се казва, че „Гърция се превърна в сборно място за престъпници“, предаде БГНЕС.  Писмото на Гюл последва след решението на висш гръцки съд за освобождаване от ареста на бивш гръцки военен, съобщи по-рано Анадолската агенция.   Припомняме, че на 18 април най-висшият административен съд на Атина разпореди освобождаването на Сюлейман Йозкаянакчъ. Той е един от осемте бивши турски служители, избягали в Гърция ден след провалилия се опит за военен преврат от 15 юли 2016 г.   Снимка: ", "date": "2018.04.21", "title": "Анкара: Гърция се превърна в сборно място за престъпници"}
{"url": "https://www.actualno.com/asia/isljamska-dyrjava-napuska-poslednata-si-pozicija-v-damask-news_670822.html", "text": "  Екстремистите от \"Ислямска държава\" са се съгласили да изоставят последната си позиция в Дамаск, съобщиха държавните медии. Правителството се опитва да си върне контрола над цялата сирийска столица и околностите за първи път от 2011 г., предаде Асошиейтед прес.  Капитулацията последва седмица на офанзива на проправлителствени сили срещу квартал \"Хаджар ал Асуад\" и палестинския бежански лагер Ярмук в Дамаск, контролирани от бунтовниците.   На екстремистите е било предложено или да останат и да сключат примирие с правителството, или да заминат с автобуси за територия под контрола на \"Ислямска държава\" в източната Сирийска пустиня, съобщи държавната агенция САНА, без да уточни кога ще започне изтеглянето, предаде bTV.   Базираната във Великобритания мониторингова организация Сирийски център за наблюдение на човешките права съобщи, че е настъпило \"относително спокойствие\" в двата района след обявяването на споразумението.\r\nМеждувременно джипове на ООН и днес бяха забелязани в центъра на Дума. Западни и руски медии успяха да посетят града далеч преди инспекторите. Руски телевизии в репортажите си поставят под съмнение химическата атака.       В същото време руският външен министър Сергей Лавров се срещна със специалния пратеник на ООН за Сирия и осъди ракетните удари от 14 април, като заяви, че те са навредили на мирния процес в Женева.", "date": "2018.04.21", "title": "\"Ислямска държава\" напуска последната си позиция в Дамаск"}
{"url": "https://www.actualno.com/crime/plamen-georgiev-za-ivancheva-dokazatelstvata-sa-dostatychni-za-osyditelna-prisyda-news_670834.html", "text": "  „Всичко при ареста на кмета на „Младост” Десислава Иванчева е свършено както трябва”, категоричен е Пламен Георгиев, който е председател на новосъздадената Комисия за противодействие на корупцията и отнемане на незаконно придобитото имущество.  Той определи като необяснимо чувството, което остана в българското общество за показност на ареста, извършен в центъра на София.   „Законът изисква да се претърси автомобила в присъствието на Иванчева. Сигурен съм, че е било некомфортно за нея, но така всички виждат, че автомобилът не е местен никъде”, коментира Георгиев в интервю за bTV.   На въпрос защо се е наложило Иванчева да седи с белезници през цялото време, той коментира, че при предишна акция на прокуратурата е имало случай, в който задържаното лице се хвърлило на земята в калта, за да се опита да изтрие химическото вещество от ръцете си, с което били белязани парите.\r\n„Не помня друг такъв случай на лице задържано с подкуп в такъв размер, така че би трябвало да действа и като превенция”, коментира Георгиев.       „Бях силно изненадан, че има положителни и отрицателни становища за ситуация, когато задържаш човек със 70 хил. евро в ръцете. Уверявам ви, че ако бяхме в една държава на Запад от нас, никой нямаше и да си помисли да каже и дума в защита на този човек”, коментира още Георгиев.\r\nНа въпрос дали доказателствата срещу Десислава Иванчева ще издържат в съда, Георгиев каза, че като прокурор е сигурен, че могат да доведат до осъдителна присъда.\r\n„Аз като прокурор, ако имах такова дело, щях да бъда убеден, че ще имаме осъдителна присъда и съм убеден, дай боже, и съдът да мисли по същия начин”, каза Георгиев.       По повод новосъздадената институция, която представлява, Георгиев коментира, че те се отчитат единствено пред парламента с годишни доклади. До момента са получили над 100 сигнала за корупция. Георгиев уточни, че в правомощията им е и да разследват магистрати, но не каза дали в момента тече подобно разследване.", "date": "2018.04.21", "title": "Пламен Георгиев за Иванчева: Доказателствата са достатъчни за осъдителна присъда"}
{"url": "https://www.actualno.com/asia/kim-chen-un-zakriva-jadrenija-centyr-severna-koreja-veche-njama-nujda-ot-raketni-opiti-news_670828.html", "text": "  Северна Корея вече няма нужда от ядрени и ракетни опити, обяви държавният ръководител Ким Чен Ун, цитиран от световните агенции.  Севернокорейският лидер каза, че считано от днес, страната му ще затвори своя полигон за ядрени изпитания, ще спре да прави такива тестове и ще прекрати изстрелванията на междуконтинентални балистични ракети. Решението е било взето на заседание на Централния комитет на управляващата Корейска трудова партия вчера.   Ким аргументира това решение с факта, че Северна Корея вече е проверила оперативността на ядрените си оръжия. Затова нямаме нужда от нови ядрени и ракетни опити и полигонът в северната част на страната изпълни своята мисия, каза той, цитиран от bTV.   Това изявление бе разпространено от севернокорейската държавна информационна агенция КЦТА и препредадено от южнокорейската Йонхап.\r\nТо дойде на фона на засилената дипломатическа активност около Северна Корея.       Миналия месец Ким Чен Ун направи първата си официална визита, откакто дойде на власт през 2011 г. – в Китай, където бе приет от президента Си Цзинпин. На 27 април Ким ще се срещне с южнокорейския президент Мун Дже Ин, преди историческа среща с президента на САЩ Доналд Тръмп. Датата и мястото на срещата с Тръмп още не са определени, но принципно е решено тя да се състои в началото на юни.\r\nПо-рано тази седмица стана ясно, че в началото на месеца директорът на ЦРУ Майк Помпейо, номиниран от Тръмп за държавен секретар, е посетил тайно Пхенян и се е срещнал със севернокорейския лидер.\r\nДоналд Тръмп приветства изявлението на севернокорейския лидер Ким Чен-ун. „Северна Корея се съгласи да прекрати всички Ядрени Опити и да затвори важен обект за (ядрени) опити. Това е много добра новина за Северна Корея и за Света - голям напредък! Очаквам с нетърпение нашата Среща на върха”, написа Тръмп в Twitter.        ", "date": "2018.04.21", "title": "Ким Чен Ун закрива ядрения център: Северна Корея вече няма нужда от ракетни опити"}
{"url": "https://www.actualno.com/society/kzp-bylgarskijat-potrebitel-povishava-kulturata-si-na-pazaruvane-news_670840.html", "text": "  Невъзможността за пряка комуникация с администратора на електронния магазин, липсата на информация за правата на потребителите и дори понякога наличието на правописни грешки са най-честите признаци, че сме попаднали на некоректен търговец. Това посочи председателят на Комисията за защита на потребителите (КЗП) Димитър Маргаритов по телевизия Bulgaria On Air при коментар на разкриващите се рискове с интензифицирането на търговията в онлайн средата. И добави, че динамиката на отношенията предполага, че на терена могат да се появят недобросъвестни играчи, които имат за цел преди всичко да вземат някакви средства, без да изпълнят поетите от тях ангажименти.  Маргаритов препоръча плащанията при онлайн покупки да стават с кредитна карта. „Тогава в по-голяма степен можете да разчитате и на съпричастността на банката с проблема, който би могъл да възникне в резултат на нелоялна търговска практика”, обясни той.   Примамени от много изгодна оферта, потребителите понякога не забелязват детайла, посочи Маргаритов в отговор на въпрос на водещата Ганиела Ангелова коя е основната допускана грешка при онлайн покупки. „Детайлът крие рисковете. Например, че има допълнителни немалки разходи за доставката. Или недостатъчно ясно е обяснено, че при запазването на хотелска резервация може да се наложат допълнителни плащания за част от услугите или за нещо, което е иманентно свързано и по този начин вие само бихте могли да ползвате основната услуга”, поясни председателят на КЗП.   Според Маргаритов българският потребител повишава културата си на пазаруване и реагира при проблеми, което е свързано и с по-отвореното общуване между хората в интернет среда, където информацията бързо се разпространява. „Много е важно, и това помага на контролните органи да си свършат по-добре работата, да се реагира веднага и на място. Особено при резервации – когато видите, че очевидно има разминаване между офертата, с която са ви примамили да отидете в мястото за настаняване и реалните условия, да се отправи претенция към стопанисващия обекта. Ако от там няма реакция, да се потърси съдействието на институциите”, каза той. И добави, че контактът с КЗП е лесен и може да се случи по различни комуникационни канали – на телефона на потребителя 0700 111 22, през интернет страницата на Комисията или в нейно регионално представителство.", "date": "2018.04.21", "title": "КЗП: Българският потребител повишава културата си на пазаруване "}
{"url": "https://www.actualno.com/tennis/eto-kyde-shte-predavat-polufinala-grigor-dimitrov-rafael-nadal-news_670849.html", "text": "  Най-добрият български тенисист се класира за пръв път в кариерата си на полуфинал на турнира \"Мастърс\"  в Монте Карло. До преди настоящия сезон той беше играл 2 пъти на  четвъртфинал, но до този момент никога не бе преминавал в следващия  рунд. Той стори това след страхотен успех в два сета срещу Давид Гофен -  6:4, 7:6 (5), като във втория сет изоставаше с 1:5.  Сега за Гришо идва наглед непреодолимо препятствие - световният №1  Рафаел Надал. Краля на клея не игра в много турнири след Australian  Open, като насочи подготовката си за сезона на \"червено\". Той е  изключително добре подготвен и излгежда в отлична форма, след като смаза  Доминик Тийм с 6:0, 6:2 в предишния кръг на надпреварата в Монте Карло.   Димитров има само една победа над днешния си съперник - през 2016  година в Пекин. В последните 5 мача неизменно успява да му вземе поне  гейм, но в 3-те мача на клей Рафа Надал има 3 успеха и е загубил само 1  гейм - през 2013 година именно в Монте Карло.    ", "date": "2018.04.21", "title": "Ето къде ще предават полуфинала Григор Димитров - Рафаел Надал"}
{"url": "https://www.actualno.com/politics/cvetanov-neka-sporim-za-politiki-i-da-ne-izpolzvame-lichni-napadki-news_670843.html", "text": "  Като политици не трябва да допускаме разделение сред обществото, провокирано от нашето поведение. Заиграването със страховете, конфронтациите, личните нападки и махленските дебати нямат място в политиката. Споровете си струват, когато са за политики. Това заяви председателят на ПГ на ГЕРБ и заместник-председател на партията Цветан Цветанов пред над 140 жени от цялата страна в рамките на шестата политическа академия на Жени ГЕРБ. Форумът се провежда в гр. Вършец (област Монтана). Организатори на събитието са Жени ГЕРБ и Фондация „Конрад Аденауер“.  „Много е лесно да се държиш безотговорно и да разделяш. Когато един политик не може да предложи алтернатива, залита в полето на личните нападки. Да правиш внушения е много елементарен подход. Отговорният политик си служи с факти“, обясни Цветанов и добави, че днес никой не говори за икономическия растеж, за кохезионната политика, за увеличението на заплатите, а това са истински важните теми. „Дебатът ще се върне в правилната плоскост, когато спрем да отговаряме на нападките“, уточни зам.-председателят на ГЕРБ.   „По време на КСНС Румен Радев не успя да даде разумно обяснение защо назначеният от него служебен кабинет побърза да завърши процедурата по избор на нови бойни самолети. Попитах и защо е допуснал служебното правителство да подпише толкова неизгодни за нас дългосрочни договори в сферата на отбраната, а той прехвърли отговорността на тогавашния министър. Този министър сега е негов съветник“, посочи Цветан Цветанов. Той коментира, че в становището, с което КСНС е трябвало да излезе след края на заседанието, никъде не е фигурирала позицията на страните-членки на ЕС за химическите атаки в Сирия, Резолюцията на ООН от 2013 г., позицията на Могерини за тези атаки, позицията на НАТО, която гласеше, че информацията на САЩ, Великобритания и Франция е напълно достатъчна, за да се направи прецизно унищожаване на точки, в които се изработват химически оръжия. „В това становище по-скоро имаше припокриване с позицията на Русия“, добави Цветанов.   По думите му БСП са изкривили дебата по много теми, като за пореден път са се заиграли със страховете на хората. „Примерите са много – провалът на европредседателството, рухналата ограда по границата с Турция, отделянето на Кърджали от България, злоупотребите в санирането и Истанбулската конвенция. До 15 декември БСП са организирали редица кръгли маси и са правили парламентарни питания в желанието си да натиснат властта по-бързо да ратифицира Конвенцията. След това усетиха накъде духа вятърът и промениха позицията си. Това е БСП. Този техен подход ще продължи и занапред“, анализира председателят на ПГ на ГЕРБ.\r\n„Когато отсъстваш от дебатите от важните теми и нямаш алтернативни решения, стигаш до крайности като тази да употребиш хората с увреждания. След измисления скандал на БСП някой разбра ли, че от седмици вече има свикани работни групи, които търсят легитимни източници за допълнително финансиране за децата с увреждания. Някой разбра ли, че в бюджета за 2017 г. за първи път бяха отделени 162 млн. лв. за децата с увреждания, а този за 2018 г. средствата са с 82 млн. лв. повече?“, попита Цветанов.       Според него през септември и октомври миналата година всички хора са асоциирали председателството само с ремонта на НДК. „Днес няма делегация, която да си е тръгнала от София и да не е била възхитена“, добави Цветан Цветанов. Той каза още, че най-голямата отговорност в днешно време пред политическата класа е да отстоява и да допринася за евроатлантическата ориентация на България. „Ние сме избрали нашия път. Ние сме част от ЕС и НАТО, а няма по-голяма гаранция за сигурността ни от това“, категоричен бе зам.-председателят на ГЕРБ.\r\n„Икономическият растеж и рекордният БВП ни дава възможност да отделяме повече средства за различните сфери – отбрана, образование, пътна инфраструктура и др. Това е нашата философия, това е философията на десните системни партии - да се харчи толкова, колко си изкарал. Всеки друг подход носи рискове от кризи““, подчерта Цветанов и допълни, че е изключително радостен, че в момента се работи активно по реализирането на ключовите за региона АМ „Хемус“ и пътят Ботевград-Видин.", "date": "2018.04.21", "title": "Цветанов: Нека спорим за политики и да не използваме лични нападки"}
{"url": "https://www.actualno.com/health/konsumacija-na-jadki-namaljava-riska-ot-syrdechno-sydovi-zaboljavanija-news_670830.html", "text": "  Редовната консумация на ядки може значително да намали риска от сърдечно-съдови заболявания. До този извод стигнаха шведски учени.  В изследването са взели участие 60 000 жители на Швеция на възраст 45-83 години. Доброволците са разказали за своите хранителни навици и начин на живот, след което медиците са наблюдавали тяхното здравословно състояние в продължение на 17 години, предаде БГНЕС.   През този период при наблюдаваните са регистрирани 4983 сърдечни пристъпа, от тях 917 са били с фатален край, 3160 случая на сърдечна недостатъчност, а също така 7550 случая на аритмия.   Учените са установили, че при любителите на ядките рискът от възникването на сърдечна недостатъчност е по-нисък с 20%. В същото време при консумацията на ядките от един до три пъти месечно случаите на аритмия намаляват с 12-18%.\r\nМедиците отбелязват, че ядките са източник на здравословни мазнини, минерали и антиоксиданти, които положително влияят на сърдечно-съдовата система.       ", "date": "2018.04.21", "title": "Консумация на ядки намалява риска от сърдечно-съдови заболявания"}
{"url": "https://www.actualno.com/viewpoint/krepostta-rusija-na-vojna-kato-na-vojna-news_670856.html", "text": "     Контейнери с хлор от Германия и димки от Солсбъри… Ако се вярва на официалната представителка на руското Външно министерство Мария Захарова, излиза, че сирийски правителствени сили са открили подобни неща в завладяното от тях предградие на Дамаск - Източна Гута. На телевизионните екрани се появи и едно сирийско момче, за да разкаже как някакви чичковци платили на хора от град Дума, за да инсценират кадри, показващи последствията от химическа атака. В същото време международните инспектори, които трябва да установят дали в Дума е използвано химическо оръжие, все още не могат да пристъпят към работа. Съществуват подозрения, че сирийските съюзници на Кремъл са заети с това да унищожават следите от химическата атака и сега инспекторите няма да открият нищо, колкото и усилия да полагат.  Дамаск явно иска докаже, че химическата атака е дело на опозицията, но той същевременно е длъжен да подкрепя и инспекторите от Организацията за забрана на химическите оръжия.       Няколко дни преди изявлението на Мария Захарова, нейният началник Сергей Лавров заяви, че швейцарски специалисти са опровергали изводите на британските химици за използването на нервнопаралитичната субстанция „Новичок“ при покушението срещу Сергей Скрипал и дъщеря му. По думите на външния министър, сътрудниците в лабораторията в Шпиц, която влиза в състава на акредитираните изследователски центрове на Организацията за забрана на химическото оръжие (ОЗХО), са открили в пробите веществото BZ. Това нервнопаралитично средство не се произвежда в Русия, затова пък - на Запад.  С други думи: Скрипал е бил отровен от западните тайни служби. Лабораторията в Шпиц  незабавно отговори на Лавров  в Туитър. Швейцарците обясниха, че напълно подкрепят изводите на британските си колеги от Портън Даун.\r\nПо-късно на заседание на ОЗХО в Хага се изясни, че BZ действително е било използвано - но само за сравняване на пробите с цел по-прецизната идентификация на веществото, използвано в атентата срещу Скрипал. Оказа се обаче, че споменавайки лабораторията в Шпиц, Сергей Лавров е нарушил правилата на ОЗХО, под които се е подписала и официална Москва. Тези правила предполагат анонимност на лабораториите, за да не им бъде оказвано влияние.        Руското външно министерство, депутати и телевизионни пропагандатори продължават всеки ден да измислят нови и нови версии за случилото се в Източна Гута и Солзбъри. Също както в историята със сваления малайзийски самолет през юли 2014 година, главната задача е всяко рационално обсъждане на въпроса да бъде потопено в море от лъжи и конспиративни теории.\r\nОсновната аудитория на тези пропагандни упражнения живее в Русия. Тя прекалено лесно повярва, че покушението в Солсбъри и химическата атака в Източна Гута са брънка от гигантската провокация на Запада срещу Русия.    Ако беше жив Умберто Еко, авторът на „Махалото на Фуко\", сигурно щеше да се кандидатира за стаж в Отдела за информация и печат към руското Външно министерство или в телевизионния канал „Россия\". Той навярно би позеленял от яд, че не е успял да измисли толкова „майсторски\" сюжет като онзи, който се роди в Москва. А именно: че правителствата на Великобритания и САЩ организират убийства и бомбардировки като фалшифицират всичко възможно с помощта на контролираните от тях медии, полицаи, разузнавачи, дипломати, министри и военни.\r\nТова, което от гледна точка на западните граждани е напълно нереалистично, в Русия се възприема като нещо, което се разбира от само себе си. Там така или иначе са убедени, че целият свят се управлява от Ротшилдовци, световното правителство на масоните, Федералния резерв на САЩ и ЦРУ.   Работата не е в това, че руснаците са бедни, пътуват малко и страдат от постсъветския комплекс за загубеното величие.  Дори заможните и добре информираните руснаци от Москва и Санкт Петебург са готови да повярват и в най-фантастичните версии за злокобната роля на Запада. Много хора подозират, че както и в случая с „Боинга“, Русия и този път е замесена по някакъв начин в историите с употреба на бойни отровни вещества, но се страхува да си признае, защото иначе изводите на останалия свят за нея биха били страшни. Затова е по-добре да се вярва на теорията за световен заговор. „Крепостта Русия\" се намира в състояние на война с целия свят и се придържа към принципа, че на война са позволени всички средства, а жертвите са неизбежни. Главната жертва обаче е авторитетът на Русия в международните организации. Съветът за сигурност на ООН на практика е парализиран от руското вето по въпросите на химическите оръжия. Организацията за забрана на химическото оръжие (ОЗХО) почти единодушно се противопостави на руската позиция.\r\nИзолацията на Русия все пак няма да е тотална. Та нали Западът се страхува от непредвидимостта на Кремъл, която всъщност е основното му оръжие. Но на Русия ще ѝ бъде трудно да излезе от задънената улица, в която се намира - твърде голямо е недоверието на САЩ, ЕС и на целия Запад към Москва. Трета световна война, разбира се, няма да избухне, но ситуацията явно може да бъде спасена само с помощта на инвазия на някакви злонамерени извънземни, както в стария филм „Денят на независимостта“.   ", "date": "2018.04.21", "title": "\"Крепостта Русия“: на война като на война"}
{"url": "https://www.actualno.com/society/sedmichna-prognoza-za-vremeto-za-23-29-april-news_670827.html", "text": "  Новата седмица започна със слънчево време. На 23 април, времето ще бъде слънчево, валежи не се очакват. Максималните температури ще достигнат 25 градуса.  Във температурите остават без промяна. На места се очакват краткотрайни валежи, главно в следобедните часове от деня.   В максималните температури отново ще достигнат 25 градуса. Валежи не се очакват, но ще бъде облачно.   В ни очаква още по-топло време.Минималните температури ще бъдат 13 градуса, а максималните ще достигнат 28 градуса.\r\nВ ще има променлива облачност. Максималните температури няма да надвишават 26 градуса. Валежи не се очакват.       През ще бъде предимно облачно. Температурите ще паднат леко  и максималните няма да превишават 23-24 градуса.  В се очакват и валежи.", "date": "2018.04.21", "title": "Седмична прогноза за времето за 23 - 29 април"}
{"url": "https://www.actualno.com/crime/advokatite-na-ivancheva-i-petrova-parite-sa-osigureni-predi-da-e-iskan-podkup-news_670855.html", "text": "  Парите за подкупа на кмета на район „Младост” Десислава Иванчева са осигурени преди да бъдат поискани от нея, каза адвокатът Ирен Савова, защитник на зам.-кметицата на района Биляна Петрова.  Припомняме, че предприемачът Александър Ваклин обясни вчера как му е бил поискан подкуп от Иванчева. Той подава и сигнала срещу нея, като осигурява исканите 70 хил. евро.   „Парите, които Ваклин е предал на следователите за въпросния подкуп са предадени на 2 април. В постановлението за привличане като обвиняема на Десислава Иванчева пише, че подкупът е поискан на 13 април. Как така едни пари вървят изпреварващо по-бързо преди да бъдат поискани?”, попита Савова в ефира на bTV.   „В никакъв случай нито един български гражданин не може да бъде поставян в такова унизително положение”, категорична е Ирен Савова по повод показния арест на Десислава Иванчева и Биляна Петрова.\r\n„Отидох към 16:30 ч. при тях. Нямаше никакъв проблем по отношение на моя допуск, но картината при тях беше наистина покъртителна от гледна точка на състоянието, в което се намираха и двете”, каза Савова.       По думите ѝ на двете жени не било позволено да отидат до тоалетната от момента на задържането, не им била осигурена и вода.\r\n„Можете ли да си представите по какъв начин е уронено достойнството на такъв човек? Какъв е проблемът да ги спре полицията или органите на реда, да ги помолят да карат след тях, при тях да седнат хора, които да гарантират, че няма да изядат парите или да ги хвърлят, да се отиде до най-близкото полицейско управление и там да се извършат всичките действия?”, отново попита Савова.\r\nСпоред нея на прокуратурата ще ѝ бъде много трудно да докаже това престъпление. Тя и адвокатът Иван Иванов определиха доказателствата като „твърде крехки”.       Относно химическото вещество, от което ръцете на Десислава Иванчева и Биляна Петрова „светнали като коледни елхи”, Савова уточни, че наличието на веществото е спорно.\r\nАдвокатите потвърдиха, че на ръцете на Иванчева е светнала само външната страна на дланта, като там веществото е попаднало най-вероятно от подписване на протоколите, върху които са броени парите.", "date": "2018.04.21", "title": "Адвокатите на Иванчева и Петрова: Парите са осигурени преди да е искан подкуп"}
{"url": "https://www.actualno.com/balkani/sasht-sydebnata-vlast-v-makedonija-ne-e-nezavisima-i-bezpristrastna-news_670857.html", "text": "  В доклада си за човешките права по света през 2017 г. държавният департамент на САЩ отбелязва, че съдебната власт в Македония не е независима и безпристрастна, предаде БГНЕС.  В прегледа наблюдателите се спират на това, че законът в Македония дава на заподозрените право на контакт с адвокат по техен избор, но властите не винаги ги информират правилно за тази възможност и не винаги им позволяват консултирането с адвокат, преди да внесат обжалване.   „Има случаи, когато полицията призовава заподозрени и свидетели в полицейски участъци на „информативни разговори“, без да ги информира за техните права и без присъствието на юридически съветник“, пише в доклада.   Също така е отбелязано, че омбудсманът е получил две жалби за произволен арест, а голям брой случаи, в които са били замесени висши кадри, от предишни години не са решени поради непрекъснати отлагания на процесите. „Съдебната власт не показва независимост и безпристрастност, а съдиите са обект на политическо влияние и корупция. Резултатите от много съдебни производства станаха предопределени, особено в случаите, когато ответниците имаха мнения или предприеха действия срещу правителството“, се казва в доклада на държавния департамент.\r\nНедостатъчното финансиране на съдебната система продължава да възпрепятства действията на съда и ефективността.       Според годишния доклад на омбудсмана за 2016 г., вторият най-голям брой граждански жалби (577 или 15 на сто), които са били получени от неговия офис, се отнасят до съдебната система.", "date": "2018.04.21", "title": "САЩ: Съдебната власт в Македония не е независима и безпристрастна"}
{"url": "https://www.actualno.com/showbusiness/daniel-krejg-shte-stava-tatko-news_670835.html", "text": "  Рейчъл Уайз разкри, че очаква дете от съпруга си Даниел Крейг, известен от филмовата поредица за Джеймс Бонд.  \"Скоро ще започне да ми личи. С Даниел сме много щастливи. Ще си имаме едно малко човече. Нямаме търпение да се запознаем с него или с нея. Животът е такава мистерия\", каза 48-годишната актриса пред New York Times.   Звездата вече има 11-годишен син, Хенри, от холивудския режисьор Дарън Аронофски, с когото излизаше между 2001 и 2010. 50-годишният Агент 007 пък има 25-годишна дъщеря, Ела от предишния си брак – с актрисата Фиона Лоудън.   Рейчъл и Даниел започнаха да излизат през декември 2010 и се ожениха през юни 2011 в Ню Йорк.", "date": "2018.04.21", "title": "Даниел Крейг ще става татко"}
{"url": "https://www.actualno.com/business/sprjaha-peti-blok-na-aec-kozloduj-za-godishen-remont-news_670850.html", "text": "  Пети блок на АЕЦ \"Козлодуй\" беше спрян тази нощ за планов годишен ремонт.  В рамките на плановия престой на Пети блок ще бъде извършено превантивно техническо обслужване и ремонт на оборудването, функционални изпитания и презареждане на реактора със свежо ядрено гориво.   Плановият ремонт ще завърши в края на май. Шести блок на АЕЦ „Козлодуй“ работи с натоварване от 104 на сто. По-голямото производство на ток от ядрената мощност стана възможно след успешното приключване на проекта за повишаване на мощността му, съобщи БНР. За първите 3 месеца на тази година Пети и Шести блок на атомната централа са произвели над 4,5 млн. мегават часа електроенергия при спазване на всички изисквания за безопасност.   ", "date": "2018.04.21", "title": "Спряха пети блок на АЕЦ \"Козлодуй\" за годишен ремонт"}
{"url": "https://www.actualno.com/curious/syd-v-meksiko-zabrani-barbi-frida-kalo-snimka-news_670845.html", "text": "  Мексикански съд забрани на американската компания „Мател“ да пусне на пазара в Мексико кукла Барби с лика на Фрида Кало (1907 – 1954), като по този начин удовлетвори иск на семейството на художничката, предаде bTV.  „Решението веднага влиза в сила, но „Мател“ може да го обжалва“, поясни адвокатът на семейството на художничката Пабло Сангри.\r\n„Очакваме семейството на Кало да заведе подобен иск в САЩ, за да може и там да бъде забранена продажбата на куклата“, добави той.   Съдът нареди на „Мател“ да се въздържа от всякакви действия, свързани с имиджа и творчеството на Фрида Кало.     ", "date": "2018.04.21", "title": "Съд в Мексико забрани барби Фрида Кало (СНИМКА)"}
{"url": "https://www.actualno.com/politics/volen-siderov-se-sreshtna-s-glavata-na-krim-v-jalta-news_670851.html", "text": "  Лидерът на АТАКА Волен Сидеров се срещна със Сергей Аксьонов - глава на Република Крим. Това стана по време на големия икономически форум в Ялта, където присъстват четирима представители на партия Атака. Сидеров и Аксьонов са обсъдили развитието на туризма, бъдещите икономически отношения и си обещаха да поддържат връзка и занапред.  По-рано през деня Сидеров се включи в дискусия на тема ЕС-Русия на икономическия форум, съобщиха от пресцентъра на Атака. Пред участниците той заяви, че България в момента има чудесния шанс да бъде посредник между Евросъюза и Русия, защото към този момент председателстваме Съюза. „Нашето присъствие в управлението на България дава резултат, тъй като съвсем наскоро премиерът взе решение да не се експулсират руски дипломати след случая „Скрипал“. Ако беше друга коалиция може би отношенията с Русия щяха да бъдат други”, коментира председателят на Атака. По отношение на близкото бъдеще той е оптимист, защото след евроизбоизбирите ще има по-голямо присъствие в Европа на патриотични и консервативни партии като Атака и те ще оказват въздействие на своите правителства.   Сидеров заяви още, че тракането на оръжия не може да стресне Русия, а Доналд Тръмп трябва да намери баланса в себе си. „Ясно е, че големите сили никога няма да се заобичат, но те трябва да успеят да се договорят, както са направили Рузвелт, Сталин и Чърчил след Втората световна война. Именно тук, в Ливадийския дворец, тримата големи, както ги наричат, показват как може да се осъществи разговор, независимо от различията. Тръмп трябва да намери пътя и да излезе от капана на лобитата. Ако не го направи, той ще изостане от световните лидери. Защото дори Меркел започва да се усеща какъв е правилният път. Консерватизмът се надига в Европа, Европа е част от Евразия и нормалните отношения с Русия трябва да се възстановят.   Всичко останало е абсурд, който не може да продължава дълго”, завърши Сидеров.", "date": "2018.04.21", "title": "Волен Сидеров се срещна с главата на Крим в Ялта"}
{"url": "https://www.actualno.com/crime/zadyrjaha-trima-mladeji-v-pazardjik-za-grabej-news_670842.html", "text": "  Трима младежи, извършили грабеж, са задържани след преследване от полицейски служители в Пазарджик, съобщиха от ОДМВР-Пазарджик. Случаят е станал снощи, малко след 22.30 ч. на кръстовище в областния град.  18-годишен младеж от Пазарджик е бил нападнат от трима непознати. Те му нанесли побой и откраднали мобилния му телефон заедно с връзка ключове. След получаване на сигнала за случилото се, автопатрули при полицейското управление в областния град незабавно блокирали периметъра около местопрестъплението.   В резултат на предприетите действия са задържани и установени грабителите. Оказало се, че това са трима младежи на 16 и 17 години, всичките от Пазарджик. Непълнолетните са задържани за срок от 24 часа, а с тях работят разследващ полицай и инспектор „Детска педагогическа стая“.   ", "date": "2018.04.21", "title": "Задържаха трима младежи в Пазарджик за грабеж"}
{"url": "https://www.actualno.com/cars/land-rover-vyzrajda-freelander-no-v-razlichen-variant-news_670831.html", "text": "  През следващите 4 години британският произодител Land Rover ще предложи на пазара няколко нови модела. Един от първите от тях ще бъде компактен кросоувър, който ще възроди духа на легендарния модел Freelander, но на размери той ще бъде по-малък от оригиналния всъдеход.  В основата на тази машина ще бъде модернизираната и намалена по размери версия на платформата B8. Тя е използвана за моделите Discovery Sport, Range Rover Evoque и Jaguar E-Pace. При това производителят обмисля поне 3 нови вариант на всъдехода – достъпна, която ще влезе в гамата на Defender, стандартна - на Land Rover и луксозна - на Range Rover.   Очакванията са дължината на модела да не превишава 4200 миллиметров (първото поколение на Freelander е дълго 4420 миллиметров). Така най-малкият всъдеход на Land Rover ще се конкурира с Audi Q2, Jeep Renegade и MINI Countryman, като ще се появи на пазара не по-рано от 2021 г.   Освен това в гамата на Land Rover Defender ще се появи и пикап с единична кабина. Моделът ще се конкурира с Mercedes-Benz X-Class, като също ще се предлага в няколко различни версии – от стандартна до суперлукозни.       ", "date": "2018.04.21", "title": "Land Rover възражда Freelander, но в различен вариант"}
{"url": "https://www.actualno.com/chronicles/romul-i-rem-osnovavat-rim-news_670770.html", "text": "  Ромул и Рем са митичните основатели на Рим, споменати в римската   митология като близнаците, синове на весталката Рея Силвия и на бога на   войната Марс. Двамата братя основават Рим на 21 април 753 пр.н.е.  Според  традиционното вярване, записано като история от Плутарх и Тит  Ливий,  Ромул е бил първият цар на Рим.  Ромул убил Рем след свада относно това кой от двамата братя имал   подкрепата на боговете да управлява града и да му даде име. След   основаването на Рим, Ромул не само създал легиона и сената, но също така   включил граждани към новия си град като отвлякъл жени от местното  племе  сабини, което довело до смесването на сабини и римляни в един  народ.  Ромул станал най-великия завоевател на древния Рим, добавяйки  големи по  площ територии и хора в новите владения на Рим.   След смъртта си Ромул бил почитан като богът Квирин, божествената   личност за римския народ. Сега той се смята за митологичен персонаж, а   неговото име — за производно от името „Рим“, което може изначално да е   дошло от думата за „река“. Някои учени, особено Андреа Карандини,   вярват, че Ромул е историческа личност, отчасти заради откриването от   1988 на Murus Romuli на северния склон на Палатинския хълм в Рим.   Ромул и Рем са сред най-известните отгледани от животни деца в митологията и фантастиката.\r\nИзточник: Уикипедия       ", "date": "2018.04.21", "title": "Ромул и Рем основават Рим"}
{"url": "https://www.actualno.com/education/zapochvat-kandidatstudentskite-izpiti-na-tu-v-sofija-i-stranata-news_670751.html", "text": "  На 21 април от 09:00 ч. Технически университет -София ще проведе предварителен изпит-тест по математика в градовете , съобщиха от университета.  С оценката по математика може да се кандидатства за всички бакалавърски специалности, с изключение на „Инженерен дизайн“, където има конкурсни изпити по рисуване и по композиция. Предварителният изпит по рисуване ще се проведе на 21.04.2018 г. (събота) от 09:00 ч. в ТУ-София, а по композиция - на 22.04.2018 г. (неделя) от 09:00 ч. в ТУ-София.   На 21.04.2018 г. (събота) и 27.05.2017 г. (събота) от 09.00 ч. ще се проведат предварителни изпити по чужд език (немски и английски) в ТУ-София и Филиал Пловдив (само английски).   Техническият университет-София е първият и най-голям учебно-научен комплекс в България в областта на техническите и приложните науки с над 10 000 български и близо 1000 чуждестранни студенти. В рейтинговата система на университетите в България за 2017 г. той заема първо място в професионалните направления \"Машинно инженерство\", \"Електротехника, електроника и автоматика\", \"Комуникация и компютърна техника\", \"Енергетика\", \"Транспорт\", \"Корабоплаване и авиация\" и \"Общо инженерство“. Интересът към предлаганите специалности расте с всяка година, свидетелство за което е нарастващият брой студенти. Дипломата от Технически университет-София се ползва с висок авторитет и гарантира успешна кариера в страната и чужбина.\r\nРедовните кандидатстудентски изпити в Технически университет-София са следните дати: тест по математика – 2 юли 2018 г. (понеделник) от 09:00 ч., едновременно в ТУ-София, във филиала в гр. Пловдив и в Инженерно-педагогически факултет в град Сливен. Изпит по рисуване – 3 юли 2018 г. (вторник) от 09:00 ч., изпит по композиция – 4 юли 2018 г. (сряда) от 09:00 ч., като и двата изпита се провеждат само в ТУ-София. Изпити по чужд език (немски, английски и френски) – 30 юни 2018 г. (събота) от 09:00 ч. в Департамента по чуждоезиково обучение и приложна лингвистика (ДЧЕОПЛ) на ТУ-София. На същата дата (30 юни 2018 г.) от 09:00 ч. изпит по английски език ще се проведе и във филиала в гр. Пловдив.       ", "date": "2018.04.21", "title": "Започват кандидатстудентските изпити на ТУ в София и страната"}
{"url": "https://www.actualno.com/europe/putin-pozdravi-novija-prezident-na-kuba-news_670812.html", "text": "  Президентът на Русия проведе телефонен разговор в петък с новоизбрания президент на Куба Мигел Диас-Канел и вече бившия такъв Раул Кастро, заявиха от Кремъл на уебсайта си, цитирани от \"Фокус\".  Путин е поздравил Диас-Канел за изборите и за неговия рожден ден и е заявил, че Русия е готова да помогне на Куба за модернизиране на икономиката си.   ", "date": "2018.04.21", "title": "Путин поздрави новия президент на Куба"}
{"url": "https://www.actualno.com/celebrate/lono-avraamovo-sv-praveden-patriarh-josif-prekrasni-news_670820.html", "text": "  За живота на праведния Йосиф Прекрасни се разказва в Старозаветната книга Битие глави 37-50. Той бил предпоследният от дванадесетте синове на старозаветния патриарх Яков (Израил) от любимата му жена Рахил (Бит. 30:23-24), и последният, който се родил в Месопотамия преди изхода на Иаков от Лаван. Йосиф бил благодетелен и красив и бил особено обичан от родителите си. Младият Йосиф разказал на близките си свои сънища, които предвещаващи бъдещето му величие. С това той възбудил злобна завист у братята си. Те решили да убият седемнадесетгодишния Йосиф и го хвърлили в ров, но после го продали в робство на пътуващи търговци. Така Йосиф се озовал в Египет (Бит. 37:22, 29) и станал един от многото евреи-слуги там между 1900 и 1600 г. преди Христос.  В Египет праведният Йосиф бил продаден на началника на охраната на фараона Потифар и благодарение на своя ум и добродетели, той заслужил доверието му. Св. Йосиф бил удивително красив. Жената на Понтифар се опитала да го прелъсти, но целомъдреният юноша отблъскал нейните съблазни. Огорчена и озлобена, тя оклеветила пред мъжа си праведния Йосиф, който веднага го хвърлил в затвора. Оттам светият Йосиф излязъл чрез дара си да тълкува сънища   Когато научил за дарбата му, фараонът извикал Йосиф в своя дворец, за да изтълкува негов сън, който никой не успял да изтълкува (Бит. 41:14). Съновидението предсказало, че след богат урожай и слава на фараона, ще последват гладни години и нещастия за Египет. Силно впечатлен от дара на Йосиф, фараонът го направил първи сановник - втори по положение след фараона в цялото царство (Бит 41:38-46). Благодарение на откровението и вещото ръководство на Йосиф, Египет бил спасен от нещастията.   Когато в родината на праведния Йосиф настанал глад, баща му изпратил синовете си да закупят храна от египтяните. Св. Йосиф Прекрасни спасил целия си род от гладна смърт и им помогнал да се заселят в Египет. Фараонът им дал добро място за живеене (Бит. 43:34) и братята се сдобрили (Бит. 43-46 глава).\r\nСв. Йосиф управлявал Египет дълго и успешно. Тук се родили двамата му сина Манасия и Ефрем. Преди смъртта си старият Израил ги осиновил, благословил ги и им дал два дяла между братята. Техните колена са наричани по името на Иосиф (Числа 13:12; 36:5; Втор. 33:13-17; Съдии 1:22-23; 3Цар. 11:28; От. 7:8). С тяхното име е наричано в Библията също Северното царство (Пс. 77:67 и др.) и дори целият израилски народ (2Цар. 19:20; Пс. 76:16; 79:2; 80:6; Ам 5:6; Авд. 1:18).       Праведният Йосиф починал на 110-годишна възраст. Балсамирали го, както и баща му, според египетската традиция (Бит. 47:12 и следв.). Преди смъртта си той заръчал на синовете Израилеви да пренесат костите му от Египет в Обетованата земя.\r\nЗавета на св. Йосиф изпълнил през 1496 г. преди Рождество Христово св. пророк Мойсей. Той пренесъл костите му и го погребал в Сихем (Изход 13:19; Иисус Навин 24:32). Чрез своите синове Манасия и Ефрем св. Йосиф Прекрасни положил началото на две от Израилевите колена.        ", "date": "2018.04.21", "title": "Лоно Авраамово Св. праведен патриарх Йосиф Прекрасни"}
{"url": "https://www.actualno.com/crime/investitoryt-podal-signala-sreshtu-ivancheva-iskashe-podkup-ot-250-000-evro-news_670810.html", "text": "  Инвеститорът, за когото  арестуваната кметица на „Младост” Десислава , че е подал сигнала срещу нея, потвърди това пред \"Нова телевизия\". Александър Ваклин каза, че именно той е бил изнудван да плати подкуп от 250 000 евро.  „Поведението на кмета беше невероятно безобразие. Просто тя трябваше да бъде спряна, защото щеше да повлече след себе си и други институции”, заяви Ваклин. И поясни, че е сезирал органите на реда за искане на 250 000 евро за съобщителна процедура.   Ваклин заяви, че по закон въпросната процедура трябва да се осъществи за 2 седмици. „Идеята за „зелен „Младост” е хубава, но беше опорочена по безобразен начин от този кмет”, коментира Ваклин. „Бих искал „зеления Младост” да не е само цвета на американската валута”, допълни той.   След сигнала за рекордния подкуп и други инвеститори се оплакаха от насиск. Кметицата Десислава Иванчева бавела преписките на инвеститори, докато не се съгласят да се откажат да строят в собствените си имоти. Вместо това им предлагала да ги разменят за общински терени.\r\n„Тя ни предложи имот, който е в капитала на софийски имоти и ние да се откажем от нашите инвестиционни намерения и нашия терен и да реализираме нашите намерения там. И аз я попитах: „Добре, вие водите такива преговори, а упълномощени ли сте за това нещо? Тя каза, че имала одобрението и съгласието на Фандъкова”, разказа инвеститор.       Самата Йорданка Фандъкова също не може да се разпорежда сама с общинските имоти. Това става само с решение на общинския съвет.\r\n„Тя трябваше да направи списък с частните терени, на които не иска да се строи,  и списък на терените, които са общински и могат с тях да се обезщетят собствениците. Тази среща беше преди 2 месеца, такъв списък не сме видели”, заяви Николай Стойнев, председател на постоянната Комисия по икономика и собственост.\r\nГоворителят на Десислава Иванчева коментира, че целта й е била да запази зелените площи в квартала. Той потвърди, че кметицата е бавила инвеститорски преписки.       „Има такива преписки, но забавянето на е престъпление, прави се от г-жа Иванчева и нейния екип, за да се установят фактите, въпросителните около въпросните територии”, заяви Петър Кърджилов. Дали забавянията на преписките са били в разките на закона, предстои да установят проверките в район Младост.", "date": "2018.04.21", "title": "Инвеститорът, подал сигнала срещу Иванчева: Искаше подкуп от 250 000 евро"}
{"url": "https://www.actualno.com/society/prognoza-za-vremeto-21-april-sybota-news_670811.html", "text": "  Днес ще бъде предимно слънчево, с временни увеличения на облачността главно над източните райони. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Анна Дякова.  Сутринта ще е сравнително хладно, с минимални температури между 5° и 10°, но през деня бързо ще се затопли и максималните ще са между 18° и 23°, по Черноморието 15° и 17°. Атмосферното налягане е по-високо от средното за април. През деня слабо ще се понижи.   По Черноморието ще преобладава слънчево време. Ще духа слаб североизточен вятър. Максималните температури ще са 15-17°. Температурата на морската вода е 12-14°. Вълнението на морето ще е 2-3 бала.   Над планините ще е предимно слънчево. Ще духа слаб до умерен вятър от север-североизток. Максималната температура на височина 1200 метра ще е около 13°, на 2000 метра – около 6°.\r\nВ неделя ще бъде слънчево. Ще духа слаб, в Дунавската равнина до умерен запад-северозападен вятър. Минимални температури – между 6° и 11°, максимални – между 23° и 28°. В началото на следващата седмица ще остане топло и предимно слънчево. Главно във вторник в часовете около и след обяд ще се развива по-значителна купеста облачност и привечер на отделни места в страната ще превали краткотраен дъжд, ще прегърми. Минималните температури най-често ще са между 9° и 14°, а дневните - между 24° и 29°.    ", "date": "2018.04.21", "title": "Прогноза за времето - 21 април (събота)"}
{"url": "https://www.actualno.com/europe/49-po-rihter-raztrese-gyrcija-news_670813.html", "text": "  Земетресение с магнитуд 4.9 по Рихтер е регистрирано в Гърция след полунощ в петък срещу събота. Епицентърът на земетресението е бил в Егейско море, на 95 километра югоизточно от Солун, предаде БГНЕС.  От Националния Институт по Геофизика, Геодезия и География (НИГГГ) съобщиха, че земетресението не е усетено у нас. Трусът е регистриран в 00:20 часа след полунощ на дълбочина 10 км. Епицентърът е на 95 км югоизточно от Солун и на три км. югоизточно от град Пефкочори. В 1:34 часа е последвал втори трус с магнитуд 4,1 по Рихтер.   ", "date": "2018.04.21", "title": "4,9 по Рихтер разтресе Гърция"}
{"url": "https://www.actualno.com/america/amerikanski-samoletonosach-vleze-v-sredizemno-more-news_670814.html", "text": "  Американската ударна група начело със самолетоносача „Хари Труман“ пристъпи къв изпълнението на задачите в Средиземно море, гласи съобщение на американските ВМС, цитирано от ТАСС.  В съобщението не се уточнява целта на групата, не е известно също когато тя ще продължи по-нататък в района на Персийския залив, както е било планирано. В същото време се цитира вицеадмирал Лиза Франкети, командващ 6-ти американски флот, базиран в Неапол: \"Присъствието на тази ударна група в този важен район изразява нашата готовност да осигурим безопасността, свободата и процъвтяването на Европа и Африка\".   ", "date": "2018.04.21", "title": "Американски самолетоносач влезе в Средиземно море"}
