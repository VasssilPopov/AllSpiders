{"url": "https://www.actualno.com/curious/dneven-horoskop-za-29-septemvri-news_1379781.html", "text": "       Овен       Тази неделя ще разрешите важен семеен въпрос. Всички ще бъдат доволни и щастливи, дори ако не се чувствате съвсем победители. Телец Днес не давайте даром. Ако ви поискат - тогава може да помислите какво и колко да дадете без да почувствате напрежение.   Близнаци Това е ден, в който ще ви се даде шанс да подобрите отношенията си с ваш приятел. Дайте всичко от себе си, особено ако човекът отсреща вече се е доказал многократно. Любовта не може да се преброи. Рак     тази неделя намерете време да обсъдите важните въпроси във връзката си с любимия човек. Дали разговорът ще бъде плодотворен зависи изцяло от вас. Ако сте искрени и добронамерени няма да ви е трудно. Лъв Това е ден, в който може да си позволите повече. Повече от всичко, което ви хрумне. Няма опасност да прекалите. Наслаждавайте се! Дева Тази неделя запомнете всяка своя мисъл. Нека не ви мързи да запишете идеите си. Сега не им е времето за реализиране, но много скоро ще са ви от полза и ще ви окажат важна помощ.   Везни Това е ден, в който да се изявите. Ще имате възможността да покажете своя неповторим стил. Ако желаете може да го покажете с изряден външен вид, но най-добре ще е да го направи. Скорпион Днес не бъдете подозрителни. Това важи особено, ако вие не искате другите да са такива към вас. Не позволявайте да ви проличи, че изпитвате някакви съмнения. Стрелец Денят е подходящ за всякакъв вид покупки. Придобитото днес ще ви носи удоволствие и ще ви служи вярно и дългосрочно. Козирог    Това е ден, в който да опознаете непознатото. Бъдете здравословно любопитни. Само така ще може да се насладите на ситуацията изцяло. Водолей Днес ще имате възможността да покажете своя неповторим стил. Ако желаете може да го покажете с изряден външен вид, но най-добре ще е да го направи. Риби Това е ден, в който ще получите висока оценка от важен за вас човек. Това ще ви даде криле, но все пак спазвайте границите. ", "date": "2019.09.28", "title": "Дневен хороскоп за 29 септември"}
{"url": "https://www.actualno.com/society/mtsp-s-promenite-v-zakona-za-deteto-ne-se-vyvejdat-chujdi-modeli-i-ideologija-news_1379786.html", "text": "      Министерството на труда и социалната политика се противопоставя на неверните твърдения в публичното пространство по повод промените в законодателството в областта на закрилата на детето, които влизат в сила от 1 януари 2020 г. В тази връзка от министерството изразяват позиция, че приетите законодателни промени са насочени изцяло към подкрепа на децата, техните родители и хората, които се нуждаят от нея.      „Подобрените разпоредби целят по-ефективна работа на социалните работници, за да може децата да останат в своите семейства или ако са разделени,  да се върнат да живеят при своите майки и бащи. Новите законодателни текстове имат за цел да реформират системата на социалните услуги, за да може те да отговарят по-добре на потребностите на хората, да са по-достъпни и да се повиши тяхното качество. Промените имат за цел да отразят затварянето на всички домове за деца и подобряват координацията при закрилата на децата, тъй като тя не е отговорност само на социалните работници. Повечето от измененията в Закона за закрила на детето са терминологични и произтичат от промяната в дефинирането на социалните услуги. С тях не се въвеждат  чужди модели и идеология.\r\nВ действащите от 2006 г. текстове, които регламентират основанията за настаняване на дете извън семейството, няма промяна. Както досега, така и след 1 януари 2020 г., подобна временна мярка за закрила ще може да бъде предприета единствено с решение на съда, при това само в много крайни случаи на насилие, неглижиране и нарушаване на интереса на детето (склоняване към проституция, просия, трафик). Социалните работници и полицията извеждат деца от семействата им само ако животът и здравето на детето са застрашени”, заявяват от МТСП.\r\nПоследните промени в Закона за закрила на детето не променят действащите от повече от 13 години разпоредби, а само  премахват възможността за настаняване в специализирани институции, тъй като до 2021 г. всички домове за деца, лишени от родителска грижа и домове за медико-социални грижи за деца ще бъдат закрити.     Хората, които помагат на децата в риск или сигнализират за дете в рискова ситуация, което се нуждае от закрила, не са доносници. От 2003 г. в Закона за закрила на детето е регламентирано, че човек, на който стане известно, че дете се нуждае от закрила, е длъжен незабавно да уведоми компетентните органи. Същото задължение има и всеки, на който това е станало известно във връзка с упражняваната от него професия или дейност, дори и ако то е обвързано с професионална тайна. Това задължение съществува от 16 г. и не е въведено с последните промени в закона, нито ще се промени след 1 януари 2020 г.\r\nСигналите обаче не са достатъчни за прилагане на мерки за закрила, а се проверят за тяхната достоверност и основателност. Затова в Правилника за прилагане на Закона за закрила на детето още от 2006 г. е записано, че „анонимни сигнали не се разглеждат, освен в случаите, отнасящи се до насилие над дете“, се казва в становище, публикувано от БГНЕС.\r\nРазпоредбата на чл. 36 от Закона за закрила на детето цели единствено да се регламентира и подобри междусекторния подход и сътрудничество при случаи на насилие над деца, както и да осигури стабилитет при прилагането на Координационния механизъм при насилие, който действа от 2010 г. В нея са отразени основните дейности, разписани в Споразумението за сътрудничество и координиране на органите по закрила на детето при случаи на деца, жертви на насилие или в риск от насилие. В тях също не се предвиждат нови правомощия на органите за закрила, които да влизат в сила от 1 януари 2020г., категорични са от министерството.    В заключение бихме искали да подчертаем, че  позициите, действията и мерките на Министерството на труда и социалната политика винаги са били в съответствие с конституционния принцип, че отглеждането и възпитанието на децата до пълнолетието им е право и задължение на техните родители и се подпомага от държавата, се казва още в позицията на МТСП. ", "date": "2019.09.28", "title": "МТСП: С промените в Закона за детето не се въвеждат чужди модели и идеология"}
{"url": "https://www.actualno.com/cinema/otide-si-golemijat-kinorejisior-mark-zaharov-news_1379791.html", "text": "      След продължително боледуване на 85-годишна възраст си отиде големият руски кинорежисьор Марк Захаров. В продължение на 46 години той ръководеше прочутия московски театър \"Ленком\".      Марк Захаров е поставил около 150 постановки на театрална сцена. Сред най-прочутите му филми са \"12 стола\", \"Обикновено чудо\", \"Същият този Мюнхаузен\" и много други, които са любими не само на руския, но и на българския зрител.    ", "date": "2019.09.28", "title": "Отиде си големият кинорежисьор Марк Захаров"}
{"url": "https://www.actualno.com/asia/serija-ot-eksplozii-v-denja-na-izborite-v-afganistan-news_1379800.html", "text": "      Общо девет експлозии са се случили в събота вечер в източен Афганистан, в деня на изборите в страната, предава TACC, като се позовава на афганистанската телевизия 1TV. Инцидентите са станали в провинция Нангархар. В резултат на експлозиите е загинал един човек, още седем са ранени.      В Афганистан се провеждат четвъртите след падането на талибанския режим президентски избори от 2001 г. насам. Те протичат в условията на постоянни заплахи за сигурността от групировката. Представители на талибаните, които не признават легитимността на афганистанското правителство, в навечерието на изборите обявиха намерението си да саботират вота и призоваха гражданите да не гласуват, пише Агенция „Фокус“.    ", "date": "2019.09.28", "title": "Серия от експлозии в деня на изборите в Афганистан"}
{"url": "https://www.actualno.com/healthy/7-000-zdravni-specialisti-izlizat-na-nacionalen-protest-prez-oktomvri-news_1379773.html", "text": "      7 000 здравни специалисти се очаква да излязат на национален протест на 7 октомври, организиран от три организации,  предаде БГНЕС.      Президентът на КНСБ Пламен Димитров припомни, че на 12 май миналата година бе свикан първият митинг – около 5000 души в центъра на София, с който бяха заявени исканията.   „Те започваха с всичко това, което после повече от година всички ние чуваме, виждаме в различни вариации и формати от различни и наши структури и други, да мотивират продължаващите вълнения в сектора, тъй като искането за заплати и към настоящия момент все още не е изпълнено навсякъде“, каза Димитров.\r\nТой заяви, че те смятат, че е дошло време за „поредния наш, общ митинг-шествие, действие, които да мотивира, да канализира и  да удари по масата и да каже: Стига толкова, край, оттук нататък трябва да се изпълнява това, което е договорено!“.  Така, че по думите на Димитров основната цел на националната протестна акция, която ще организират заедно на 7 октомври в София има за цел да направи така, щото да предложи конкретните механизми и да изиска от властта, с конкретните им предложения да стане възможно и да бъде изпълнено заплащането, което е договорено в колективния трудов договор. „Според нас е възможно на две стъпки – първа сега, есента и втората с новия бюджет  от началото на следващата година“, заяви Димитров.  „На 7-ми ще кажем, че искаме решение на проблемите днес и то за всички, щото има лекари, които са също с ниско заплащане по 700- 800 лв., а ние в КТД сме заложили друго. Ние не делим персонала, не искаме да го противопоставяме и казваме, че ако това не бъде решено, утре ще бъде късно“, каза  вицепрезидентът на КНСБ и председател на Федерацията на синдикатите в здравеопазването д-р Иван Кокалов.\r\nТодор Капитанов, който е председател на Националния стачен комитет на КНСБ каза, че към настоящия момент желание да се включат в националния протест са заявили 7 000 здравни специалисти.  „Колко от тях ще успеят да дойдат зависи от техните графици, тяхната възможност, но очакваме около 7000 протестиращи да бъдат в 11 часа пред МС на площад „Независимост“, където ще се проведе протеста, посочи той.   Председателят на Българската асоциация на професионалистите по здравни грижи (БАПЗГ) Милка Василева обясни, че ще е национален протест организиран от БАПЗГ, Федерацията на синдикатите към КНСБ, КНСБ и БЛС. „До този протест се стигна, защото напрежението в системата е изключително сериозно, взривоопасно и както цялото българско общество вижда, колегите вече не издържат, нашето съсловие е унищожено, върви се към геноцид и поради тази причина имаше подаване на колективни предизвестия за напускане на работа както в голяма столична болница, така и в общинска болница. Това е изключително показателно, че повече така не може“, посочи тя. Василева каза, че всъщност на този протест те ще кажат,  че повече така не може, въпреки че го казали и миналата година на 12 май. „В резултат на което беше подписан колективен трудов договор с по-добри показатели за заплатите, но за съжаление на много места няма колективни трудови договори, а там, където има, те не достигат договорените нива от 900 лв. и съвсем нормално е, след като чрез преговори не можахме да постигнем по-добри резултати, енергията на хората да се канализира и това е следваща стъпка, която можем да направим - национален протест“, заяви тя.    Тя обясни, че протестът е  различен от този на медицинските специалисти, които до момента се случват по своята организация. „Това е национален протест, организиран от три големи организации. Колегите, които се самоорганизираха във фейсбук искат същото и това е съвсем нормално, защото както казах вече съсловието не издържа. Така че ние не сме срещу тях, както и те не са срещу нас. Съсловието е едно, хората са членове както на БАПЗГ, така и на съответните синдикални централи. Така че ние нямаме противоречие помежду си, въпрос на различен начин изява на свободното мнение и това е демократичен начин за изразяване на мнението“, обясни тя.\r\nАко протестът на 7 октомври не успее, както каза Василева, имайки горчивия опит от последните 10 години, в който направили много протести, протестни декларации,  шествия, и какви ли не други общи събития, следващата крачка е  „ефективни протести и стачка“. ", "date": "2019.09.28", "title": "7 000 здравни специалисти излизат на национален протест през октомври"}
{"url": "https://www.actualno.com/health/nov-sluchaj-na-belodrobno-zaboljavane-v-kanada-zaradi-elektronni-cigari-news_1379790.html", "text": "      Специалисти от министерството на здравеопазването на канадската провинция Квебек потвърдиха за случай на белодробно заболяване в резултат на употребата на вейп, съобщи телевизия  CTV. Това е вече вторият официално потвърден случай в Канада. Става дума за 50-годишен мъж от Монреал, който е започнал да пуши вейп през април след отказа от обикновените цигари.      На 18 септември стана известно, че в Канада е потвърден първият случай на белодробно заболяване заради пушенето на електронни цигари. Заболелият е млад човек от град Лондон, в провинция Онтарио. След лечение той е оздравял и вече е изписан от болницата, където се е лекувал. Канадските медици призоваха властите в Отава да ожесточат правилата за продажба на електронни цигари, съобщава БГНЕС.    ", "date": "2019.09.28", "title": "Нов случай на белодробно заболяване в Канада заради електронни цигари"}
{"url": "https://www.actualno.com/society/protestirashti-sreshtu-strategijata-za-deteto-blokiraha-stolichen-bulevard-news_1379797.html", "text": "      Протестиращи срещу Стратегията за детето блокираха бул. \"Цар Освободител\" в София в района на Министерския съвет, предаде Агенция \"Фокус\". Недоволството на десетките протестиращи е срещу няколко закона. Според родителите те застрашават българското семейство.      На протеста се развяват български знамена и плакати с надпис \"Долу ръцете от нашите деца\". На мястото има засилено полицейско присъствие. Според един от протестиращите са нарушени законни права, записани в Европейска конвенция за правата на човека и в Българската конституция. Според него всеки има право на неприкосновеност на семейния и личния живот, а това право се нарушава с този нормативен документ и идеологията, която стои зад него. Той допълни, че обикновения човек може да излезе и да изрази своята позиция пред управляващите и уточни, че целта на протеста е този документ да бъде отменен изцяло.    ", "date": "2019.09.28", "title": "Протестиращи срещу Стратегията за детето блокираха столичен булевард"}
{"url": "https://www.actualno.com/music/zaradi-problemi-na-djejms-hetfijld-metallica-otmeni-koncerti-news_1379779.html", "text": "      Metallica отмени планираните концерти в Австралия и Нова Зеландия. Причина за това са проблемите на фронтмена на групата Джеймс Хетфийлд, който е постъпил в клиника за лечение на зависимости.      В изявление, направено в Twitter от останалите трима членове на групата се посочва, че феновете, закупили билети за шоутата, ще могат да получат парите си обратно. Барабанистът Ларс Улрих, китаристът Кърк Хамет и басистът Роб Трухильо поднасят и извинението си за решението да отменят концертите.   \"Metallica\" трябваше да свирят в пет австралийска града между 17 и 29 октомври, след което да изнесат четири концерта в Нова Зеландия. Фронтменът на една от най-известните хеви-метъл групи от години се бори с алкохолна зависимост и нееднократно е пребивавал в клиника за рехабилитация. ", "date": "2019.09.28", "title": "Заради проблеми на Джеймс Хетфийлд: Metallica отмени концерти"}
{"url": "https://www.actualno.com/politics/karakachanov-bez-podkrepa-za-makedonija-za-evrosyuza-dokato-ne-izchisti-istorijata-si-ot-falshifikaciite-news_1379782.html", "text": "      Европейският съюз не може да бъде легитимация за неправди, а България да бъде използвана по този груб начин като трамплин от страна на управляващите в Скопие. Такова мнение изказа вицепремиерът по обществения ред и сигурността и министър на отбраната Красимир Каракачанов.      Реакцията му идва в отговор на интервю, дадено от македонския президент Стево Пендаровски за тамошна медия, в което той си позволява да злоупотребява с историческата истина относно произхода на Гоце Делчев и да дава нееднозначни сигнали към Комисията по исторически и образователни въпроси, че трябва услужливо да тупа топката, а не да води разговори по същество. \"Така разкрива замисъла на Скопие всъщност да саботира процеса\", смята Каракачанов.   На 17 октомври предстои Европейски съвет, на който се очаква лидерите на страните от ЕС да вземат решение за начало на преговори за членство на Македония и Албания в ЕС. България трябва да реши дали да подкрепи Македония, за да бъде дадена дата за начало на преговори за членство в Съюза. Това решение зависи както от всички държави членки, така и от всяка от тях поотделно.\r\nРешението ще се вземе само с абсолютно мнозинство. Дори и само една държава да бъде против, решение не може да бъде взето. Дни преди това - на 14 и 15 октомври, предстои и поредното заседание на съвместната Комисия между България и Македония по историческите въпроси, която бе създадена съгласно подписания Договор за добросъседство между двете държави.  Ето и пълният текст на публикацията на Красимир Каракачанов във Facebook:\r\n''Македонският президент Стево Пендаровски си позволи да отбележи, че не е нужно междудържавната Комисия по исторически и образователни въпроси да има срок за своята работа. Аз пък казвам, че на 17 октомври България също не трябва да бърза да дава зелена светлина за започване на преговори с Македония за еврочленство,  докато не бъдат изчистени всички фалшификации от историята.\r\nИзказването на Пендаровски идва на фона на очевидната липса на напредък в работата на Комисията по историческите въпроси. Казаното от него напълно противоречи на духа на изказването на премиера Бойко Борисов, че е добре пробив в работата на комисията да има до края на септември.       В този контекст попаднаха и странните изказвания на Пендаровски, че Гоце Делчев се е определял като българин, но както днешните граждани на Северна Македония се определяли като българи - само за да получат български паспорт.\r\nПодобен тон на протакане и неглижиране е неприемлив. Ако комисията няма да има срок, то и пътят на Северна Македония към Европейския съюз няма как да има срок. Недопустимо е някой да мисли, че просто ще се възползва от България, само за да влезе в ЕС.\r\nКакто наскоро отбеляза външният министър Екатерина Захариева, от Македония ние искаме единствено истината. Ако Македония бъде допусната в ЕС без истината за историята и идентичността, това ще отвори утре потенциални искания към страната ни, претенции и нови спекулации, какви то наблюдавахме в продължение на последните 30 г.\r\nА истината е проста - поне до 1944 г. между понятията българин и македонец няма никаква разлика. Личното ми убеждение е, че и днес разликата между двете е единствено политическа, а не етническа, национална или историческа.\r\nЕС не може да бъде легитимация за неправди. Затова въпросът за преговорите на Македония за членство в ЕС трябва да е част от ясната позиция на българското правителство.      Северна Македония е наш брат. И точно затова можем да бъдем съвсем откровени. Докато Северна Македония очаква подкрепа за начало на преговори, въобще не е в духа на приятелството и добросъседството да се влошават точно отношенията с България. България е приятел на Македония, а не опонент. И винаги сме били търпеливи. Но и нашето търпение има срок!  \r\nЗа нас, като българи, е неприемливо държава да създава своя идентичност на база фалшификации на българската история. Отричането на българските корени, история и култура на населението в Македония не трябва да бъде допускано на никаква цена. Затова е опасно да допускаме в ЕС държава, която продължава с догмите, измислени в Съветския съюз. Крайно време е Скопие да разбере, че кандидатства за Европейския съюз, не за Съветския съюз.\r\nИ нека българските политици не се притесняват да кажат „не“ за даване на датата на Македония за преговори на този етап. Дебело подчертавам - това не е отношение към хората в братска Македония, а към политиците, боравещи с коминтерновски прийоми и смятащи, че могат да влезнат през задния двор в ЕС за сметка на България.\r\nГражданите на Македония са жертва на асимилаторска политика, провеждана години наред чрез натиск, фалшификации и промиване на мозъци. Македонските политици трябва се научат да уважават историята и народа си.\r\nАко на 17 октомври България даде зелена светлина, това ще е амнистия на престъпленията към българския народ в Македония – хората, хилядите убити и десетките хиляди, лежали в затвори и лагери, заради това, че имат българско национално съзнание.''    ", "date": "2019.09.28", "title": "Каракачанов: Без подкрепа за Македония за Евросъюза, докато не изчисти историята си от фалшификациите"}
{"url": "https://www.actualno.com/society/predsedateljat-na-cik-normalno-e-da-se-razreshi-izbornite-rezultati-da-se-syobshtavat-prez-izbornija-den-news_1379810.html", "text": "      Нормално е законът да разреши оповестяването на изборните резултати по време на целия изборен ден. Това коментира председателят на Централната избирателна комисия Стефка Стоева. Пред Дарик радио тя каза, че всички виждат какво правят медиите, за да информират читателите си, но да не нарушават закона - изготвят се музикални класации, представят се менюта на ресторанти и други подобни.      По-добре да се оповестяват тези данни след като цялото общество знае данните още до обяд, нека да се даде възможност социологическите агенции да ги обявяват по-рано от края на изборния ден, обяви Стоева. Тя обясни, че цял ден Централната избирателна комисия се занимава с това да контролира дали не се нарушава законът като той не обхваща платформи като тази на фейсбук, където именно обичайно се обявяват тези класации. По думите й тази забрана вече \"не върши много работа\", а освен това хората биха гласували по-активно, ако разберат по обед, че техният кандидат изостава с подкрепата.   В отговор на въпрос Стоева заяви и че според нея е кратък срок само една седмица между два тура на изборите, защото до сряда се броят бюлетини, до петък трябва да бъдат подготвени тези за балотажа, а кандидатите нямат време за кампания. Тя даде пример с други страни, където балотажът е след поне две седмици или месец. Трябва да има някаква нормалност и спокойствие, иначе грешките са неизбежни, посочи тя.\r\nПо казуса с бившия кмет на район \"Младост\" в София Десислава Иванчева, на която Общинската избирателна комисия отказа регистрация заради закъснение, а снощи ЦИК върна в изборната надпревара, Стоева обяви, че не е имало закъснение. Посочи, че е доказано по безспорен начин, че хората, отишли да регистрират Иванчева, са влезли в сградата \"десетина минути\" преди крайния час - 17 ч. и затова е отменено решението на комисията.   ", "date": "2019.09.28", "title": "Председателят на ЦИК: Нормално е да се разреши изборните резултати да се съобщават през изборния ден"}
{"url": "https://www.actualno.com/politics/lideryt-na-dbg-dimityr-delchev-kym-fandykova-vie-li-izpratihte-mrysnata-flashka-sreshtu-maja-manolova-news_1379816.html", "text": "      „Йорданка Фандъкова да каже по нейна поръчка ли бе занесена във в. Труд мръсната флашка с компромати срещу Мая Манолова и има ли участие ГЕРБ в тази акция“ – за това призовава коалиция „България на гражданите“, която подкрепя кандидатурата на Мая Манолова за кмет на София.      Коалицията, в която влизат „Движение България на гражданите, Земеделския народен съюз, НДСВ и „Път на младите“, осъжда остро тона, който управляващите задават в тази кампания – натиск и черен пиар.   „От днес започваме отброяване на дните, в които Фандъкова или ще се разграничи, или ще признае кой е занесъл флашката“, каза лидерът на ДБГ Димитър Делчев.  \r\nВодачът на листата на коалицията за общински съветници припомня, че това не е първият случай на черен пиар и натиск в тази кампания. Преди няколко седмици на мушката бе арх. Игнатов, а БНР спря излъчването на програма „Хоризонт“ заради опита да бъде цензурирана и свалена от екран журналистката Силвия Великова.  „След всичко това, вече имаме и флашка, изпратена очевидно от централата на ГЕРБ. След 14 години управление, това ли ни показвате от общината? Надяваме се компетентните органи да вземат мерки, за да бъде кампанията битка на идеи, а не на компромати“, заяви още Димитър Делчев.\r\nМалко по-рано днес коалиция „България на гражданите“ официално откри кампанията си в НДК. На събитието присъстваха лидерите на партиите, кандидатите за общински съветници и районни кметове.   „Необходима е промяна на този модел на управление, при който властващите се радват на комфорт, но вместо да го използват, за да работят за гражданите, ползите се получават от един близък до властта бизнес кръг, който разпределя порциите за себе си“, каза лидерът на ДБГ Димитър Делчев.    Той напомни, че през последните 10 години кметът Фандъкова се опираше на безревервната подкрепа на правителството и милиарди европейски средства за изпълнение на проекти. „Днес София трябваше да прилича на другите западни столици с напълно изградено околовръстно, удобни тротоари за пешеходците и европейска зеленина и чистота. Въпросът е защо не е такава?“, заяви още Делчев.  ", "date": "2019.09.28", "title": "Лидерът на ДБГ Димитър Делчев към Фандъкова: Вие ли изпратихте мръсната флашка срещу Мая Манолова?*"}
{"url": "https://www.actualno.com/europe/britanskoto-pravitelstvo-gotovo-s-konkretni-predlojenija-za-nova-sdelka-za-brexit-news_1379822.html", "text": "      Правителството на Великобритания е готово да разкрие „конкретни предложения\", насочени към постигане на сделка за Brexit с Европейския съюз, пише вестник London Evening Standard, като се позовава на информация на BBC. Според информацията тези планове ще бъдат разкрити по време на конференцията на Консервативната партия следващата седмица.      Разкриването на новите предложения трябва да даде достатъчно време на торите да се подготвят преди жизненоважната среща от високо равнище на Евросъюза на 17 октомври. Въпреки оптимистичната новина, министърът отговарящ за Brexit, Стивън Баркли притъпи очакванията за постигане на споразумение, като отбеляза в интервю, че „все още има дълъг път“ до сделката с Брюксел.   Остава малко повече от месец до планираната дата за излизане на Великобритания от ЕС и Баркли, който по-рано се срещна с преговарящия от страна на ЕС Мишел Барниер, заяви, че наближава „момента на истината“ за тези преговори, посочва Фокус. „Ще видим дали има политическа воля и от двете страни. Ние сме посветени на това да подсигурим сделка и сме посветени на това да напуснем на 31 октомври, но това споразумение трябва да е без предпазната клауза за ирландската граница“, заяви министърът. „Парламентът отхвърли тази клауза вече три пъти, аз бях съвсем ясен с Мишел Барние в преговорите – клаузата трябва да изчезне“, заяви той. „Но с достатъчно воля от двете страни, сделка може да се постигне“, добави още Баркли.\r\nПо-рано Европейската комисия излезе с изявление, че Барние е наблегнал на това, че трябва да има работещо решение за да се постигне сделка. „Мишел Барние наблегна на това, че е от особена важност да има пълно операционно споразумение за оттегляне, за да бъде избегната „твърдата“ граница между Северна и Република Ирландия, да бъде защитен острова, както и интегритета на единния ни пазар“, се казва в изявлението. „ЕС остава отворен и с желание ще разгледа работещо и легално оперативно решение, което да изпълнява всички тези цели“, се казва още в него.   ", "date": "2019.09.28", "title": "Британското правителство готово с конкретни предложения за нова сделка за Brexit"}
{"url": "https://www.actualno.com/health/ucheni-s-iznenadvashto-otkritie-starostta-prechi-na-razvitieto-na-rak-news_1379813.html", "text": "      Физиологичната старост в някои случаи може да попречи на развитието на злокачествени тумори. Изненадващото откритие са направили учени от Ливърпулския университет. Те са провели изследване, в което са сравнили промените, които се случват по време на старостта, и генетичните промени при развитието на онкологични заболявания.      Специалистите са стигнали до извода, че процесите, протичащи в организма на възрастните хора, в някаква степен се неутрализират един друг. По-конкретно, остаряването на тъканите е резултат не толкова от появата на нови мутации, а от забавянето на деленето на мутиралите клетки. Това на свой ред значително затруднява развитието на рака. Учените са отбелязали, че получените резултати могат да обяснят случаите на намаляване на заболяванията от рак на преклонна възраст.    ", "date": "2019.09.28", "title": "Учени с изненадващо откритие: Старостта пречи на развитието на рак"}
{"url": "https://www.actualno.com/asenovgrad/kandidat-kmetyt-na-asenovgrad-d-r-emil-karaivanov-vjarvam-che-posokata-e-vjarna-tova-me-zadyljava-da-prodylja-news_1379833.html", "text": "      \"Не съм от хората, които си тръгват тихомълком, нито от онези, които упорстват да останат насред моста. Убеден съм, че посоката е вярна! А това е най-задължаващото условие и стимул да продължа напред. Да продължи Асеновград!\" С тези думи настоящият кмет на общината и кандидат-кмет на БСП за следващия мандат 2019 г. - 2023 г. откри тържествено предизборната кампания на партията. Дворът на Старинно училище „Свети Георги“ в Асеновград бе мястото, където актив, симпатизанти и поддържници на кандидатурите на БСП в града дадоха старт на официалното предизборно време.          „Ние с вас не от вчера и не до края на следващия месец сме в кампания за по-доброто място за живот, работа и отдих, наречено Асеновград. Поколенията асеновградчани, чиито достойни представители виждам тук, знаят, че това е от десетилетия и така ще продължи. Защото Асеновград го заслужава и ни задължава!”, допълни доктор Караиванов.   Председателят на общинската организация на БСП-Асеновград Енко Найденов откри събитието, като подчерта колко са важни местните избори. „Защото избираме не само личности и партии, а избираме и хората, които да  реализират инвестиции, полезна социална, инфраструктурна, образователна и още цяла поредица политики от обществения ни живот. От днес в продължение на цял месец, а вероятно и седмица след това, нашият код е събран точно в едно изречение. А именно: Работим за победа!\", заяви Найденов. Новата листа на кандидатите за общински съветници логично бе представена от доайена социалист в поредица мандати и бивш кмет на Асеновград - Божидар Малинов. „Знам какво са местните избори, знам какво е да носиш отговорност за загубени избори и какво е щастието да приемаш поздравления за спечелени избори. Вярвам, че пред нас са едни избори, които сме длъжни да спечелим\", допълни Малинов.        Веднага след това, както повелява поколенческата приемственост, Божидар Малинов предостави думата на най-младия кандидат за съветник в листата на БСП-Асеновград - 20-годишният студент по психология и младежки лидер Димитър Илиев. „Ще работя като млад съветник и за по-красива и полезна среда за отдих, спорт и занимания на най-младото поколение на Асеновград - децата и учениците”, посочи Илиев. Съпътстващо откриването на предизборната кампания на БСП-Асеновград събитие бе поднасянето на цветя пред паметника на Цар Иван Асен II в центара на града.        ", "date": "2019.09.28", "title": "Кандидат-кметът на Асеновград д-р Емил Караиванов: Вярвам, че посоката е вярна, това ме задължава да продължа*"}
{"url": "https://www.actualno.com/society/intenziven-trafik-po-granicata-s-turcija-news_1379831.html", "text": "      Трафикът на ГКПП \"Капитан Андреево\" и ГКПП \"Лесово\" на границата с Турция е изключително интензивен на изход за товарни автомобили, по данни към 18.00 часа. Във връзка с ремонтни дейности на граничните пунктове се извършва бавна обработка на преминаващите от страна на турските гранични власти. Това съобщиха от ГД \"Гранична полиция\".      Във връзка с извършване на ремонтно-строителни дейности за времето до 14 октомври 2019 г. преминаването през ГКПП \"Златарево\" ще бъде затруднено. От съображение за безопасност поради ниското ниво на река Дунав фериботната платформа, обслужваща връзката Оряхово – Бекет, работи само през светлата от 08.00 ч. до 22.00 ч.   Преминаването през всички гранични контролно-пропускателни пунктове на границите с Гърция, Румъния, Сърбия и Северна Македония се осъществява нормално. ", "date": "2019.09.28", "title": "Интензивен трафик по границата с Турция"}
{"url": "https://www.actualno.com/society/otkriha-afrikanska-chuma-po-svinete-v-obshtina-carevo-news_1379828.html", "text": "      Случай на африканска чума при дива свиня е регистриран в община Царево. Заради това се забранява движението на хора и превозни средства в горските стопанства на Кости и Царево.      Заповедта е в сила до 24 ноември, като за целта трябва да бъдат поставени указателни табели и да бъде съобщено на живеещите в района, съобщава БНР.    ", "date": "2019.09.28", "title": "Откриха африканска чума по свинете в община Царево "}
{"url": "https://www.actualno.com/business/rekoltata-ot-grozde-tazi-godina-e-s-okolo-15-po-slaba-ot-predhodnata-news_1379837.html", "text": "      „Гроздоберната кампания 2019 г. вече е в своя пик. Прибраха се белите количества грозде. Ако има останало някъде тези дни вече ще бъде събрано“. Това заяви в интервю за Агенция „Фокус“ Красимир Коев от Изпълнителната агенция по лозята и виното.      „От началото на седмицата започна да се прибира и част от червените количества грозде. Състоянието на гроздовата реколта тази година можем да го характеризираме с това, че като количество, гроздето ще бъде може би с 15% по-малко от предходната година. Миналата година нашите винарски предприятия прибраха и преработиха 153 милиона килограма. Това е поради факта, че гроздето тази година е с много по-малко сок в самите зърна заради засушаването. Гроздето тази година е с много високо захарно съдържание“, допълни Красимир Коев.   Той уточни, че през тази година цените като цяло са едни и същи с тези от предходните години. „Дори когато има изобилие на грозде, това, което е с високо захарно съдържание и гледано добре, винаги получава висока цена“, Красимир Коев. Той допълни, че тази година има единични случаи на кражби по лозята и то на много малки количества грозде. „Взели сме превантивни мерки - колеги от полиция и жандармерия са ни в помощ вече над 10 години в гроздоберната кампания, от Агенция Пътища също така извършват контрол на превозните средства, които превозват грозде, и НАП сме ангажирали. Причините са няколко – нито да има кражби, нито да има насилствено определяне на цените от т. нар. прекупвачи, също така, за да няма нерегламентиран внос и да опазим нашето грозде и да дадем на нашите лозари да приберат продукцията във винпромите, а не да вкарваме чуждо грозде. Взели сме абсолютно всички мерки“, категоричен бе Коев. ", "date": "2019.09.28", "title": "Реколтата от грозде тази година е с около 15% по-слаба от предходната"}
{"url": "https://www.actualno.com/crime/jena-zagina-a-chetiri-deca-sa-raneni-pri-tejka-katastrofa-kraj-litakovo-news_1379842.html", "text": "      Жена загина, а четири деца са ранени при тежка катастрофа край ботевградското село Литаково. Инцидентът е станал, след като автомобилът, в който са пътували, се е ударил в дърво.      Децата, най-малкото от които е на 2 години, са настанени в Пирогов с различни наранявания. Шофьорът на автомобила е на 57 години. Той е с тежка гръдна травма и е настанен в Окръжна болница „Света Анна\" в София.   Инцидентът е станал на завой, който най-вероятно шофьорът не е успял да вземе заради висока скорост. ", "date": "2019.09.28", "title": "Жена загина, а четири деца са ранени при тежка катастрофа край Литаково"}
{"url": "https://www.actualno.com/africa/amerikanskata-aviacija-e-nanesla-udari-po-isljamska-dyrjava-v-libija-news_1379674.html", "text": "      Американската авиация е нанесла удар по групировката \"Ислямска държава\" в Либия, съобщи командването на САЩ за Африка, предаде БГНЕС.      При нападението в южния град Мурзук -- трето за последната седмица -- са били убити 17 терористи.   Мурзук е разположен в оазис на около 1000 километра южно от столицата Триполи. Джихадистите засилиха позициите си в района, след като през април тази година управителят на Източна Либия маршал Халифа Хафтар предприе офанзива срещу международно признатото либийско правителство. ", "date": "2019.09.28", "title": " Американската авиация е нанесла удари по \"Ислямска държава\" в Либия "}
{"url": "https://www.actualno.com/tips/bundesliga-bezumnite-koeficienti-na-koito-da-zalojim-v-dneshnite-machove-2809-news_1379671.html", "text": "      Дойде време за поредния футболен спектакъл в Германия. Този уикенд елитните немски отбори излизат за своите мачове от шестия кръг на Първа Бундеслига, а програмата на шампионата предлага на своите почитатели вълнуващи и предизвикателни двубои. Нашият екип от типстъри ще се опита да разгадае какво ще се случи в част от мачовете, които изглеждат най-привлекателни за залози. Ето и нашите предложения:         Лидерът в Бундеслигата Ред Бул Лайпциг продължава своя поход в Германия по пътя към първия си шампионски трофей. Сега обаче хората на Юлиан Нагелсман срещат ново тежко изпитание - Шалке. \"Сините\" демонстрират добра форма през новия сезон, като се намират в серия от две поредни победи и само една загуба, получена от шампиона Байерн.\r\nЦелта пред Лайпциг е само една - трите точки. Нагелсман е наясно, че ако иска да се противопостави на хегемона Байерн, то няма право на никакви грешки. Успех срещу Шалке обаче със сигурност няма как да бъде извоюван с лекота. Очертава се оспорван сблъсък, който в крайна сметка да отиде на сметката на Ред Бул.      Друг вълнуващ сблъсък от днешната програма на Бундеслигата е този между съставите на Хофенхайм и Борусия Мьонхенгладбах. Домакините все още не могат да навлязат във форма, като демонстрират далеч не убедителни резултати. Тимът може да се похвали с една-единствена победа, като допусна по две равенства и две загуби. Що се отнася до Гладбах, тимът спечели последните си два шампионатни мача, но допусна кошмарна загуба в Лига Европа с 0:4 от Волфсбергер.    Ако погледнем към предишните мачове между двата отбора, то ще установим, че в последните три случая резултатът неизменно завършва наравно (2:2, 0:0, 3:3). На пръв поглед Борусия изглежда като отбора в по-добра форма, но тежката загуба в Европа подсказва, че тимът има и своите слабости. Хофенхайм от своя страна не може да си позволи повече загуби, особено пред собствена публика, но трите точки срещу състав като този на Гладбах към този момент звучат като мираж.   През миналия уикенд Борусия \"стъпи накриво\" срещу Айнтрахт след равенство 2:2 като гост. Сега наставникът на \"жълто-черните\" Люсиен Фавър ще направи всичко по силите си да върне своя отбор на победния път, за да поддържа дистанцията до лидерите РБ Лайпциг и Байерн Мюнхен. Що се отнася до Вердер, тимът допусна тежка загуба с 0:3 от лидера Ред Бул, с което им бе прекъсната серията от две поредни победи.\r\nВъпреки разликата от седем места в подреждането, двата отбора страдат от сходен проблем - играта в защита. Колебливите изяви в дефанзивен план са видими и от допуснатите голове. Вердер е с третата най-слаба защита в лигата, докато Дортмунд е ненадминат по допуснати голове в топ 9. Борусия все пак е далеч по-класният отбор, с по-силна атака, а и на свой терен няма да позволи изненада срещу Вердер. Гол в мрежата на домакините обаче не е изключен    Автор: Mr. Corner   ", "date": "2019.09.28", "title": "Бундеслига: Безумните коефициенти, на които да заложим в днешните мачове (28.09)"}
{"url": "https://www.actualno.com/america/pompeo-sasht-i-rusija-mogat-da-se-vyrnat-kym-konstruktivno-vzaimodejstvie-news_1379672.html", "text": "      САЩ и Русия са в състояние да се върнат към конструктивно взаимодействие, въпреки разногласията между Вашингтон и Москва. Такова мнение изрази държавният секретар Майк Помпео след срещата с руския външен министър Сергей Лавров в хода на 74-а сесия на Общото събрание на ООН, пише БГНЕС.      „Макар да имаме сфери на напрежение с Русия, ние трябва да намерим конструктивен път напред. Преди успявахме да работим заедно. Може да постигнем това отново”, написа Помпео в Twitter. По думите му той и Лавров са обсъдили не само състоянието на двустранните отношения между Русия и САЩ, но и други важни въпроси от международния дневен ред.   „Днес се срещнах с министъра на външните работи Лавров, за да обсъдим двустранните въпроси и спектъра от глобални предизвикателства, включително контрола над въоръженията\", отбеляза Помпео. Той не разкри други подробности от преговорите. ", "date": "2019.09.28", "title": "Помпео: САЩ и Русия могат да се върнат към конструктивно взаимодействие"}
{"url": "https://www.actualno.com/society/ministyr-taneva-v-babh-predstojat-seriozni-promeni-news_1379649.html", "text": "      В  БАБХ предстоят сериозни структурни и организационни промени, а освобождаването на досегашният й председател Дамян Илиев е началото на тези промени. Това заяви  министърът на земеделието, храните и  горите Десислава Танева, предаде кореспондентът на БГНЕС от Лясковец.      „Това е началото на промени, които предстоят в Българската агенция за безопасност на храните - като структура, като отговорности, като права, задължения, а и всичко, което ще бъде регламентирано с нормативна уредба като ветеринарно-медицинска дейност, здравеопазване на животните и храните. Д-р Дамян Илиев като експерт, повярвайте ми, е един от хората, които имат влияние в България и света!“, каза Танева. Според нея мярката, която касае финансирането на къщи за гости, не е с толкова нарушения.   „Предвид темата на деня, която беше, че това е тотално провалена мярка, да - оказа се, че тя е с най-много нарушения, но те не са тотално или значително повече отколкото има регистрирани нарушения в други държави!, каза Танева и допълни, че за следващия програмен период 2021- 2027 все още не е ясно дали тази мярка ще е включена в селската програма.\r\n„Да, ние предадохме всичко на прокуратурата, по мой спомен това са 15 или 17 бенефициенти, на които след нашите проверки следва субсидията им да стане на 100 процента изискуема\", заяви Танева. Тя добави, че през следващия програмен период 2021–2027 бюджетът на програмата ще бъде намален с 15%.   ", "date": "2019.09.28", "title": "Министър Танева: В БАБХ предстоят сериозни промени"}
{"url": "https://www.actualno.com/america/greta-tunberg-otnovo-prizova-svetovnite-lideri-kym-dejstvija-news_1379679.html", "text": "      Грета Тунберг призова канадския премиер Джъстин Трюдо и световните лидери да правят повече за опазването на околната среда. Шведската тийнейджърка направи това преди да обяви началото на голяма демонстрация в най-големия град в провинция Квебек в рамките на поредна \"световна стачка за климата\", предаде Франс прес.      На кратка пресконференция преди проявата, Тунберг - емблема на движението срещу политическото бездействие пред глобалното затопляне, отбеляза, че както повечето световни ръководители, канадският премиер не полага достатъчно усилия за околната среда, пише . Активистката, която се срещна с Трюдо на четири очи, повтори, че посланието й към политиците по света остава същото: вслушвайте се в науката и действайте съгласно това, което тя казва.   Монреал е поредната спирка в обиколката на 16-годишното момиче в Северна Америка с настояване правителствата по света да предприемат спешни действия срещу климатичните промени. Стотици хиляди хора се очаква да участват в протестни шествия в повече от 80 града в Канада, но в Монреал се очакват да се включат най-много - според организаторите към 400 000 души. ", "date": "2019.09.28", "title": "Грета Тунберг отново призова световните лидери към действия"}
{"url": "https://www.actualno.com/society/sedmichna-prognoza-za-vremeto-za-30-septemvri-6-oktomvri-news_1379525.html", "text": "       на новата седмица ще ни зарадват с топло и почти лятно време. Над цялата страна ще бъде слънчево и без валежи. Максималните температури се очаква да достигнат 30 градуса.      В времето остава без промяна. Максималните температури ще са между 20 и 30 градуса.   В над цялата страна ще се заоблачи и ще вали дъжд. Температурите ще се понижат и максималните ще бъдат между 15 и 24 градуса.\r\nПрез валежите ще спрат, но ще има променлива облачност. Температурите остават без промяна и максималните няма да превишават 24 градуса.   ", "date": "2019.09.28", "title": "Седмична прогноза за времето за 30 септември - 6 октомври"}
{"url": "https://www.actualno.com/society/polfrijman-imam-zabrana-da-ostana-tuk-trjabva-da-napusna-bylgarija-news_1379722.html", "text": "      \"Вече имам купен билет за Австралия, чакам си паспорта, защото в затвора нямам право да държа документи в себе си. Полицаи, май от \"Миграция\", са казали на служители от Австралия, че са загубени парите за билета, че нямало да ме пуснат да си тръгна\", каза пред Нова телевизия Джок Полфрийман - осъден за убийството на българина Андрей Монов.      \"Още от петък, когато съм освободен от затвора, имам забрана да остана тук и трябва да напусна страната. В момента съм в затвора в Бусманци, защото си очаквам паспорта и чакам депортирането си\", обяснява Полфрийман и допълва: \"Аз съм длъжен да напусна страната, защото имам наложена 5-годишна забрана да влизам в България. Което сега е малко абсурдно, защото стоя в Бусманци и чакам депортация\". Той отговаря лаконично на въпроса как планира бъдещето си: \"Аз още не съм свободен, още съм в затвора и не мога да планирам бъдещето си\".   Полфрийман коментира мотивите на Софийския апелативен съд за предсрочното му освобождаване. „От 2015 година досега съм работил в затвора, също съм бил учител по английски, давал съм уроци по английски език на българи в затвора в Казичене. Също съм бил в администрацията като секретар. Най-вече съдът споменава, че нямам един лош доклад, всеки годишен доклад е бил положителен 11 и половина години”, заяви Полфрийман.\r\n„Заместник-министърът на правосъдието Николай Проданов обяви преди дни, че през годините има данни, че Полфийман е правил опит за бягство. Според мен това трябва да е повод за дело за клевета. Аз нямам наказания за нещо подобно. Между другото опит за бягство е престъпление, аз защо нямам обвинителен акт? Защо нямам присъда за опит за бягство?”, попита Полфрейман. И допълни, че е получавал заплахи за живота си, но не се страхува. „Има много от крайни десни движения, които отправят смъртни закани срещу мен, срещу всички, които подкрепят моето освобождаване”, каза Полфрийман. Той е изплатил малка част от 400 000 лева обезщетение за семейството на убития Андрей Монов. „Досега съм дал затворническа заплата за между 4 и 5 години на госпожа Монова. Останалата част просто трябва да плащам както мога. Аз нямам пари”, каза Полфрийман.  Върховният касационен съд решава на 23 октомври дали да се преразгледа делото за предсрочното освобождаване на Джок Полфрийман. ", "date": "2019.09.28", "title": "Полфрийман: Имам забрана да остана тук, трябва да напусна България"}
{"url": "https://www.actualno.com/europe/rusija-zabranjava-pusheneto-po-balkonite-news_1379753.html", "text": "      Русия въвежда нови правила за пожарна безопасност, с които от 1 октомври се забранява всеки \"открит огън\" на балконите на жилищните сгради и хотелите. Новите правила, които имат за цел да намалят броя на пожарите по небрежност, се въвеждат с указ, подписан от министър-председателя Дмитрий Медведев. Забраната засяга пушенето, ползването на барбекюта и паленето на свещи на балконите, пише NOVA.      \"В 60 % от случаите причината за балконските пожари е небрежно пушене\", заявиха от  Министерството на извънредните ситуации и добавиха, че не водят война срещу пушачите. Ако избухне пожар заради неспазване на новите правила, виновникът ще трябва най-малкото да плати глоба и може да бъде обвинен в престъпление, ако случаят е сериозен.   По-рано властите забраниха пушенето в стълбищата на сградите и на много други обществени места. Прилагането на тези мерки е трудно и много хора продължават да пушат на забранените места, включително пред метростанциите, на автобусните спирки и на влаковите перони. Пушачите в Москва, където населението живее в блокове с апартаменти, не са доволни от новите правила. ", "date": "2019.09.28", "title": "Русия забранява пушенето по балконите"}
{"url": "https://www.actualno.com/plovdiv/neverojatno-no-fakt-ovchari-v-plovdivsko-sa-si-poluchavali-zaplatata-v-dolari-prez-soca-news_1379021.html", "text": "      Днес внуците на Димитър Христов от Рогош се усмихват недоверчиво, когато дядо им казва, че през 1989 и 1990 е имал валутна сметка и е получавал част от заплатата си в долари. По-интересното е, че дори Красимир Кумчев, тогавашен председател на ТКЗС в селото и инициатор на тази идея, казва: \"И на мен не ми се вярва, като се сетя, ама стана.\"          Долари тогава са виждали в Кореком, печелиха ги само лекари и инженери, работещи в страни в Северна Африка през външно търговски обединения, и на Магурата при чейнчаджиите, които периодично биваха затваряни.\r\nЗнаем за селското стопанство преди колективизацията, знаем и за времето след нея, знаем и за ликвидацията по-късно. Но ето, че има един много кратък период, в който нещата са изглеждали другояче. Поне за тримата овчари от Рогош, чийто пример са искали да последват мнозина други от страната, но така и са останали единствени.  През януари 1989-та правителството издава Указ 56, който отваря вратата за частната инициатива, на 15 февруари приема правилника за неговото прилагане, а на 25 февруари, когато указът е обнародван в Държавен вестник, в съда вече има опашки от хора, които искат да регистрират фирми. Това е първата лястовичка на пазарната икономика у нас, мотивите за неговото създаване са далеч по-сложни от наглед добре замисленото поощряване на предприемчивите, ефектът му като цяло е отворена врата за изнасяне на валутен капитал от страната и това и става. Сред обикновените хора, обаче, той на момента изиграва ролята на старт и отпушване на отдавна подтискани и укривани дейности и услуги, които вече могат да бъдат законни. По този указ изникнаха много бързо първите ресторанти, ателиета за услуги, работилници. \r\nВ ТКЗС-то на село Рогош пък овцете са били дадени на аренда. Красимир Кумчев, тогава 30 годишен, разказва: \" Имахме тогава 4 000 овце в стопанството, бяха на загуба стадата - към 300 000 лв. Реших по указ 56 да дам стадата на овчарите на аренда на 100% - всички приходи са техни, но и всички разходи. Изнасяхме живи агнета за Арабския полуостров и Гърция, до цент всички долари, които дотогава отиваха във външно търговското обединение, бяха превеждани на сметките на овчарите\".\r\nИдеята е съвсем новаторска, крие шансове, но и опасности. Когато ги убеждава да работят за себе си по този начин, Кумчев обещава на овчарите да скъса новите договори в края на годината, ако доходите са по-малко от предишните и да преизчисли и им плати работата по стария начин.       В края на първата година те получават десет пъти по-висока заплата. Така става и през 1990-та, а през 1991 ТКЗС-то е ликвидирано, овцете са върнати на хората по една, две, пет - с колкото навремето са влизали в стопанството и цялата организация остава в миналото като спомен, който дори участниците в историята днес считат за невероятен.\r\nНедоверието в началото е било голямо. Тъкмо се убедили овчарите, че ще ги бъде по тоя начин, тъкмо им отворили валутни сметки, край тях се завъртял партийният секретар на селото. \"Вие долари виждали ли сте?\" \"Не сме\".\" Ами кой ще ви ги даде, гледайте да си вземете левовете\". Било зима, работа по полето няма, прасетата заклани, виното готово - отвел току що навлезли в частната инициатива овчари и се изпонапили. И не отишли при овцете. Така се наложило да се събират хора от растениевъдството, за да ги издоят...\r\nПромяната в нагласата станала веднага, разказва Димитър Христов: \"Дотогава в ТКЗС-то работата беше - айде, айде, да мине, пък каквото ще, ама като стана въпрос за лични облаги, застъпихме яката. Няма тук-там и айде, отиваме си в къщи- ама умряло агнето, живо, карай. Няма, започнахме яко, денонощно. И работата наистина се отплати.\" Красимир Кумчев пък си спомня магаретата. Не само трите магарета на овчарите, ами още едно-две на техни близки, негласно били зачислени на храна при овцете. Това го дразнело, защото фуражът е един, ама така и не могъл да ги накара да ги махнат оттам. Е, след като работата станала частна, магаретата се изпарили за една нощ. Всяка седмица само вкарвали по едно, за да доставят с него фураж с каруца- и тук направили икономия, по-евтино излизало от камион. Така валутната афера на тримата овчари, от които жив е да разказва само Димитър Христов, довела до годишни заплати, равни на днешни 120 000-170 000 лв. Единият купил апартамент на децата си, другият лека кола, а бай Димитър разделил зелените си спестявания и ги дал на двамата си зетьове с думите: \"Да помните кога дядо ви е бил овчар в Рогош\".      Димитър Христов е чичо на починалия преди време лидер на КНСБ д-р Желязко Христов. По време на социализма и баща му, и брат му са лежали в Белене. \r\n\"Много колеги от страната дойдоха да видят как го правим и се канеха и те да го въведат в стопанствата, но така или иначе никой не го направи и ние останахме единствени\", казва Красимир Кумчев, който до днес е известен и печеливш агропроизводител и консултант. \r\nПриходите от продажба на живи агнета в долари са влизали във валутните сметки на овчарите в същия размер, в който са били изплащани от купувачите. Удръжки няма, не се отразяват и на пенсиите им. Остават екзотичен спомен от времето, когато историята е кривнала малко встрани - толкова за кратко, че дори не е за вярване.  ", "date": "2019.09.28", "title": "Невероятно, но факт: Овчари в Пловдивско са си получавали заплатата в долари през соца"}
{"url": "https://www.actualno.com/society/jurnalist-ot-rykovodstvoto-na-bnr-protestirashtite-cenzurirat-reporteri-okupiraha-efira-news_1379731.html", "text": "      Член на Управителния съвет на Българското национално радио се оплака от цензура от страна на групата протестиращи около Силвия Великова и Даниела Късовска, които отидоха в СЕМ да поискат оставката на генералния директор Светослав Костов. Вследствие на жалбата им медийният регулатор поиска оттеглянето на Костов.      Стефан Ташев е журналист с над 20-годишен опит и член на новото ръководство на БНР. В профила си във Facebook той се оплака, че няма кого да сигнализира за цензурата, която се вихри от узурпаторите на националния ефир в лицето на протестиращите и затова го споделя в социалната мрежа. Ташев твърди, че няма право да прави изявления като част от ръководството на радиото, а в същото време наблюдава как през последните две седмици се \"редактират\" и подменят информации на репортери в \"правата линия\" от \"шепа хора\", които протестират срещу ръководството.   Ето какво казва пише още Стефан Ташев в социалната мрежа Facebook:\r\n„Цензура!! Член съм на УС на БНР. Нямам право да правя изявления, но ще си позволя да напиша, защото помията взе да става в повече. Питам вас приятели към кого да се обърна за цензура в БНР ? Към СЕМ, към КРС, към Народното събрание или към радио Ереван ?  От две седмици т.нар. борци за свободата на словото, реално шепа хора, са узурпирали националния ефир на БНР и цензурират колегите си репортери от \"Хоризонт\". Г-жа Късовска, която е станала свидетел на цензура, за което даде хиляди интервюта, цензурира своите репортери, които не споделят \"борбата за свободата на словото\" или правата линия наредена над подчинените: Първа точка-КРИЗАТА В БНР., каквато няма.\r\nСменят се информации на репортери, защото не са в правата линия, включително официални информации на институции....Стигна се до пълния абсурд да бъде цензуриран репортер, защото отразил заседание на медийната комисия, която изслушваше ръководствата на БНТ и БНР за финансовите проблеми на двете медии....Репортерът позволил си да отрази заседание, се оказа, че бил в качеството си на.....гражданско лице....Естествено неговата информация дори не е пусната на сайта на БНР. Съвсем скромната ми кариера мина в частни медии в продължение на 26 години, но на такива абсурди никога не съм бил свидетел....Защото за подобно поведение хората се уволняваха за 5 минути и никой не протестираше затова.   По правилника на БНР, етичния кодекс на медията като член на УС на БНР нямам право да се меся в работата на програмите и редакциите. И не съм и помислял да го правя......Нито знам къде е нюзрума на \"Хоризонт\", нито съм звънял на някого, нито съм се бъркал...Не е моя работа. Това е част от защитния механизъм в общественото радио...Няма и на кого да се оплача......нещо повече при нас в УС идват хора да се оплакват от цензура в \"Хоризонт\". Ние не можем да направим нищо...Затова се оплаквам тук...И ще си пусна Let It Be сам на себе си...“, пише Стефан Ташев.     ", "date": "2019.09.28", "title": "Журналист от ръководството на БНР: Протестиращите цензурират репортери, окупираха ефира"}
{"url": "https://www.actualno.com/society/medicinski-sestri-izlizat-na-protest-v-karlovo-news_1379704.html", "text": "      Медицински сестри излизат на протест в Карлово с настояване за по-високи заплати. Сега възнагражденията са между 720 и 750 лева.      Шест сестри от детското отделение на Общинската болница подадоха на 13 септември предизвестия за напускане. Подкрепиха ги трима лекари от същото отделение. Ръководството на болницата обяви, че заплатите ще бъдат увеличени от 1 октомври със 100 лева, като всеки месец ще има и допълнително материално стимулиране. Сестрите обаче настояват минималната заплата да бъде фиксирана на 950 лева. Очаква се към протеста  им да  се присъединят медицински  сестри от други градове в страната, съобщи БНР.   По-късно днес от КНСБ ще оповестят подробности за подготвян от тях национален протест на лекарите и специалистите по здравни грижи. Основните проблеми за здравеопазването според синдиката са недостигът на кадри и липсата на млади специалисти, ниските възнаграждения, липсата на диференцирано заплащане и недостатъчните възможности за продължаващо обучение и кариерно развитие. В протеста, чиято дата ще бъде обявена по-късно днес, се очаква да се включат и представители на съсловието от цялата страна, подкрепени и от пациентски организации. ", "date": "2019.09.28", "title": "Медицински сестри излизат на протест в Карлово "}
{"url": "https://www.actualno.com/healthy/organizirat-bezplatni-pregledi-za-bremenni-v-stara-zagora-news_1379726.html", "text": "      Безплатни изследвания на бременни жени се организират на 15, 16 и 17 октомври в Стара Загора. Инициативата е на Българско дружество по ендокринология с председател проф. Анна-Мария Борисова и с подкрепата на община Стара Загора.      За да се включат в изследванията бъдещите майки трябва да представят талон с определен срок на бременността от лекаря, който я изпраща. Резултатите от изследванията ще се връщат на изпращащия бременната жена лекар, а за целта той трябва четливо да изпише електронния си адрес.   Кръвните изследвания ще се извършват само на гладно от 7:30 часа. Желаещите да се включат трябва да се запишат предварително на тел. 0882/669 501 - Илиана Илиева, а безплатните изследвания ще се провеждат в залата на хотел „Форум“. ", "date": "2019.09.28", "title": "Организират безплатни прегледи за бременни в Стара Загора"}
{"url": "https://www.actualno.com/curious/kak-da-se-spravite-s-trudnija-harakter-na-myja-oven-news_1379406.html", "text": "                  1. Не създавайте излишни конфликти - Овенът няма да се откаже, той винаги отстоява позицията си и няма да спре да спори докато не признаете, че е прав. Не създавайте излишни конфликти, защото няма да повлияят добре на връзката ви. 2. Не се страхува да взима решения - той взима решения с лекота, особено ако чувства тежест от присъствието на някого. Той може да премахне някой от живота си без дори да се почувства зле, че се разделя с въпросния човек. Никога не се съмнявайте в категоричността на мъжа Овен.   3. Не се страхува да говори за чувствата си - Мъжът Овен споделя чувствата си открито, не крие любовта, която изпитва към някого. Ако имате чувства към мъж от зодия Овен, споделете ги, ще останете високо оценени. Той също няма да замълчи, ако се чувства привлечен от вас. 4. Имат приключенски характер - Мъжът Овен обожава да посещава различни дестинации и държави. Ако искате да изградите силна връзка с представител на този зодиакален знак, трябва да се отдадете напълно на приключенското му ежедневие. Ако откажете екскурзия на зодия Овен, той определено ще се почувства много зле и дори ще определи поведението ви като неуважително. 5. Обича да се шегува - той наистина понякога прекалява, но не си мислете, че го прави умишлено. Всъщност той може да прозвучи грубо, а дори да не осъзнава. Не приемайте шегите му на сериозно.        6. Амбициозен и самоуверен - няма нищо на света, което да го накара да се откаже от целта си. Ако сте във връзка с представител на тази зодия, не се опитвайте да го спирате, защото няма да постигнете особено голям успех. Просто го подкрепете и бъдете до него, помагайки му да сбъдне мечтите си. Някои хора го смятат дори за арогантен, когато истински иска нещо. Ще трябва да се справите с трудния му характер. 7. Търси светлината на прожекторите - Овенът иска да притежава вниманието на всички околни и очаква същото от половинката си. Той води активен социален живот. 8. Иска всичко да се случи на момента - Овенът винаги знае какво точно иска и как трябва да действа, за да го получи. Имайте предвид обаче, че ако му отнеме прекалено много време, той е способен да се откаже във всеки един момент. Нетърпелив е и иска всичко да се случва по неговия план. 9. Взима спонтанни решения - Той живее динамично и постоянно измисля нови и нови приключения. Всъщност живота с този зодиакален знак е доста интересен, за това не бива да се страхувате да се отдадете напълно на връзката ви и да опитате да живеете неговия начин на живот. 10. Импулсивен е – той не мисли много, когато трябва да каже нещо или да вземе някакво важно решение. Той е импулсивен и решава на момента. А ако това не ви хареса, отношенията ви с него ще бъдат доста сложни. Ето защо, ако искате връзка с мъж Овен, приемете неговата импулсивност и се доверете на инстинктите му.    ", "date": "2019.09.28", "title": "Как да се справите с трудния характер на мъжа Овен "}
{"url": "https://www.actualno.com/society/pojaryt-v-dunarit-e-napylno-potushen-news_1379714.html", "text": "      Нощта в „Дунарит” е преминала спокойно, увериха от ръководството на завода. В цеха пожарът е потушен, няма и тлеене, съобщава БГНЕС.      В петък стотици работници бяха евакуирани заради избухването на пламъци в едно от най-големите военни предприятия у нас. Районът на километри от „Дунарит” също беше отцепен. Заради опасността от взрив обаче най-притеснени бяха жителите на близкото село Николово. Децата от детската градина и училището бяха изведени още в петък по обяд.   „Хората бяха наистина уплашени, но паника нямаше. През цялото време държах връзка с ръководството на завода. Евентуалната опасност беше от счупени стъкла при взривна вълна. Веднага приканихме всички хора да отворят широко прозорците. Не беше изключена и опасността от скъсване на дигата на язовира. Следяхме постоянно станцията, тя беше затворена”, заяви пред Нова телевизия кметът на Николово Марийка Генова. ", "date": "2019.09.28", "title": "Пожарът в „Дунарит” е напълно потушен"}
{"url": "https://www.actualno.com/society/nacionalna-programa-za-razvitie-prez-2030-ta-bylgarija-trjabva-da-e-strana-s-visok-jiznen-standart-news_1379677.html", "text": "      През 2030 г. България е държава с висок жизнен стандарт и конкурентноспособна, нисковъглеродна икономика. Това пише в проект на Националната програма за развитие България 2030. Проектът е публикуван днес на Портала за обществени консултации към Министерския съвет.      Документът определя три стратегически цели, за чието изпълнение групира правителствените намерения в пет области на развитие и издига 13 национални приоритета. Ангажиментът за разработване на национален стратегически документ за развитие на страната в средно- и дългосрочен период е залегнал в Програмата за управление на правителството на Република България за периода 2017-2021 г., приета с Решение 447 на Министерския съвет от 2017 година, припомня .   Основните три цели в програмата са: Технологична трансформация; Демографски подем и Намаляване на неравенствата. Първата основна цел на правителството за периода до 2030 г. е технологична трансформация на икономиката, повишаване на ресурсната ефективност и наваксване на изоставането в цифровизацията й. Въвеждането на модерни технологии в сектори като здравеопазване, образование и социални грижи ще осигури повече и по-висококачествени услуги за обществото, пише в проекта. Като цяло, текущата демографска картина в страната и перспективите за нейното развитие в средносрочен и дългосрочен план показват, че при непроменени политики демографският фактор ще компрометира възможността на икономическата система да генерира висок и устойчив растеж и ще понижава ефективността на икономическата политика, насочена към осигуряването на предпоставки за такъв растеж. Ето защо, основна стратегическа цел на правителството е смекчаването на неблагоприятните демографски тенденции и обръщането им в по-дългосрочна перспектива, посочват авторите на документа.\r\nВъпреки наблюдавания процес на плавна реална конвергенция след присъединяването на България към ЕС и постигнатия значителен напредък в подобряването на стандарта на живот на населението, реализираният икономически растеж не е достатъчно приобщаващ, за да способства намаляването на социалните неравенства, се посочва в мотивите за поставената трета цел на Националната програма. Относителният дял на лицата, изложени на риск от бедност, е сред най-високите в ЕС. Неравенството в доходите продължава да се увеличава, при ограничено въздействие на социалните трансфери върху намаляването на бедността и неравенството.  Същевременно се задълбочават регионалните диспропорции в развитието във всички социално-икономически сфери и области на политиката, се отбелязва в проекта. Основна цел на политиката за периода до 2030 г. е постигане на по-включващ и по-устойчив растеж, при намаляване на социалните и териториални неравенства и способстване на споделен просперитет, сочи проектопрограмата. Делът на преждевременно напусналите образование и обучение трябва да падне от 12 процента сега на 7 процента при средно ниво в ЕС от 10,6 на сто към момента, се отбелязва в документа. Възобновяема енергия в брутното крайно енергийно потребление трябва да се вдигне от 18,7 на сто /към 2017 г./ до 27 процента през 2030 година, предвижда програмата. Продължителност на живота в добро здраве в България според данни на Евростат за 2017 година е 66.2 години за жените и 62.9 години за мъжете. Целта на програмата е да се достигнат нива 67.5 години за жените и 64.0 години за мъжете. ", "date": "2019.09.28", "title": "Национална програма за развитие: През 2030-та България трябва да е страна с висок жизнен стандарт"}
{"url": "https://www.actualno.com/curious/4-te-myjki-zodii-koito-se-dyrjat-s-jenite-kato-princesi-news_1379419.html", "text": "                   - Това са мъжете, с които ще бъдете обсипани от целувки и прегръдки. Това е техният начин да покажат любовта си. Готови са да изпълнят всяко желание на половинката си. Често биха пренебрегнали себе си, за да бъде добре тя. Предпочитат да прекарат вечерта с нея, вместо да пият бира с приятели. Жените, които имат до себе си мъж Рак, са удовлетворени от всичко и никога не биха се оплакали. Те са обгрижвани и се чувстват наистина много обичани. Мъжете с този зодиакален знак дават всичко от себе си за половинките си, ценят любовта изключително много. Раците са много чувствителни и емоционални и показват това на половинките си всеки ден.   - Това са мъжете, които дават всичко за половинките си и нямат никакъв проблем с това. Забелязват всеки един малък жест и се отплащат за него. На тях никога няма да им омръзне да правят половинките си щастиви. Те умеят да накарат половинките си да се чувстват специални, дори в най - ужасните им дни. Телците дори не биха помислили за друга жена. Те са лоялни партньори, които обсипват половинката си с внимание и любов. Знаят, че истинските жени са рядкост и не биха си позволили да изневерят. - Истински джентълмени, които знаят как да се отнасят с половинките си. Те обсипват жените до себе си с любов и внимание. Лъвовете са изключително грижовни и всеотдайни. Скъпите подаръци са неизменна част от връзката им. Също така, представителите на този зодиакален знак са изключително верни. Когато намерят човек, с когото се чувстват добре, дори не биха помислили за изневяра. За тях е достатъчно да бъдат обичани. Лъвовете определено умеят да карат жените да се чувстват специални.    - Това са мъжете, които буквално обожават половинките си. Никога не биха направили нещо глупаво, рискувайки да загубят любовта на половинката си. Козирозите никога не биха започнали връзка, ако не са сигурни в чувствата си. Ако започнат такава обаче, са готови да посветят всеки един ден на любовта. Те дават всичко от себе си, готови са на всякакви саможертви в името на любовта. Животът с представителите на този зодиакален знак е като приказка. Козирозите никога не биха наранили половинките си нарочно, ако направят нещо, то можете да бъдете сигурни, че е напълно неволно.     ", "date": "2019.09.28", "title": "4-те мъжки зодии, които се държат с жените като принцеси"}
{"url": "https://www.actualno.com/chronicles/toronto-stava-stolica-na-ontario-news_1379537.html", "text": "      Торонто е най-големият град в Канада и център на провинция Онтарио с градско население 2 615 060 души (2011) и 5 583 064 души (2011) в целия метрополис, което го прави петия по големина град в Северна Америка след Мексико Сити, Ню Йорк, Лос Анджелис и Чикаго. Градът се намира на северозападния бряг на езерото Онтарио, през което преминава границата между Съединените щати и Канада. Торонто е финансовият и икономически център на Канада, също така представлява и културен, здравен и изследователски център на страната.      Най-голямата забележителност в града е кулата Си Ен Тауър, която е висока 553,33 метра и от откриването си на 26 юни 1976 година до 2007 година е най-високата свободностояща конструкция в света.   Друга голяма забележителност в Торонто е най-дългата улица в света Йънг стриит (Yonge Street), която започва от брега на езерото Онтарио и разделя града на източна и западна част. Улицата е централна в Торонто и продължава на север с няколко извивки, достигайки до река Рейни ривър в Онтарио. Сред другите забележителности в града са Хокейната стена на славата, централният площад Дъндас скуеър (Dundas), огромният мол Ийтън сентър, квартал Йорквил, улицата на изкуствата Куийн стрийт уест, историческата местност Дистилъри дистрикт и др.\r\nСъщо така интересни са и улиците, разделени по различни народности, като Италианския квартал (Колидж стрийт уест (College), Гръцкия квартал (Дъ Данфорт (Danforth), Китайския квартал (Спадайна стрийт (Spadina), Индийския квартал (Джерард стрийт ийст (Gerard), Арабския квартал (Виктория Парк (Victoria Park), Еврейския квартал (Батърст стрийт (Bathurst), Португалския квартал (Дъндас стрийт уест (Dundas), Полския квартал (Хай Парк (High Park), Украинския квартал (Хай Парк (High Park) и други.   ", "date": "2019.09.28", "title": "Торонто става столица на Онтарио"}
{"url": "https://www.actualno.com/asenovgrad/s-peshehoden-pohod-utre-asenovgrad-shte-otbeleji-denja-na-turizma-news_1379847.html", "text": "       Инициативата се провежда за четвърта поредна година и е по идея на Общинско предприятие \"Туризъм\" в града. Международният ден на туризма се чества на 27-ми септември, но тъй като е работен ден, тази година походът ще се проведе на 29.09.19 г. (неделя). Избраната дестинация този път е в посока „Лястовичи вир“, намиращ се над село Долнослав. Маршрутът преминава през защитена местност „Вековни чинари“, както и покрай параклис „Свети Пантелеймон“.       Теренът не изисква специална екипировка, обясняват организаторите и допълват, че е напълно подходящ дори за деца. За събитието от ОП „Туризъм“ са осигурили подготвени водачи по маршрута, а край вековните чинари ще бъде изнесена и беседа. Темата ще засегне възможностите за туризъм в района.   \"Всеки любител на природата, чистия въздух и спорта е добре дошъл да се включи\", казват инициаторите.  ", "date": "2019.09.28", "title": "С пешеходен поход утре Асеновград ще отбележи Деня на туризма"}
{"url": "https://www.actualno.com/celebrate/sv-prorok-varuh-news_696836.html", "text": "      Свети пророк Варух бил ученик, приятел и писар на св. пророк Йеремия. Той записвал пророчествата на пророк Йеремия за нашествието на вавилонците и за плена на юдеите заради граховете им и чел на народа в храма. След четенето царят изгорил свитъците и наредил да затворят пророците в тъмница.      Много раз пророки предупреждали свой народ о пленении и о предании в руки халдеев, но иудеи не слушали их, ожесточались, гнали, а затем, бросили обоих в темницу. Только после взятия Иерусалима они были освобождены халдеями (Иер. гл. 36-38). Вместе с учителем св. Варух горько оплакивал разрушение Иерусалима Навуходоносором. После мученической кончины пророка Иеремии св. Варух жил недолго и умер в Египте в VI веке до Р. X.    ", "date": "2019.09.28", "title": "Св. пророк Варух"}
{"url": "https://www.actualno.com/society/vytreshnijat-ministyr-djok-polfrijman-ima-dve-zabrani-da-napuska-stranata-news_1379771.html", "text": "      Задействана е процедура за експулсиране на Полфрийман, но към момента австралийският гражданин има и две забрани да напуска страната. Това съобщи вътрешният министър Младен Маринов по време на национален конкурс за полицай на годината в Плевен.      „Полфрийман е в дома на Дирекция „Миграция” в Бусманци. Директорът там е издал заповед за принудителна административна мярка - експулсиране от страната, която е в процес. Той има и две забрани от прокуратурата за напускане от Република България - във връзка с досъдебното производство и във връзка с лишаването от свобода”, заяви Младен Маринов.   Още се днес Джок Полфрйман ще получи призовката за делото на 23 октомври. Тогава Върховният касационен съд ще реши дали да се преразгледа делото за предсрочното му освобождаване. Дотогава най-вероятно той ще остане в центъра в Бусманци. В първото си телевизионно интервю за Нова телевизия, след предсрочното освобождаване, Полфрийман заяви, че има билет за Австралия и всички необходими документи, за да напусне страната ни.\r\nОбщественото напрежение и протестите след освобождаването на Полфрийман коментира и правосъдният министър. В поста си във Facebook Данаил Кирилов попита дали един обществен дебат може да засегне независимостта на магистрата, след като той вече е отсъдил и е обявил мотивите си. Министърът пита още има ли право обществото да прецени дали е спазен закона и е постигната справедливостта? В заключение той призовава да не се забравя, че магистратите винаги са прави, и че обществото им дължи подкрепа, както и защита на независимостта им.   ", "date": "2019.09.28", "title": "Вътрешният министър: Джок Полфрийман има две забрани да напуска страната"}
{"url": "https://www.actualno.com/dobrich/zaradi-pochinalija-boksior-zatjagat-rejima-za-izdavane-na-licenzi-news_1379767.html", "text": "      „Възложил съм на професионалния боксов съюз да бъде извършена проверка, ще се промени режимът за лицензиране, ще стане по-строг, за да няма в бъдеще подобни инциденти“. Това каза в Добрич министърът на младежта и спорта Красен Кралев във връзка с въпрос на за първите резултати от проверката на лицензите след смъртта на българския боксьор в Албания.      Министър Кралев определи инцидента като прецедент, а не практика. „Има извършено престъпление от страна на починалия боксьор. По-интересни са другите неща – как се е стигнало да смъртта, какви медикаменти е погълнал, ако е погълнал, кой му е правил прегледите и т. н.  Когато разследването съвсем скоро приключи, ще имаме по-точна представа какво всъщност се е случило в Албания. В момента върви проверката“, каза още той.    Министърът беше в Добрич за официалното откриване на ремонтираната спортна зала, в чието реновиране са вложени близо 370 хил. лв. По думите му тази зала е с много голямо значение за развитието на леката атлетика в България. В страната ни има само две такива съоръжения – едното е Асикс Арена в София, а другото – залата в Добрич. И години наред, когато Асикс Арена беше затворена, тази зала беше единствената, която осигуряваше условия за подготовка на нашите атлети през зимата, каза още спортният министър. Самият той е тренирал и се е състезавал в залата в Добрич.  Съветът му е, че трябва да се подхожда внимателно с проектите за нови зали и посочи Русе като лош пример – там общината и частният инвеститор не са се справили и се наложила държавна намеса. Позицията на министъра е, че 1000 души е оптималният капацитет при проектите за спортни зали, за да са евтини за поддръжка и експлоатация. ", "date": "2019.09.28", "title": "Заради починалия боксьор затягат режима за издаване на лицензи"}
{"url": "https://www.actualno.com/society/prognoza-za-vremeto-28-septemvri-sybota-news_1379675.html", "text": "      Днес над страната ще е предимно слънчево. Преди обяд ще е почти тихо. След пладне ще духа слаб до умерен южен вятър, с него температурите ще са повишат и дневните ще са между 22° и 27°. В София – около 23°. През нощта ще бъде ясно и почти тихо. Минималните температури ще са предимно между 6° и 11°. В София – около 9°. Атмосферното налягане ще остане по-високо от средното за месец септември. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ).      По Черноморието ще бъде предимно слънчево. Ще духа до умерен южен вятър. Минималните температури ще са между 13° и 16°, а дневните ще са между 21° и 24°. Вълнението на морето ще е 1 - 2 бала. Температурата на морската вода е 21° - 23°.\r\nВ планините ще е подходящо за туризъм. Ще бъде слънчево с умерен вятър от запад-северозапад. Максималната температура на височина 1200 метра ще е около 17°, на 2000 метра - около 11°.\r\nПрез следващите три дни и в началото на следващата седмица ще бъде предимно слънчево. Ще духа слаб, в Дунавската равнина до умерен северозападен вятър; в нощните часове ще бъде почти тихо. Преобладаващите минимални температури ще са между 9° и 14°. Дневните температури ще продължат да се повишават и в понеделник максималните ще са над 25°, но отделни места ще достигат и до 30°-31°. Във вторник ще има временни увеличения на облачността, но вероятността за валежи е малка. Дневните температури, главно в Североизточна България, слабо ще се понижат.   ", "date": "2019.09.28", "title": "Прогноза за времето - 28 септември (събота)"}
{"url": "https://www.actualno.com/society/novinite-naj-vajnoto-za-denja-28-septemvri-news_1379849.html", "text": "      Редакционният екип на ви представя най-важните новини за изминалия ден, 28 септември.       Европейският съюз не може да бъде легитимация за неправди, а България да бъде използвана по този груб начин като трамплин от страна на управляващите в Скопие. Такова мнение изказа вицепремиерът по обществения ред и сигурността и министър на отбраната Красимир Каракачанов.   Задействана е процедура за експулсиране на Полфрийман, но към момента австралийският гражданин има и две забрани да напуска страната. Това съобщи вътрешният министър Младен Маринов по време на национален конкурс за полицай на годината в Плевен. Член на Управителния съвет на Българското национално радио се оплака от цензура от страна на групата протестиращи около Силвия Великова и Даниела Късовска, които отидоха в СЕМ да поискат оставката на генералния директор Светослав Костов. Вследствие на жалбата им медийният регулатор поиска оттеглянето на Костов.     7 000 здравни специалисти се очаква да излязат на национален протест на 7 октомври, организиран от три организации, предаде БГНЕС. Министерството на труда и социалната политика се противопоставя на неверните твърдения в публичното пространство по повод промените в законодателството в областта на закрилата на детето, които влизат в сила от 1 януари 2020 г. В тази връзка от министерството изразяват позиция, че приетите законодателни промени са насочени изцяло към подкрепа на децата, техните родители и хората, които се нуждаят от нея.    През 2030 г. България е държава с висок жизнен стандарт и конкурентноспособна, нисковъглеродна икономика. Това пише в проект на Националната програма за развитие България 2030. Проектът е публикуван днес на Портала за обществени консултации към Министерския съвет. „Като количество, гроздето ще бъде може би с 15% по-малко от предходната година. Миналата година нашите винарски предприятия прибраха и преработиха 153 милиона килограма“, заяви пред агенция „Фокус“ Красимир Коев от изпълнителната агенция по лозята и виното. Случай на африканска чума при дива свиня е регистриран в община Царево. Заради това се забранява движението на хора и превозни средства в горските стопанства на Кости и Царево. Днес внуците на Димитър Христов от Рогош се усмихват недоверчиво, когато дядо им казва, че през 1989 и 1990 е имал валутна сметка и е получавал част от заплатата си в долари. По-интересното е, че дори Красимир Кумчев, тогавашен председател на ТКЗС в селото и инициатор на тази идея, казва: \"И на мен не ми се вярва, като се сетя, ама стана\". Правителството на Великобритания е готово да разкрие „конкретни предложения\", насочени към постигане на сделка за Brexit с Европейския съюз, пише вестник London Evening Standard, като се позовава на информация на BBC. Тези планове ще бъдат разкрити по време на конференцията на Консервативната партия следващата седмица. Физиологичната старост в някои случаи може да попречи на развитието на злокачествени тумори. Изненадващото откритие са направили учени от Ливърпулския университет. ", "date": "2019.09.28", "title": "Новините: Най-важното за деня, 28 септември"}
{"url": "https://www.actualno.com/crime/katastrofa-zatvori-pytja-sofija-samokov-dvama-sa-postradali-news_1379760.html", "text": "      Катастрофа затвори пътя София – Самоков. След сблъсък на два автомобила в местността „Мечката“ са въведени обходни маршрути – в посока София през Ярема и в посока Самоков през Железница, съобщиха от МВР.      Двамата шофьори са транспортирани в болнични заведения за оказване на медицинска помощ. На мястото на инцидента има линейки и представители на КАТ и АПИ.    ", "date": "2019.09.28", "title": "Катастрофа затвори пътя София – Самоков, двама са пострадали"}
{"url": "https://www.actualno.com/cosmos/asteroid-s-razmerite-na-futbolno-igrishte-nablijava-zemjata-news_1379763.html", "text": "      Астероид с размерите на футболно игрище приближава Земята. Учените твърдят, че това е най-голямото небесно тяло, което минава толкова близо до планетата ни от век насам.      „Проследих орбитата на астероида. Не е опасен. За последните 3 години сме открили 150 астероида\", каза Веселка Радева, ръководител на Планетариума във ВВМУ, Варна, цитирана от Дарик. „Когато дадено небесно тяло мине между орбитата на Земята и Луната, има опасност Земята гравитационно да го придърпа. В близките дни няма вероятност астероиди да влязат в отсечката Земя - Луна\", каза още доц. Радева.   НАСА разглежда всеки космически обект, по-голям от 140 метра в диаметър, който се доближава до Земята като потенциално опасен. Учените имат информация за близо 20 000 подобни обекта в близост до Земята, като всяка седмица се откриват по 30 нови. Най-малко шест такива обекта годишно преминават покрай планетата ни, без обаче да я застрашават. В земната атмосфера навлизат основно малки космически обекти с размери под 10 метра в диаметър, като те изгарят при досега си нея. ", "date": "2019.09.28", "title": "Астероид с размерите на футболно игрище наближава Земята"}
