{"url": "https://www.actualno.com/sciencelogy/uchenichka-zagina-sled-vzriv-na-smartfon-news_1380828.html", "text": "      Ученичка в Казахстан загина от експлозия на смартфон, съобщи порталът Tengrinews.kz, цитиран от 24 маса. Източникът се позовава на данни, предоставени от местните власти.      Инцидентът е станал в село Бастобе. На 28 септември 14-годишна ученичка зарежда мобилното устройство, като го поставя в контакта до възглавницата си. Според предварителната информация детето заспало, докато слуша музика от телефона. Сутринта батерията на смартфона избухнала, като момичето е починало от нараняванията си, допълва 360tv.ru.   Смъртта на ученичката е записана в доклада на полицията като злополука. ", "date": "2019.10.01", "title": "Ученичка загина след взрив на смартфон"}
{"url": "https://www.actualno.com/politics/lut-skandal-s-volen-siderov-prekysnaha-predavaneto-referendum-po-bnt-news_1380841.html", "text": "      След грандиозен скандал между водещата Добрина Чешмеджиева и лидерът на „Атака“ Волен Сидеров предаването \"Референдум\" по БНТ беше прекъснато за кратко тази вечер. До паузата се стигна, след като микрофонът на Сидеров бе прекъснат, тъй като времето му по регламент изтече.      Преди да се стигне до разправията, лидерът на „Атака“ твърдеше, че му налагат цензура, а БНТ не е на Чешмеджиева и тя трябва да го остави да говори. Поводът беше, че прекъснаха микрофона му след като времето му изтече по регламент. Той обаче държеше да говори още.   В предаването участваха шефовете на предизборни щабове и темата беше местните избори, но Сидеров се яви вместо шефа на щаба си. След като времето на Волен Сидеров изтече, Чешмеджиева му направи забележка, а след като той не спря да говори, беше спрян микрофонът му. Разрази се скандал, в който Сидеров и водещата говореха един през друг, а доведената от Сидеров за подкрепа публика от млади момичета апострофираше или ръкопляскаше.\r\nНакрая в студиото влезе охраната – двама души застанаха от двете страни на Сидеров, но до извеждането му не се стигна. През това време той говореше за милионите, които се изливат в БНТ и как на него му упражняват цензура.  След поредната порция обвинения от страна на Сидеров, той видимо се успокои и останалите гости успяха да вземат за кратко думата. Жандармерията, дошла в студиото, го напусна, но лидерът на „Атака“ отново започна да говори през хората и да обвинява водещата в цензура. Това принуди Добрина Чешмеджиева да прекъсне предаването. След около десетина минути то беше възобновено, а Волен Сидеров вече не беше в студиото. Заради скандалите, участниците на практика не успяха да говорят по темата за местните избори, заради която бяха поканени в БНТ. ", "date": "2019.10.01", "title": "Лют скандал с Волен Сидеров: Прекъснаха предаването \"Референдум\" по БНТ"}
{"url": "https://www.actualno.com/showbusiness/kak-supermodelyt-djidji-hadid-spasi-revu-na-shanel-video-i-snimki-news_1380718.html", "text": "      Супермоделът Джиджи Хадид спаси ревю на Шанел на седмицата на модата в Париж. Тя стана герой в социалните мрежи и отново бетонира позицията си на любимка на модната марка. Ето как стана всичко.      На големия финал на ревюто на Шанел на подиума с моделите се качва натрапница.Тя просто се спуска от мястото си сред публиката и се опитва да се присъедини към моделите на сцената. Дамата е облечена от глава до пети в черно-бял костюм и шапка, наподобяващ моделите на Шанел, се вижда на кадрите и снимките от събитието. Гардовете осъзнали какво се случва много по-късно.  Междувременно жената даваше всичко от себе си, вървейки по подиума с ръце по бедрата като супермодел.  \"Не можах да спра да се смея, защото нещастните охранители не можаха  да я забележат кога се промъкна\", каза модната редакторка от „New York Times“ Елизабет Патън, която беше на първия ред.\r\nМигове по-късно, когато жената остави моделите да позират  по-нататък, Хадид прегражда пътя ѝ и видимо раздразнена ескортира усмихващата се натрапница извън сцената.        Оказва се, че натрапницата е Мари Бенолиел, френски комик. Известна в YouTubе със своите изненадващи номера като Marie S'Infiltre (Промъкващата се Мари).\r\nОт Шанел казаха за АФП, че Бенолиел напълно ги е изненадала с действията си, но че „това не е първият път, когато тя  прави това“.\r\nСъщата жена се е натрапила и на шоу в Париж на марката бельо Etam миналата седмица. Бенолиел като че ли потвърждава това, публикувайки \"Marie S'Infiltre отново в акция\" в Instagram.      ", "date": "2019.10.01", "title": "Как супермоделът Джиджи Хадид спаси ревю на Шанел? (ВИДЕО и СНИМКИ)"}
{"url": "https://www.actualno.com/politics/rumen-radev-parlamentarnijat-kontrol-e-poveche-v-sferata-na-formalnostite-news_1380804.html", "text": "      Президентът Румен Радев участва в конференция по повод 30 години от промяната, организирана от фондация „Фридрих Еберт“, предаде репортер на БГНЕС.      В речта си пред гостите държавният глава отбеляза, че не би искал да вземе категорична позиция за прехода и дали през тези три десетилетия сме се изгубили в него. Едно е ясно – преходът не е еднократен акт, смята той.   Според Радев най-голямата заплаха, пред която е изправено българското общество, е демографската криза. „Защото, ако не на друго - поне Преходът ни отвори очите, че когато властта се отнема от гражданите и се концентрира в една тясна група хора – неизбежно този тесен кръг започва да използва и институциите и финансови, и медийни инструменти, така че да засилват своята власт и да изместват приоритетите - от упражняване на власт в полза на гражданите към упражняване на власт към тяснопартиини и лични интереси“,\r\nСпоред президента, парламентът е зависим от правителството и не може да го контролира така, както пълноценно е дадено по Конституция. \"Когато парламентарният контрол е повече в сферата на формалностите, оттам ерозира и разделението на властите. Ерозира и самата същност на парламентаризма, която е в основата на нашето демократично управление. Когато се заглушава свободата на медиите, заглушава се и гласът на гражданите“, смята Румен Радев.  Според него управлението става непрозрачно, безотчетно, безконтролно. Когато се харчат безотчетно обществени ресурси- без или с фиктивни обществени поръчки. Когато качеството не отговаря на изразходваните средства- гражданите започват да губят доверие в управлението.\r\nВ рамките на 25-годишнината на фондация „Фридрих Еберт“, беше представена и изложбата “30 години преход в 30 снимки“ на фоторепортера Иван Стоименов.    ", "date": "2019.10.01", "title": "Румен Радев: Парламентарният контрол е повече в сферата на формалностите"}
{"url": "https://www.actualno.com/politics/ot-smetnata-palata-sybirat-pyrvi-danni-za-predizbornata-kampanija-news_1380820.html", "text": "      До 2 октомври партиите, коалициите и инициативните комитети трябва да подадат в Сметната палата първите данни за предизборната си кампания, припомнят от палатата сроковете в процедурата на местните избори на 27 октомври. Данните се вписват в Единния регистър по Изборния кодекс - ЕРИК.      Съгласно Изборния кодекс участниците в изборите - партии, коалиции и инициативни комитети, са длъжни да представят в Сметната палата в 5-дневен срок от откриване на предизборната кампания, т.е. до 2 октомври включително данни за кандидатите и издигналите ги политически сили или инициативни комитети; имената на лицата, които отговарят за приходите, разходите и счетоводната отчетност; имената на дарителите, видът, целта, размерът или стойността на направените дарения; наименованията на социологическите агенции и на рекламните агенции, както и на агенциите за осъществяване на връзки с обществеността, с които партиите, коалициите и инициативните комитети работят.   Участниците в изборите трябва да подават и по време на кампанията всяка следваща нова информация за вписване в ЕРИК, като срокът е до 7 дни от възникването й. За неподаването на задължителната информация глобите са от 3000 до 10 000 лв. за виновните лица, припомня БГНЕС. ", "date": "2019.10.01", "title": "От Сметната палата събират първи данни за предизборната кампания"}
{"url": "https://www.actualno.com/sciencelogy/a1-startira-serija-bezplatni-obuchenija-po-komputyrna-gramotnost-za-vyzrastni-hora-v-stranata-news_1380759.html", "text": "             Следвайки мисията си да помага на хората в България да използват новите технологии и интернет правилно и безопасно, А1 развива програмата си „Интернет за всички“ с нова серия от обучения, които ще се проведат в партньорство с Асоциация „Съвременни читалища“. Първият урок от инициативата е насрочен на 1 октомври, когато се отбелязва Международният ден на възрастните хора, а населените места, в които ще се реализират обученията, включват градовете Белене, Дряново и Радомир, както и селата Ценово и Ново село, област Видин. – коментира Илияна Захариева, директор „Корпоративни комуникации“ в А1 България.\r\nВсеки от стоте курсисти в специализирания курс, част от „Интернет за всички: 55+“, ще премине през обучение от 20 учебни часа, адаптирано съобразно нуждите и уменията на по-възрастното поколение. Учебната програма, която е качена на страницата на инициативата, покрива четири основни модула: въведение в компютърната техника, работа с интернет, използване на мобилни устройства и онлайн безопасност. Тя е разработена от екипа на Асоциация „Съвременни читалища“, която притежава лиценз на център за професионално обучение и разполага с квалифицирани преподаватели, специализирани в работата с конкретната възрастова група.   – сподели инж. Георги Петров, председател на УС на Асоциация „Съвременни читалища“.\r\nВъзрастните хора са само една от групите, към които е насочена международната инициатива за онлайн грамотност на А1 „Интернет за всички“. Нейната цел е да осигури достъп до информация, знания и образование в областта на технологиите на тези, които по някаква причина нямат шанс да се възползват от тази възможност, в т.ч. хора с нисък социално-икономически статус, възрастни мъже и жени, както и тези, които живеят в по-малки населени места. Програмата стартира в България през 2014 г., като в началото е фокусирана върху обучения на деца и младежи, а от 2016 г. обхваща и възрастни над 55 години.        ", "date": "2019.10.01", "title": "А1 стартира серия безплатни обучения по компютърна грамотност за възрастни хора в страната"}
{"url": "https://www.actualno.com/society/duhovnici-ot-bylgarskata-pravoslavna-cyrkva-ne-mogat-da-uchastvat-v-mestnite-izbori-news_1380830.html", "text": "      Духовниците от Българската православна църква не могат да участват в местните избори като кандидати за кметове или общински съветници, както и да бъдат избирани за народни представители. Това пише на сайта на БПЦ.      Светият синод припомня, че молебените и водосветите по молба на политически партии, лица и сдружения могат да се извършват само и единствено в православните храмове, а приветствията на свещенослужителите трябва да бъдат с духовно съдържание.    ", "date": "2019.10.01", "title": "Духовници от Българската православна църква не могат да участват в местните избори"}
{"url": "https://www.actualno.com/society/novinite-naj-vajnoto-za-denja-1-oktomvri-news_1380778.html", "text": "      Редакционният екип на ви представя най-важните новини за изминалия ден, 1 октомври.       Мария Габриел е единодушно одобрена от ресорните комисии на Европейския парламент. Тя се представи убедително на снощното изслушване, като показа компетентност в широкото портфолио, което ще управлява следващите 5 години - образование, иновации, наука, младеж, култура и спорт.   До края на годината или най-късно в началото на следващата година, Агенцията за ядрено регулиране (АЯР) трябва да лицензира проекта за изграждане на АЕЦ \"Белене\" с оглед промените в законодателството и изискванията на Европейската комисия. Приключи пикът на заболяването африканска чума по свинете, но кризата не е отминала в никакъв случай. Това каза министърът на земеделието, храните и горите Десислава Танева на брифинг при откриването на новите производствени мощности на предприятието „Булконс Първомай“ ООД, предаде репортер на Агенция „Фокус“.     Според президента, парламентът е зависим от правителството и не може да го контролира така, както пълноценно е дадено по Конституция. \"Когато парламентарният контрол е повече в сферата на формалностите, оттам ерозира и разделението на властите. Ерозира и самата същност на парламентаризма, която е в основата на нашето демократично управление“, смята Румен Радев. Отпада намаляването на присъдите за убийства, но за тежки телесни повреди остава под въпрос. Това стана ясно минути, след като правната комисия на парламента единодушно одобри премахване на съкратеното следствие, респ. намаляването на наказанията и за убийства, и за тежки телесни повреди, обединявайки трите законопроекта за промени в НПК, внесени от БСП, ВМРО и „Воля“.    Мъж е ранен тежко след експлозия на граната в склад за вторични суровини в Разлог, предаде БГНЕС. Полицай в Хонконг за първи път от началото на безредиците стреля по протестиращ с военно оръжие. Пострадалият е хоспитализиран, предават хонконгските медии, цитирани от БГНЕС. Протестиращият е ранен в областта на гръдния кош. Около 16:00ч. местно време раненият е откаран с кислородна маска до линейката на носилка. Турция за втора поредна година е най-щедрият донор на световна хуманитарна помощ. Това показва новият доклад за глобалната хуманитарна помощ на международната организация \"Инициатива за развитие\" (DI). От документа става ясно, че само за миналата година Анкара е изразходвала 8,4 милиарда долара за хуманитарни акции, отбелязва вестник Sabah, цитиран от БГНЕС. Задържането на австралийския гражданин Джок Полфрийман в Центъра за временно настаняване на чужденци от страна на МВР е форма на държавно отвличане. Това заяви пред в. \"Сега\" адвокатът му Калин Ангелов, който съобщи, че Полфрийман има издаден паспорт още миналия понеделник. Пламен Георгиев депозира оставка за освобождаване от длъжността “прокурор”, считано от 2 октомври, потвърдиха за БГНЕС от ВСС. Най-вероятно оставката ще бъде гледана на заседанието на Прокурорската колегия в сряда - 3 октомври. ", "date": "2019.10.01", "title": "Новините: Най-важното за деня, 1 октомври"}
{"url": "https://www.actualno.com/ruse/v-ruse-otkriha-nova-zala-po-vdigane-na-tejesti-v-ou-aleko-konstantinov-news_1380712.html", "text": "      30 деца и младежи тренират вдигане на тежести в новооткритата зала на Тежкоатлетически спортен клуб „Русе“ в ОУ „Алеко Константинов“. Момичетата и момчетата започнаха занимания в началото на учебната година, когато реновираното помещение отвори врати. Днес, на тържествената церемония присъстваха Иван Иванов – старши треньор на националния отбор по вдигане на тежести, Росица Георгиева – началник на РУО – Русе, Мая Петрова – директор на УСШ – Русе, Юлиян Гюрчев - директор на ОУ „Алеко Константинов“ и др.      Това е третата зала на спортния клуб, локализирана в училище. През септември 2017 г. отвори врати зала в СУ „Йордан Йовков“, а през м. декември същата година и в СУ „Васил Левски“. В първите две училищни зали тренират общо 40 младежи, като сред тях вече има медалисти от Държавния личен шампионат и призови класирания от Държавното отборно първенство по вдигане на тежести. Добрите постижения на младите спортисти мотивират президента на клуба – доц. д-р Кирил Панайотов да предприеме стъпки по откриване на трета зала в близост до децата. ОУ „Алеко Константинов“ се оказва идеално място, тъй като младежите от жк. „Дружба 2“ до преди откриването на тази зала бяха лишени от възможност да практикуват какъвто и да е спорт в близост до дома си.   Тренировките в новооткритата зала са абсолютно безплатни и се провеждат всеки работен ден от 16 ч. Заниманията ще бъдат водени основно от Калоян Мицев, с подкрепата на треньора - титуляр в ТСК Русе - Кръстина Атанасова. Залата е на разположение, както на учениците на ОУ „Алеко Константинов“, така и на младежите от 10 до 15-годишна възраст от квартала, които не учат в училището. ", "date": "2019.10.01", "title": "В Русе откриха нова зала по вдигане на тежести в ОУ „Алеко Константинов“"}
{"url": "https://www.actualno.com/society/riosv-proverjava-signal-za-nefteno-petno-kraj-dunav-most-2-news_1380813.html", "text": "      Екип на РИОСВ-Монтана проверява сигнал за нефтено петно в река Дунав при Видин. Това съобщиха от инспекцията, като беше уточнено, че утре ще бъде предоставена допълнителна информация.      Сигналът за нефтено петно на площ от около километър е подаден от дежурен-база \"Граничен полицейски контрол\"-Видин. Разливът е локализиран в района на \"Дунав мост\" 2. Уведомена е Басейновата дирекция \"Дунавски район\"-Плевен и е сформиран екип от РИОСВ-Монтана и Регионалната лаборатория в Монтана към ИАОС за проверка на място и пробонабиране.   Съгласувано е използването на катер от патрул на \"Гранична полиция\". Резултатите от проверката и от анализа на пробите ще бъдат оповестени допълнително, пише БГНЕС. ", "date": "2019.10.01", "title": "РИОСВ проверява сигнал за нефтено петно край \"Дунав мост\" 2"}
{"url": "https://www.actualno.com/analysis/chervenijat-kitaj-se-provali-news_1380684.html", "text": "       , който разделя комунистическата социално-политическа система на политическа диктатура и пазарна икономика от далечно-западен стил, се провали. В Китай пазарната икономика е частна, но под пълния контрол на Комунистическата партия. Там предоставиха собствеността върху големите корпоративни групи на частни граждани и оставиха нови да се развиват, но само под контрола на апартчици от Комунистическата партия. Те работят за собствените си интереси и печалби, но под политическото ръководство на Китайската комунистическа партия ККП, която има своя дял в печалбите. По този начин китайската икономика стана отбеляза забележителен растеж, тъй като се разви практически без трудови правила, без синдикати и без ефективна регулаторна рамка за предприемачите. Ето защо китайските продукти са най-евтините в света. Действително трудовите правила в Китай дори не са близо до спазването на стандартите и защитите на САЩ или ЕС, включително много случаи, които изглеждат като принудителен труд и злоупотреби, срещу които Западът се бори през миналия век. Това пише, базираното в Брюксел издание New Europe в материал, представен без редакторска намеса от агенция Фокус.      Това е елемент, който трябва да се има предвид, когато реалната търговска война между САЩ и Китай ескалира. Вашингтон, за да сдържи Китай, при липсата на извинение за съществуващите правила на труда в „Поднебесната империя“, може да забрани цялата китайска продукция и да въведе цялостно общо ембарго на Китай, което Европа ще бъде принудена да следва, за да бъде „политически коректна“. Следователно и Русия ще има основателни причини да ги следва. В този случай, ако западната бизнес общност „осмисли“ такава възможност, американските и европейските компании в Китай ще започнат да се изнасят още преди това. Това обаче беше само скоба.   Червен Китай се провали и следващите дни и седмици, започвайки от 1 октомври, ще бъдат изключително критични за всички.\r\nРазрастващите се бунтове в Хонконг в комбинация със седемдневните тържества по случай 70-тата годишнина от основаването на Народната република, политически най-важните празненства в историята на Китайската комунистическа партия (ККП), могат да ескалират в голяма политическа аномалия на основата на причини, произтичащи от домашния и международния престиж на Китай и неговия лидер.  Следователно, не бива да бъде изненада за никого, въпреки факта, че никой не говори за такава вероятност, за евентуална намеса от страна на китайците за възстановяване на „законността и реда“ в Хонконг и прекратяване на статута „една държава, две системи“. Това може да бъде направено от китайския гарнизон, поддържан от Червения Китай в Хонконг, който миналата седмица, под извинението на 22-ия годишен ротационен гарнизон, беше увеличен над два пъти. Всъщност, от обичайните 3-5 хиляди китайски военнослужещи в Хонконг, сега те са някъде между 10 и 12 хиляди, което е повече от достатъчно, за да се поеме пълен контрол над града.\r\nАко Китай реши да се намеси, едностранно ще сложи край на статута на Хонконг като специален административен регион на Китайската народна република, предвиден в съвместната декларация (споразумение), подписана от тогавашния британски премиер Маргарет Тачър и китайския министър председател Джао Дзъянпрез 1984 г., според която Хонконг ще се върне в Китай през 1997 г. и ще бъде управляван на основата на доктрината „една държава, две системи“ в продължение на 50 години.   Това ще е най-лошият сценарий, тъй като няма да даде, тъй като няма да даде поводи на западната общност да изолира Китай, който, за да спаси авторитета си и да се справи с увеличаващите се домашни проблеми, след като оцени вероятната вербална реакция на западните сили относно Хонконг, може дори да ескалира ситуацията, като нападне и окупира Тайван или разшири военното си присъствие на стратегическите острови в Южнокитайско море.    Оттам нататък само небето ще бъде границата. ", "date": "2019.10.01", "title": "Червеният Китай се провали"}
{"url": "https://www.actualno.com/crime/ima-zapoved-za-ekspulsiraneto-na-polfrijman-gledat-po-rano-deloto-za-osvobojdavaneto-mu-news_1380783.html", "text": "      Делото за предсрочното освобождаване на Джок Полфрийман ще бъде гледано още следващия понеделник 7-ми октомври, а не на 23-ти октомври, както беше разпределено първоначално. Пренасочването е разпоредено от заместник-председателя на Върховния касационен съд Галина Захарова. От МВР съобщиха, че ако австралиецът бъде експулсиран, каквато заповед вече има, ще му бъде забранено да влиза в страната, както и в държавите от Шенгенското пространство, съобщи БНТ.      В мотивите си съдия Галина Захарова, която е и ръководител на Наказателната колегия на ВКС, се е позовала на изключителния обществен отзвук по казуса с условното предсрочно освобождаване на осъдения за убийство Джок Полфрийман. Захарова е записала още, че заседанието по делото в кратки срокове се налага и заради това, че до произнасянето на съда Полфрийман е лишен от право на свободно придвижване.   Днес случаят Полфрийман коментира и председателят на Върховния касационен съд Лозан Панов. Той критикува колегите си от Съдийската колегия на Висшия съдебен съвет, че не остоявали независимостта на магистратите.\r\n„Това, което мога да кажа е, че хората имат право да коментират, да изразяват своята позиция, но бих казал, че за да може да има информиран избор, е добре съдебните актове да бъдат прочитани, независимо от това кой как след това ще ги интерпретира“, заяви Лозан Панов. Според него, за атаките срещу съдебния състав, освободил предсрочно Джок Полфрийман, вина имат медиите. По тази причина съдебните актове по случая \"Полфрийман\" са качени на сайта на ВКС. „В една замърсена медийна среда дори тези, които не са чели актовете и малкото, които са прочели актовете могат да въздействат и да манипулират обществото“, категоричен бе той.  Директорът на дирекция \"Миграция\" във вътрешното министерство днес обяви мотивите, с които е издал заповед за експулсирането на Джок Полфрийман.\r\n„Тъй като съм преценил, че с присъствието му в страната се създава сериозна заплаха за обществения ред. За обезпечаването на тази мярка господина е настанен в дома и са предприети действия по неговото ексулсиране. Австралийските власти са уведомили дирекция \"Миграция\", че Полфрийман има паспорт и може да пътува. Експулсирането обаче, не може да се осъществи защото прокуратурата не е вдигнала забраната му за напускане на страната до излежаване на присъдата“, заяви Николай Николов.   Ако ВКС откаже да възобнови делото за предсрочното освобождаване на австралиеца, тогава вече той ще трябва да бъде експулсиран. В такъв случай, напуснал веднъж България, Джок Полфрийман няма да може да влезе, в която и да е друга страна-членка на Евросъюза.     ", "date": "2019.10.01", "title": "Има заповед за експулсирането на Полфрийман, гледат по-рано делото за освобождаването му"}
{"url": "https://www.actualno.com/society/toplofikacija-sofija-e-gotova-za-novija-otoplitelen-sezon-news_1380755.html", "text": "      „Топлофикация София” ЕАД има пълна готовност да стартира новия отоплителен сезон, съобщиха от пресцентъра на дружеството. Според нормативната уредба общото включване на отоплението в София може да започне след три последователни дни със средноденонощна температура по-ниска от 12°C и прогноза от НИМХ за трайно застудяване. Дружеството следи постоянно прогнозата за времето и ще реагира съобразно климатичните условия и в съответствие с нормативните изисквания.      Преди старта на новия отоплителен сезон от „Топлофикация София” ЕАД напомнят на клиентите си да приключат всички ремонти по вътрешните инсталации и в случай, че са източени, да ги запълнят отново. Отоплението няма да бъде включено в сградите, в които вътрешната отоплителна инсталация не е запълнена.   „Напомняме на клиентите да отворят на максимална степен вентилите на радиаторите си, за да не се налага след това допълнително обезвъздушаване на отоплителните тела. Важно е да бъдат проверени и дисплеите на електронните уреди за дялово разпределение, монтирани върху радиаторите. Ако има изгаснал дисплей, абонатите трябва да се свържат с топлинния счетоводител.\r\nМаксималното ограничаване на достъпа до абонатната станция ще ограничи възможните манипулации и кражби на топлинна енергия. Това ще гарантира качественото и надеждно топлоснабдяване на всички имоти и коректното отчитане на консумираната топлинна енергия“, посочват от дружеството.  „Напомняме на нашите потребители, че имат възможност, при желание от страна на всички живущи в етажната собственост, да поискат пускане на отоплението преди настъпването на трайно застудяване и общото включване на отоплението в столицата. За целта е необходимо да представят в най-близкия Център за обслужване на клиентите заявление и подписано решение от Общото събрание на етажната собственост за по-ранно включване на отоплението. Прилагането на тази процедура е изцяло в полза на потребителите и чрез нея се избягва възможността за предварително пускане на отоплението в сградата без съгласието на всички съседи“, добавят от „Топлофикация София”.\r\nДетските градини, училищата и здравните заведения, както и административните и офис сградите също могат да поискат предварително включване на отоплението. Необходимо е директорът да изпрати писмено заявление в обслужващия топлорайон или в централно управление.    ", "date": "2019.10.01", "title": "\"Топлофикация София\" е готова за новия отоплителен сезон "}
{"url": "https://www.actualno.com/pleven/osydiha-75-godishen-plevenchanin-na-2-000-lv-globa-pitbulyt-mu-nahapal-chovek-news_1380632.html", "text": "      75-годишен пенсионер ще трябва да плати 2 000 лв., защото не положил достатъчно грижи за своя питбул и кучето нахапало жестоко друг плевенчанин. Стопанинът на животното е освободен от наказателна отговорност, съобщиха от Съдебната палата в Плевен.      Подсъдимият О.И. е признат за виновен от Районния съд в това, че на 28 август 2017 г. не успял да озапти домашното си куче и питбулът причинил две средни телесни повреди на Б.П. Пострадалият имал трайно затруднено движение на десния крак, поради масивна рана с усложнено лечение на същия крак и обезобразяване на лице и предно-вътрешна страна на дясното бедро. Районните магистрати преценили, че глоба от 2 000 лв. е достатъчно наказание за собственика на питбула.\r\nО.И. обжалвал присъдата пред Плевенския окръжен съд, но по-късно оттеглил жалбата си. ", "date": "2019.10.01", "title": "Осъдиха 75-годишен плевенчанин на 2 000 лв. глоба - питбулът му нахапал човек"}
{"url": "https://www.actualno.com/burgas/v-burgas-zapochvat-esenni-literaturni-praznici-2019-news_1380752.html", "text": "      Започва емблематичната за Бургас проява „ “. В нея са включени . Тази вечер със спектакъла \"Поезия на живота - музика на любовта\", ще бъде дадено началото на празниците. То е посветено на честването на Националния празник на поезията и Международният ден на музиката.      През целия месец октомври ценителите на поезията и прозата ще могат да се срещат с автори на книги и изследователи, да присъстват на поетични спектакли и литературни срещи. До 30 октомври, в Дом на писателя, на поезията и прозата са посветени различни различни творчески прояви.\r\nТематични вечери, посветени на творчеството на известни български и бургаски творци, също са част от проявите.   Програмата включва представянето на книгите \"Разум и възвишеност\", посветена на 90 години от рождението на проф. Димитър Аврамов, \"Пристанище - море отсам вълните\", по повод 75 години от рождението на Иван Апостолов, премиерите на \"Див огън\" на Анчо Калоянов, \"Състояния на съзнанието\" на Симеон Димитров, \"Княжевна Лада\" и \"Невидимата\"на Стана Апостолова, сборник разкази \"Две тулумбички и малка боза\" на Ваньо Вълчев, \"Почти на поглед\" на Боян Ангелов и много други.\r\nКраят на 22-то издание на Есенни литературни празници ще сложи представянето на списание \"Море\" с водещ поета Росен Друмев. ", "date": "2019.10.01", "title": "В Бургас започват \"Есенни литературни празници 2019\""}
{"url": "https://www.actualno.com/politics/bez-namaleni-prisydi-za-ubijstva-za-tejki-telesni-povredi-ostava-pod-vypros-news_1380744.html", "text": "      Отпада намаляването на присъдите за убийства, но за тежки телесни повреди остава под въпрос.  Това стана ясно минути, след като единодушно одобри премахване на съкратеното следствие, респ. намаляването на наказанията и за убийства, и за тежки телесни повреди, обединявайки трите законопроекта за промени в НПК, внесени от БСП, ВМРО и „Воля“. „Имаме идея да предложим от гласувания текст да отпаднат тежките телесни повреди“, съобщи след гласуването председателят на комисията Анна Александрова от ГЕРБ.           Снимки:  Въпросът ще се решава утре в пленарна зала, където обединения законопроект ще бъде докладван. Все още предложението да остане за причинени тежки телесни повреди не е внесено, отбеляза Александрова.  Запитана защо ГЕРБ възнамеряват да отменят съкратеното следствие само за убийствата, тя заяви: „Смятаме, че с тежките телесни повреди ще се задръсти цялата система. Ще се върнем в 2007 г. когато 268 000 преписки бяха прекратени. Тежките телесни повреди са твърде много като обем“. Тя съобщи още че следващият вторник ще бъдат поканени съдии и главния прокурор за становища.  Текстът, одобрен единодушно от всички политически сили на правната комисия, влизащ утре в пленарна зала, предвижда съкратено съдебно следствие да не се допуска при умишлено причиняване на смърт и тежка телесна повреда. По думите на Емил Димитров не може да се изключва тежката телесна повреда, тъй като подлежи на дебат. „Тежката телесна повреда е част от всичките тези престъпления, заради които хората са силно притеснени, че причинители на тежка телесна повреда получават по една или друга причина много по-малко наказание от това, което би следвало да получат“, добави той.       За предложението на ГЕРБ намаляването на присъдите да бъде оставено в ръцете на съдиите те да преценяват, Крум Зарков от БСП коментира, че тази идея е несъвместима с приетия от правната комисия обединен законопроект. „Правилното решение е това, което днес бе прието от правната комисия“, категоричен е той. Зарков определи като проблематичен законопроекта на ГЕРБ, който е за промени в Наказателния кодекс. Запитан дали очаква заложеното в него да мине в преходните и заключителни разпоредби при гласуването на промените в НПК, той заяви: „Надявам се да не се упражняват по този начин, тъй като те са несъвместими - това, което приехме днес и това, което те предлагат в НК са несъвместими и подобно предложение само ще утежни процедурата.“\r\nБСП ще предложат утре максимално кратък срок за предложения по обединения законопроект за промени в НПК, след което следващата седмица може да влезе за окончателно приемане.\r\nГЕРБ няма да се откажат от идеите си за изменения в НК, категорично заяви Анна Александрова и съобщи че ще инициират широк дебат по тях.    ", "date": "2019.10.01", "title": "Без намалени присъди за убийства, за тежки телесни повреди - остава под въпрос"}
{"url": "https://www.actualno.com/society/zatvarjat-ednoto-platno-v-tunela-trajanovi-vrata-kym-sofija-utre-news_1380779.html", "text": "      Утре – 2 октомври, от 10 ч. до 12 ч. движението в посока София в тунел \"Траянови врата\" на АМ \"Тракия\" ще се извършва в активната лента поради ремонт на пожаро-известителната система и светофарна уредба. Това съобщиха от АПИ.      От 12:30 ч. до 15 ч. трафикът ще преминава в изпреварващата лента. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.    ", "date": "2019.10.01", "title": "Затварят едното платно в тунела \"Траянови врата\" към София утре"}
{"url": "https://www.actualno.com/society/v-kritichno-systojanie-e-postradalijat-pri-incidenta-v-tec-marica-iztok-1-news_1380775.html", "text": "      Критично е състоянието на 42-годишния мъж, който пострада при инцидент в ТЕЦ \"ЕЙ И ЕС Гълъбово\", съобщи за БТА доц.д-р Георги Арабаджиев, ръководител на Клиниката по анестезия и интензивно лечение в Университетската болница в Стара Загора. Пострадалият е в кома втори ден, има тежко белодробно увреждане, след като падна в 5 метрова шахта по време на почистване, припомня .      Една от версиите е, че пострадалият е изгубил съзнание при досег с токсичен газ. Вторият работник е в стабилно състояние и в съзнание след черепно-мозъчна операция, която му е извършена тази нощ. 52-годишният се стабилизира.   Районна прокуратура - Гълъбово образува досъдебно производство по повод трудовата злополука в ТЕЦ \"ЕЙ И ЕС\", при която тежко пострадаха двама работници, съобщиха от пресцентъра на Апелативната прокуратура в Пловдив. Образувано е производство по чл. 134 за причиняване на телесна повреда поради незнание или немарливо изпълнение на правно регламентирана дейност, представляваща източник на опасност. Днес е извършен оглед на мястото на инцидента, разпитани са свидетели, предстои да бъдат назначени експертизи. Срокът за приключване на разследването е двумесечен. ", "date": "2019.10.01", "title": "В критично състояние е пострадалият при инцидента в ТЕЦ \"Марица - Изток 1\""}
{"url": "https://www.actualno.com/crime/ostaviha-za-postojanno-v-aresta-obvinen-v-iznasilvane-news_1380808.html", "text": "      Окръжен съд - Благоевград остави за постоянно в ареста 19-годишния Любослав Влахов от Сандански, обвинен в изнасилване с употреба на сила и заплаха, и притежание на наркотици. Тричленният съдийски състав не уважи искането на защитата за вземане на по-лека мярка с мотив, че обвиняемият може да извърши ново престъпление, съобщава .      19-годишният Любослав беше задържан след подаден сигнал от негова позната и бивша съученичка, че е била изнасилена от него в мазе в жилищна кооперация в Сандански. В хода на досъдебното производство у Любослав Влахов са установени и високорисково наркотично вещество, кокаин с бруто тегло 0,26 гр., които са предадени за нуждите на разследването. Определението на съда е окончателно.    ", "date": "2019.10.01", "title": "Оставиха за постоянно в ареста обвинен в изнасилване"}
{"url": "https://www.actualno.com/politics/stachka-blokira-transporta-v-atina-utre-news_1380762.html", "text": "      Стачка на профсъюзите е обявена в Атина за 2 октомври 2019 г. Тя ще засегне транспортните средства, включително кораби и  фериботи, железница, метро и трамвайната мрежа. Част от автобусите и тролейбусите на градския транспорт в Атина ще работят от 9 до 21 часа, уточнява БГНЕС.      Към стачката е възможно да се присъединят и други служители от обществената сфера, които нямат пряко отношение към пребиваващите в Гърция туристи. Препоръчва се на българските граждани, които посещават Гърция или постоянно пребивават в страната, да не разчитат на обществения транспорт, както и да избягват придвижване в центъра на Атина и по-големите градове, тъй като се очакват масови протести и възможни безредици. Не е изключено стачните действия да продължат и на следващия ден.   При необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107. ", "date": "2019.10.01", "title": "Стачка блокира транспорта в Атина утре"}
{"url": "https://www.actualno.com/starazagora/da-igraem-zaedno-praznik-za-deca-i-kucheta-v-stara-zagora-news_1380583.html", "text": "      Празник за деца и кучета под наслов „Да играем заедно!” организира на 5 октомври от 17 часа Сдружението с нестопанска цел (СНЦ) „За Хората и Животните” организира Ще има забавни игри с много награди и песни и танци, изпълнени от талантливи старозагорчета.      Специални гости на ще бъдат представители на . Те ще разкажат на ще научат, че кучето, осиновено от приют е достойно да бъде домашен любимец, както и породистото, а осиновяването е благородна постъпка. Присъстващите ще имат възможност да се запознаят отблизо с обитатели на приюта, а в специално ограден кът ще има кучета за осиновяване. \r\nОт Спасителния център за диви животни „Зелени Балкани” ще запознаят децата с дейността си, ще покажат спасени от тях диви птици и ще научат децата как да помагат на изпаднало в беда диво животно.\r\nНа празника ще има инфо зона, в която ветеринарни специалисти ще дават съвети за добра грижа, хигиена, профилактика и хранене на домашните любимци. На място община Стара Загора специално ще отвори , в което служители от административните бюра ще обслужват пропуснали да регистрира домашните си любимци граждани. За това трябват 2 снимки паспортен формат и копия от ветеринарния паспорт на кучето с всички ваксини и чип. Годишният данък за Стара Загора е 24 лева, а от него са освободени кастрираните животни, кучета на хора с увреждания и осиновените от приют.   ", "date": "2019.10.01", "title": "„Да играем заедно!” - празник за деца и кучета в Стара Загора"}
{"url": "https://www.actualno.com/smolyan/ultramaratoncite-ot-k3ultra-vidjaha-krasotite-na-zlatograd-i-okolnostite-news_1380696.html", "text": "      Приключи международният ултрамаратон \"K3 Ultra\", който се проведе в най-южния град на България – Златоград. Участниците, които премериха сили в него, бяха над 250 на брой.      Едни от най-известните бегачи на ултрадълги дистанции успяха да видят красотите, от които е заобиколен родопският град. Това изпитание на силите, духа и човешката воля, се проведе по трасета с дължини 23, 53 и 85 километра. \r\nВ маршрутите на маратона се редуваха възхитителни гледки от Родопите, участъци с концентрация на адреналин, които включват изкачване до връх „Голям Тулпан“, скално-култовия комплекс „Божи мост“, „Лебедовите езера“, крепостта „Устра“, светилището „Белото каменье“ и много други природни забележителности.   На уникалното състезание дойдоха състезатели, доброволци и гости от страната и чужбина.\r\nОрганизационният съвет и общината имат амбицията да превърнат маратона в ежегодно спортно събитие. По този начин Златоград ще влезе в списъка на малкото български градове, домакини на атлетическа проява от подобен ранг.\r\n„Община Златоград подкрепи маратона К3Ultra с убеждението, че волята и спортният дух на състезателите са добър пример за младите хора в Златоград“, казаха от местната администрация.     „Имахме 12 пункта, на които състезателите можеха да се подкрепят и да продължат по трасето. На всички пунктове община Златоград, организаторите и спонсорите осигурихме родопска храна - вкусна и енергийна,  в т.ч. айран, колбаси, кашкавали, сирена, ядки, плодове. Интересът към събитието беше много голям. Всички хотели бяха заети. Голяма част от участниците и техните приятели изявиха желание да спят на палатки. Подготвихме палатков лагер в центъра на града. Други предпочетоха за нощувки два от пунктовете“, разказа временно изпълняващата длъжността кмет на Златоград Елмира Угорлиева - Пехливанова. Стартът на трите трасета – на 23, 53 и 85 км, беше даден от центъра на Златоград. Последните пет километра бяха обединени за всички дистанции, за да се получи масов финиш.   Състоя се и детски ултрамаратон като съпътстващо събитие. То се проведе на 28-ми септември, а в него взеха участие ученици от пети до осми клас. Маршрутът за подрастващите бе от центъра на Златоград до параклиса „Св. Атанасий“ и обратно.  \r\n„От името на Организационния съвет искам да изразя искрения си възторг от духа и волята за победа на всички участвали бегачи, защото те превърнаха състезанието в истински празник“, заяви  Емилия Цонева - председател на организационния екип.\r\nТя благодари на община Златоград, прегърнала идеята до самия край на събитието със своята подкрепа. Благодари и на доброволците, които със своите неуморни усилия допринесоха всеки състезател да се чувства подкрепян по време на трудното изпитание. Изказа своята признателност към полицията на Златоград за реда и сигурността по време на събитието, а също така на специализираните екипи за измерване на време и безжични комуникации, на изпълнителите в празничната програма на централния площад, на ресторантьорите, на всички жители на Златоград за съпричастността към състезанието. По време на ултрамаратонът се състоя и друго съпътстващо събитие. В Сивриевата къща бе организирана изложбата „Атон в рисунки и фотографии\" на Андрей Янев и Мирослав Дачев, която бе отворена за посещение до края на състезанието. ", "date": "2019.10.01", "title": "Ултрамаратонците от К3Ultra видяха красотите на Златоград и околностите"}
{"url": "https://www.actualno.com/asia/turcija-testva-lazerni-oryjija-video-news_1380708.html", "text": "      Турската лазерна оръжейна система ARMOL завърши тестове за приемане. Това съобщи министърът на промишлеността и технологиите Мустафа Варанк в Twitter, цитиран от БГНЕС.      Разположената върху камион лазерна система (ARMOL) премина успешно тестове за прием и се квалифицира да влезе в инвентара на въоръжените сили на , каза Варанк. Министърът сподели и видео, на което се вижда оръжието в действие, поразяващо бронирани плочи и дронове.\r\n400-килограмовата лазерна система беше монтирана на бронирано превозно средство Cobra, заедно с хардуер за прихващане на цели и терминал за управление.   1.25-киловатното е в състояние да повреди 3-милиметрова стоманена плоча в обхват от 500 метра и се планира да бъде интегрирано в изтребители.    Системата е разработена от Изследователския център за сигурност на информацията (BILGEM) при Научно-технологичен изследователски съвет на Турция (TÜBITAK).\r\nBILGEM разработи други системи лазерно оръжие, включително лазерната система с висока мощност 20 kw (YGLS).     ", "date": "2019.10.01", "title": "Турция тества лазерни оръжия (ВИДЕО)"}
{"url": "https://www.actualno.com/society/desislava-taneva-pikyt-na-afrikanskata-chuma-otmina-krizata-ostava-news_1380662.html", "text": "      Приключи пикът на заболяването африканска чума по свинете, но кризата не е отминала в никакъв случай. Това каза министърът на земеделието, храните и горите Десислава Танева на брифинг при откриването на новите производствени мощности на предприятието „Булконс Първомай“ ООД, предаде репортер на Агенция „Фокус“.      По думите на министъра производството на свинско месо в страната вече трябва да става по нови правила и мерки за биосигурност, защото \"страни, в които е влязла африканската чума, не е излязла от там\". Затова трябва всички да сме наясно, че трудностите предстоят, а тях ще посрещне бизнеса:   „Трудностите предстоят относно прилагането на норми, мерки, правила във всяка част от тази верига, обществена, която засяга отглеждането на домашната свиня, пътят й по цялата хранителна верига до крайния потребител, включително и ловната общност, тъй като другият резервоар основен на разпространението на болестта е дивата свиня... за да имаме национално производство на свинско месо ,следва да осъзнаем, че това вече трябва да става при други правила на хигиена, мерки за биосигурност, които трябва да разберем, научим и прилагаме по самосъзнание, а не по това да се отчетем, че сме ги приложили. Защото, ако само се отчитаме, ние няма как да очакваме, че ще има ефект“, допълни министър Танева.\r\nВ момента на територията на страната  акции за умъртвяване на животни в лични стопанства няма. Всички стопани, които доброволно са умъртвили животните си са били обезщетени с по 300 лв, заяви министъра и им благодари за съдействието.  \"Акции няма. Има спазване на правила, които всеки трябва да спазва...Следва да има постоянен контрол върху това отглеждането на домашни свине да става с мерки на биосигурност. Има такива за личните стопанства и те са елементарни, по силите са на всеки стопанин да го направи, защото половината от тях са правила, хигиенни правила. Това ще ни спаси“, допълни министър Танева.\r\nДо момента загубите в промишленото производство от африканската чума са около 20-21% от отглежданата домашна свиня в България. Министерството сега впрегнало всичките си усилия да гарантира средства за обезщетения за нанесените щети от болестта. По думите на Танева вече приключват плащанията за огнищата на индустриалните свине. Изпратено е искане до Комисията за съфинансиране на обезщетенията, които и в момента се изплащат.\r\n\"Работим много активно в подкрепа и за подкрепа на всички стопани, които бяха засегнати от това заболяване, и които ще искат да направят репопулация в своите стопанства. Комуникираме с Европейската комисия от приемането в нашата Програма за развитие на селските райони, тъй като в момента няма разписана такава мярка, впоследствие и отварянето й, така наречената Мярка 5, която ще бъде насочена към стопани, засегнати от огнищата с унищожени животни поради тази причина. 100% ще бъдат подпомогнати за репопулирането и 80% ще бъдат подкрепени в разходите в мерки за биосигурност. Такива са правилата и за такива условия се борим. Надяваме се, че комуникацията ще я приключим в края на годината\", допълни още министър Танева.       Африканската чума и забраната за изсичане на гори, няма да се отрази на цената над дървесината тази есен , категорична беше министър Танева. Очаква се днес министерството да освободи значителни горски територии, които са в инфектирани зони, от забраната за сеч.\r\n\"По случаите на диви свине, които общо са 79 в момента регистрирани в България, съответно около тези случаи има определяне на инфектирани зони. До момента 200 квадратни километра. Искам да анонсирам, че според епизоотичната обстановка и след анализ, може би днес ще подпишем заповед, в която тези зони ще бъдат драстично намалени. Единствено в тези ограничителни зони в рамките на два месеца при условия на претърсване за трупове, не бяха разрешени горско-добивни дейности. Това представлява 8% от територията“. Превантивно: БАБХ проверява птицефермите за инфлуенца БАБХ пренасочва ресурси за превантивни проверки в птицеферми заради заболяването инфлуенца по птиците, защото сезонът на болестта е есента. Към момента обаче опасност за България няма, категорична беше министър Десислава Танева.\r\n\"Отново се проверяват мерките за биосигурност на тези животновъдни обекти предвид друго заболяване – инфлуенцата по птиците. По принцип тази болест започва да се проявява през есента. Имали сме такива случаи. Към момента страната ни е свободна от това заболяване. Всички тези проверки се правят с цел превенция. Няма птичи грип, страната е свободна от пролетта, от няколко месеца, това е във всички официални регистри и може да се провери\", каза още министър Танева.       ", "date": "2019.10.01", "title": "Десислава Танева: Пикът на африканската чума отмина, кризата остава"}
{"url": "https://www.actualno.com/curious/bludnici-se-zavryshtat-po-epic-drama-s-naj-novija-si-sezon-na-9-oktomvri-news_1380714.html", "text": "       На 9 октомври, сряда, от 22:00 часа в дома на епичната драма, ТВ канал Epic Drama, дебютира може би . Създателите на поредицата винаги успяват да представят нови таланти. В този сезон това е Аш Хънтър, който играе Хал Пинчър, брат на новия сводник в града Айзък Пинчър. В неговите одежди пък влиза Алфи Алън, познат с ролята си на Теон Грейджой в Game of Thrones, както и с появата си в \"Джон Уик\" с Кеану Рийвс.      Лейди Фиц – в ролята е Лив Тайлър ( ), позната от Lord of the Rings, е открила свободата в отсъствието на брат си, но отново ѝ е оказан натиск. Лив Тайлър дебютира във втори сезон в ролята на Лейди Изабела Фиц - жена, която притежава цялата класа, пари и социално положение, за които Маргарет Уелс и Лидия Куигли се борят отчаяно. Маргарет Уелс (в ролята е , The Walking Dead, Minority Report) е заточена в Америка, а Лидия Куигли линее в Бедлъм. Тя е нещастна там, докарана до ужасно състояние чрез мъчително лечение, но нова пациентка повдига духа ѝ. В ролята на Лидия Куигли се превъплъщава , Лесли Манвил, която можете да очаквате в епичната нова драма за Втората световна война \"Свят в пламъци\" (World on Fire). По Epic Drama от 10 ноември.  Изглежда, че дъщерите на Маргарет Уелс - Шарлът (в ролята Джесика Браун Финдли, Downton Abbey) и Люси (в ролята ) -  най-накрая ще могат да се спасят от старите вражди на майка си. Шарлът управлява публичния дом на Уелс, а Люси се радва на слава и богатство като куртизанка. Тя обаче скоро разкрива, че управлението на доходоносен публичен дом създава повече врагове, отколкото приятели. \"Блудници\" е завладяваща драматична поредица, чието действие се развива в динамичния и космополитен Лондон в края на 18-ти век, като предлага смел поглед към най-скъпоценната търговска дейност в града: секса.      Във време, в което една на всеки пет жени е проститутка, провокативната поредица е вдъхновена от историите на истински жени и мъжете, които ги заобикалят. В центъра на действието са Маргарет Уелс и нейните дъщери. За нея е трудно да съчетае ролите си на майка и собственичка на публичен дом. Когато бизнесът ѝ е атакуван от конкурентна \"мадам\", Лидия Куигли, която няма никакви скрупули, Маргарет трябва да отвърне на удара, дори и това да значи, че ще изложи семейството си на риск.\r\nСъчетавайки остроумие с напрегната драматичност, разказът за семейство, власт и жестоки икономически условия хвърля светлина върху необикновените бизнесдами, помогнали за създаването на Лондон, какъвто го познаваме в наши дни.\r\n\"Блудници\" сезон 3 е по Epic Drama всяка сряда от 22:00 часа. Пилотният епизод от сезон 2 може да се види свободно онлайн на . ", "date": "2019.10.01", "title": "\"Блудници\" се завръщат по Epic Drama с най-новия си сезон на 9 октомври"}
{"url": "https://www.actualno.com/healthy/otnovo-lipsvat-lekarstva-za-onkobolni-news_1380729.html", "text": "      82 сигнала за липса на лекарства са подадени на платформата за липсващи лекарства, която бе създадена на 9 септември 2019 г.      70 са сигналите за липса на лекарства за домашно лечение по Приложение 1 от Позитивния лекарствен списък, съобщиха от Пациентски организации \"Заедно с теб\".   Получени са 3 сигнала за липса на лекарства за онкологични заболявания Калгевакс - за лечение на рак на пикочния мехур и Mitomicin C Kyowa - лекарство за химиотерапия, уточняват от пациентската организация.\r\nПлатформата е създадена по инициатива на Сдружение за развитие на българското здравеопазване. Отчетът на Сдружение за развитие на българското здравеопазване за получените сигнали за липса на лекарства е на сайта www.moeto-lekarstvo.com.  Сигналите са предадени на Изпълнителната агенция по лекарствата (ИАЛ), като до момента не е получен нито един отговор.\r\nВ момента ИАЛ няма възможност да спира износа поради липсата на информационна система, която съгласно Закона за лекарствените продукти в хуманната медицина (ЗЛПХМ) трябваше да започне да функционира от 12 февруари 2019 г.\r\nВнесено е искане по Закона за достъп до обществена информация в ИАЛ и Министерството на здравеопазването. От пациентските организации очакват отговор за тези медикаменти дали има продажби от търговците на едро, за закупени лекарства от притежателите на разрешение за употреба, информация за други търговци, които са изнесли лекарствата, пишат от пациентската организация.       Получени са 6 сигнала за лекарства, регистрирани в България, които не са включени в Позитивния лекарствен списък (ПЛС) - Imuran- 3 сигнала, Pamaton, Panangin, Fucithalmic.\r\nПолучени са 3 сигнала за липса на нерегистрирани лекарства - Natulan, Hydrocortisone и Sustanon.\r\nОт пациентската организация разкриват, че са внесли сигнали за липсващите лекарства в Министерството на здравеопазването, но от там няма отговор. И двете лекарства за онкологично болни липсват от август и пациентите са в невъзможност да си ги набавят от съседните страни.\r\nЦялата информация за липсващи лекарства е внесена в администрацията на Европейската комисия, препратена е на премиера Бойко Борисов, на Комисията по здравеопазване в Народното събрание, на Министерството на здравеопазването и на Изпълнителната агенция по лекарствата (ИАЛ).\r\nПрипомняме, първите дела срещу здравното министерство за липса на лекарства за онкоболни бяха през 2003-2004 г.      Един от първите пациенти, осмелили се да се изправят срещу системата и да потърсят правата беше Теодора Захариева.\r\nТя стана \"Човек на годината\" за 2009 г. и получи наградата си на 10 декември, когато целият свят отбеляза приемането на хартата за човешки права на ООН. Захариева учреди Център за защита на правата в здравеопазването и до края на живота си се бореше за правата на пациентите.\r\nВ един от докладите на Сметната палата се казва, че в периода 2003-2005 г. МЗ не е осигурявало животоспасяващи лекарства не само за пациентите с онкологични заболявания, но и за такива с други тежки страдания. В доклада се отбелязваше и за недобре провеждащи се търгове за лекарства от страна на министерството. ", "date": "2019.10.01", "title": "Отново липсват лекарства за онкоболни"}
{"url": "https://www.actualno.com/america/striptiziorka-sydi-djenifyr-lopes-news_1380650.html", "text": "      Стриптизьорката, вдъхновила филма „Да свалиш Уолстрийт“, съди Дженифър Лопес и другите продуценти, че „не е получила справедлива финансова компенсация“.      Саманта Барбаш казва, че ролята на Рамоун, която Лопес интерпретира във филма, е истинската история  на живота й и тя има право на по-високо заплащане.   Преди две години стриптизьорката е признала вината и водещата си роля в престъпна женска банда, която дрогирала и обирала заможни клиенти от мъжки пол в Ню Йорк.\r\nПо нейната история е направен филмът, който в момента върви по българските кина, с участието на Джей Ло, Констанс Уей и Карди Би.  Дженифър Лопес играе главната роля и е продуцент на филма. ", "date": "2019.10.01", "title": "Стриптизьорка съди Дженифър Лопес  "}
{"url": "https://www.actualno.com/books/strashni-prikazki-za-mrachni-vecheri-2-strahoviti-i-zabavni-prizrachni-istorii-za-malki-i-golemi-smelchaci-news_1380621.html", "text": "      Втората част на сборника излиза с оригиналните илюстрации на Стивън Гемъл малко след появата на успешната екранизация, продуцирана от Гийермо дел Торо.      Чудовищата под леглото могат да бъдат и забавни!   На български език вече може да откриете втората част на симпатично стряскащите „Страшни приказки за мрачни вечери” от американския писател и фолклорист Алвин Шварц.\r\nB богато илюстрирания сборник „Страшни приказки за мрачни вечери 2“ ще откриете още по-разнообразни и забавно зловещи истории от фолклора на Северна Америка и от други краища на света.  Илюстрациите на Стивън Гемъл допълват плътните и увлекателно страховити разкази, в които свръхестественото е зад всеки ъгъл, а мракът е поканил на гости само най-смелите.\r\nБихте ли качили на автостоп истински призрак? Ще отворите ли прозореца, ако чуете почукване върху стъклото? Ще дръзнете ли да погледнете в огледалото, ако знаете, че в отражението може да видите нещо зловещо? Обичате ли да си правите кулинарни експерименти, особено ако съставките на вечерята имат подозрителен произход?   Стилът на Шварц е все така семпъл и увлекателен, а солидната доза хумор и ирония подсилва ефекта от четенето и превръща разлистването на страниците в незабравимо  куражлийско приключение!    Остава само да погледнете под леглото.\r\nБау! ", "date": "2019.10.01", "title": "\"Страшни приказки за мрачни вечери 2\" – страховити и забавни призрачни истории за малки и големи смелчаци"}
{"url": "https://www.actualno.com/curious/dneven-horoskop-za-2-oktomvri-news_1380723.html", "text": "       Овен       Започва нов период за вас, в който самочувствието ви ще нарасне сериозно. Имате поводи за празнуване, но не забравяйте старите си приятели. Телец Тази сряда не заемайте ничие място и не изпреварвайте никого. Малката и бърза победа сега няма да си заслужава и може да ви навреди.   Близнаци Днес потърсете истината някъде около вас. Ще ви подейства добре да се откъснете от себе си и най-вече от притесненията си. Рак     Това е ден, в който да намалите темпото. Не разчитайте на това, че ще имате сили за извънредни задачи. Заложете на спокойна вечер у дома. Лъв Това е ден, в който ще ви е трудно да предвидите последиците в близкото бъдеще. Бъдете максимално разумни и далновидни. Дева Това е ден за кулинарни приключения. Това не означава, че трябва да изядете нещо тежко и мазно, може да опитате лека и здравословна храна.   Везни Днес днес може да ви се струва, че всичко върви наопаки. Сега по-добре се въздържайте от вземането на решения, свързани с личния ви живот.    Скорпион Това е ден, в който ще научите някои истини. Не може да бъдете сигурни в нищо. Опитайте се да разберете своята роля в това. Стрелец Тази сряда не съдете никого по начина, по който не бихте искали да бъдете съдени. Ако нещо не ви харесва - просто го подминете. Козирог    Днес се опитайте да влезете в ролята на човека до вас. За да разберете нещо трябва да го почувствате. Няма друг вариант. Водолей Денят ще ви предложи интересно предложение. Ако то няма да отнеме ценно време и усилия може да го приемете. Риби Днес не предприемайте начинания. Умът ви ще е бистър. Това е подходящ ден за учене и разучаване на правила. ", "date": "2019.10.01", "title": "Дневен хороскоп за 2 октомври"}
{"url": "https://www.actualno.com/goodnews/v-studentski-grad-otvarja-vrati-pyrvoto-po-roda-si-spodeleno-prostranstvo-za-uchene-news_1380637.html", "text": "       Всичко започва, когато екип студенти от няколко университета установяват проблем с липсата на мотивация за учене сред студентите, живеещи в общежития, поради отсъствието на подходящи места за самоподготовка. Предприемчивите младежи се обединяват и със съвместни усилия решават да създадат модерно пространство по западен модел, което да реши този проблем и така да промени Студентски град към по-добро.      ИКЕА застават зад амбициозната идея на младите студенти и я подкрепят като изцяло обзавеждат пространството. В проекта се включват интериорните дизайнери на шведската компания, които преобразяват помещението и го превръщат в уютно място, където студентите да откриват повече вдъхновение и мотивация.  Новата локация ще предлага кътове за самоподготовка и общи зони, в които студенти от различни университети и специалности ще могат да се свързват или да присъстват на културни и образователни събития.   Помещението разполага с адаптирана среда за хора в неравностойно положение и e с постоянно дистанционно видеонаблюдение за сигурност. Желаещите да го посетят могат да се възползват от семeстриални и месечни карти за достъп.\r\nСъздателите на StudyHub сформират сдружение \"Студенти в действие\", чрез което ръководят проекта. Младите ентусиасти сами се сблъскват с проблема за липса на подходящо за учене място, след като една вечер им се налага да учат в бензиностанция поради липса на друго пространство. \"Стаите в общежитията са една по 20 кв.м., а когато има и още двама съквартиранти концентрацията става невъзможна. В бензиностанцията имаше повече студенти, отколкото персонал. Това ни удари като шамар, и разбрахме, че промяната е нужна\" - споделя Мартина Георгиева, основател на сдружението.\r\n\"Ентусиазмът на студентите да се организират сами, за да решат наболял проблем е заразителен. Желанието ни е да подкрепим будните и инициативни млади хора по пътя им към по-добър живот\", казва Йоана Цонева, Маркетинг мениджър в ИКЕА България.     ", "date": "2019.10.01", "title": "В Студентски град отваря врати първото по рода си споделено пространство за учене "}
{"url": "https://www.actualno.com/society/ispanija-kaza-da-na-plamen-georgiev-za-konsul-vyv-valensija-news_1380727.html", "text": "      След като днес (1 октомври) Пламен Георгиев най-накрая депозира от длъжността \"прокурор\", считано от 2 октомври, стана ясно и че Испания е одобрила бившия шеф на Антикорупционната комисия (КПКОНПИ) за консул на България в град Валенсия. Това потвърдиха пред национални телевизии от пресцентъра на Министерството на външните работи.      Оставката на Георгиев като прокурор най-вероятно ще бъде гледана на заседанието на Прокурорската колегия в сряда.   Георгиев беше назначен от правителството за консул във Валенсия, Испания. Решението на Министерския съвет е взето на закрито заседание на 9 август. Въпреки дипломати и журналисти в това дали Георгиев притежава необходимите качества - включително ниво на владеене на езика, премиерът Борисов многократно защити кандидатурата му.  По процедура преди да замине за чужбина, Георгиев трябва да поиска от прокурорската колегия на ВСС да прекрати служебните му правоотношения, тъй като длъжността прокурор е несъвместима с тази на консула.\r\nБлизо два месеца след новото назначение обаче това не се случваше, до днес. Пламен като шеф на антикорупционната комисия в последния ден на юли и още същия ден оставката му бе одобрена от Народното събрание. Той обясни напускането на поста със скандала с терасата на апартамента му в София, върху която - според Столична община, има построени незаконни постройки.  Проверка на НАП показала, че всичко около доходите и придобиването на имота на Георгиев е чисто, обяви тогава той. В началото на август прокурорската колегия на ВСС се събра на извънредно заседание, за да го възстанови на работа като прокурор в специализираната прокуратура. Назначението му там е от 1 август, решиха съдебните кадровици. Пламен Георгиев бе зам.-шеф на специализираната прокуратура преди да оглави антикорупционната комисия. ", "date": "2019.10.01", "title": "Испания каза \"ДА\" на Пламен Георгиев за консул във Валенсия"}
{"url": "https://www.actualno.com/curious/mozykyt-raboti-naj-dobre-prez-esenta-news_1380686.html", "text": "      Силата на човек може да варира от сезон до сезон, но пикът на когнитивната активност е през есента. Това посочват резултатите от проучване на учени от САЩ, Канада, Франция и Израел. Те са провели когнитивни тестове и тестове за концентрация сред 3 500 респонденти, по-възрастни от 60 години, съобщава БГНЕС.      Резултатите показват, че мозъкът им е достигнал максимално ниво на работа някъде в края на лятото и началото на есента. Те смятат, че резултатите може да са повлияни от светлината, температурата, нивата на хормоните или нивата на витамин D.   Онези, които са участвали в когнитивните тестове през зимата, са били с 30% по-склонни към когнитивно увреждане или деменция.\r\nМакар да не са сигурни в истинската причина, поради която резултатите са такива, д-р Лим и други учени от екипа твърдят, че това проучване отваря нови възможности за разбиране как мозъкът достига своя връх. Това би могло да помогне в научните изследвания, за да се предотврати или поне да се намали развитието на болестта на Алцхаймер.   ", "date": "2019.10.01", "title": "Мозъкът работи най-добре през есента "}
{"url": "https://www.actualno.com/scene/postmodern-jukebox-shte-raztancuvat-otnovo-sofija-news_1380620.html", "text": "              Многоцветната „музикална кутия” Postmodern Jukeboх ще премине през София с пищно предколедно парти. То е част от световната им обиколка Welcome to the Twenties 2.0, с която винтидж кралете поздравяват новото десетилетие. Предишните им гостувания у нас показаха, че PMJ имат все повече и все по-екзалтирани фенове и че настроението, което създават, задължително се превръща в танц. Затова този път срещата им с българската публика е клубна – на 7 декември, в Music Jam.\r\nВ рамките на Welcome to the Twenties 2.0 Tour PMJ организират грандиозни партита в 250 града в Европа и в Америка. С тази музикалната обиколка те искат да подготвят света за следващото десетилетие – за което техният създател Скот Брадли се надява да се завърне към стила, вкуса и майсторството, характерни за музиката на миналите поколения.    Postmodern Jukebox не е група. Това е вечно обновяваща се формация от близо 100 артисти – музиканти – вируози, изумителни певци и танцьори. Създателят им Скот Брадли, пианист и композитор, ги открива и събира от малки и големи сцени, нощни клубове и ТВ формати. Сред тях има победители в American Idol, преподаватели по музика, водещи на ТВ програми, и също носители на Грами. Всички те са изумителни певци, пъстри, артистично пищни, с мощно присъствие на сцената – великолепие на ретро стила и тържество на доброто настроение.      Концепцията – най-големите хитове на 20 и 21 век, а също и не толкова известни парчета, те „преформатират” в музикални стилове от миналия век. Могат да ви разходят през всички музикални декади – от Ню-Орлиънския джаз от 20-те, соул музиката, суинга, винтидж стил Франк Синатра до Doo-Wop-a от 50-те, Surf Rock-a на 60-те….Така можем да чуем Кристина Агилера и Майкъл Джексън, U2 или Metallica, Бионсе, Portugal The Man или АВВА в нови и неузнаваеми версии. PMJ могат да ви накарат да харесате „Toxic” на Бритни Спиърс….защото ви я поднасят във винтидж стил от 30-те. За „музикалната кутия” на Скот Брадли няма невъзможни неща.\r\nБрадли заснема първите клипове на кавъри през 2009 г….в своето мазe. Проектът генерира огромен успех в социалните мрежи. До днес, когато PMJ достигат космическите над 1 милиард гледания в YouTube, с над 4,2 милиона последователи и над 2 млн. фена във facebook. Лидер си остава кавърът на “Creep” на Radiohead с над 67 млн. гледания в YouTube, следван от така известния „All About That Bass“ с 54 млн.     В България Postmodern Jukebox идват да четвърти път. Но обикалят света на ротационен принцип и за публиката до последно остава изненада с кого от невероятните таланти на Скот Брадли ще се срещне. Елате на 7 декември в Music Jam Club, /ул. „Пиротска” №6/, за да видите.\r\n„Подгответе се за най-сензационното парти след Гетсби партитата от 20-те на миналия век”, предупреждава Скот Брадли. Затова носете си и обувките за танци.\r\nБилетите са в продажба в системата на  ", "date": "2019.10.01", "title": "Postmodern Jukebox ще разтанцуват отново София"}
{"url": "https://www.actualno.com/asia/policejsko-prisystvie-v-samoletite-vyvejda-turcija-news_1380597.html", "text": "      Турските авиокомпании се задължават да наемат специално обучени полицейски служители на полети, предаде Анадолската агенция. Това се случва по разпореждане на турското Министерство на вътрешните работи, публикувано в официалния вестник на правителството – \"Resmi Gazate\".      Според постановлението, на всеки полет от Турция трябва да пътуват най-малко двама полицаи, облечени като цивилни. Само членовете на екипажа ще знаят кои са те.   Те ще имат задачата да предотвратят кражби в и на самолета, както и всякакви други инциденти на борда. Служителите на въздушната полиция ще седят сред пътниците и ще се намесват при нужда.\r\nЗа целта полицията търси кандидати за въздушната полиция  - те трябва да имат петгодишен стаж в органите на реда. Специално за тях ще бъдат организирани допълнителни курсове по терминология на гражданската авиация, по преговори за освобождаване на заложници и специално обучение.  В края на всеки полет полицията ще изготвя доклади. Полицейските служители няма да се подчиняват на членовете на екипажа.\r\nТози тип въздушна полиция се използва най-вече от страни като САЩ и Израел. Освен това всяка самолетна компания има такива шерифи, те обаче не летят с всеки полет. Въздушните шерифи обаче летят само с полети, които се определят като рискови след анализ на пътникопоток.    ", "date": "2019.10.01", "title": "Полицейско присъствие в самолетите въвежда Турция"}
{"url": "https://www.actualno.com/starazagora/uspeshna-mozychna-operacija-pretyrpja-edin-ot-postradalite-v-tec-marica-iztok-1-news_1380589.html", "text": "      Остава тежко състоянието на двамата работници, които пострадаха при ”. 42-годишният , но стабилен. 57-годишният му колегата обаче е претърпял успешна мозъчна операция и в момента се възстановява. Двамата паднаха в шахта при извършване на ремонт, предаде кореспондентът на БГНЕС.      Вчера около 15:30 часа в ТЕЦ -а двамата работници са извършвали ремонтни дейности в шахта на помпена станция за отпадни води. Предполага се, че при отварянето й те са вдишали токсичен газ.   „Шахтата е дълбока 5 метра. В нея има битови отпадни води, които фактически преди започване на работа са били дренирани, но дали напълно са били дренирани, тепърва предстои да уточним”, заяви инж. Тодор Бележков от ТЕЦ-а.\r\nСъстоянието на пострадалите остава тежко. Лекарите в Старозагорската болница са успели да ги стабилизират.  „Поне откъм апаратната вентилация с по-добър газообмен и горе долу стабилна хемодинамика. Тоест медикаментозно модифицирано съзнание, така че за съзнание при него не можем да кажем. Наложи се и вторият пострадал да бъде опериран снощи около полунощ. Той имаше импресионна фрактура, на български това е вдлъбване на счупените кости на черепа”, обясни д-р Петко Михайлов – ОАИЛ.\r\nИнспекцията по труда извършва проверка за причините за инцидента. Образувано е досъдебно производство за причиняване на средна телесна повреда поради невнимание.       ", "date": "2019.10.01", "title": "Успешна мозъчна операция претърпя един от пострадалите в ТЕЦ \"Марица изток 1\""}
{"url": "https://www.actualno.com/politics/ninova-shte-bydem-uporiti-i-shte-nastojavame-dokraj-za-zakona-za-vyzrastnite-hora-video-news_1380607.html", "text": "      „Скъпи наши майки и бащи, баби и дядовци,честит празник на възрастните хора! Вие ни отгледахте и възпитахте и сме ви признателни за това.      Знаем, че днес живеете трудно - с ниските пенсии и високи сметки, с ниските доходи и скъпи лекарства. Имате нашето разбиране и подкрепа.” Това заявява председателят на БСП Корнелия Нинова във видеообръщение по случай Международния ден на възрастните хора.     Лидерът на левицата припомня, че от БСП два пъти са внасяли в парламента предложение за приемане на Закон за възрастнихе хора, но управляващите са го отхвърлили и двата пъти.  Нинова е категорична, че от левицата ще бъдат упорити и ще настояват за него докрай, тъй като по думите й той гарантира достоен социален живот на възрастните хора.\r\n„Последователни сме и в желанието си да се преизчислят всички пенсии – многократно сме го предлагали и все се отхвърля. И сега, през октомври, когато се гледа Бюджет 2020, отново ще го направим.   Това е най-малкото, което ви дължим за вашия живот, за градежа на България, за възпитанието на младото поколение”, продължава Нинова.  „Желая ви да бъдете здрави, силни, да не губите кураж. Честит празник!”, завършва Нинова.     ", "date": "2019.10.01", "title": "Нинова: Ще бъдем упорити и ще настояваме докрай за Закона за възрастните хора  (ВИДЕО)"}
{"url": "https://www.actualno.com/showbusiness/razkriha-koja-e-novata-lubov-na-brad-pit-video-news_1380613.html", "text": "              Cпoрeд издaниeтo Брaд Пит e във връзкa cъc Caт Хaри Кaлca. Двaмaтa ce пoзнaвaт oт oкoлo три гoдини. Брaд oтнoвo ce cрeщнaл cъc Caт Хaри минaлaтa гoдинa, дoкaтo бил в Индия. Въпрeки тoвa рoмaнcът им зaпoчнaл eдвa прeди три мeceцa.   Нoвaтa жeнa в живoтa нa aктьoрa e дизaйнeр нa бижутa и духoвeн учитeл.\r\n44-гoдишнaтa Caт Хaри бeшe зaбeлязaнa нa прeмиeрaтa нa нaй-нoвия филм нa Брaд “Аd Аstrа”. Cлeд крaя нa филмa тя пoбързa дa cи тръгнe caмa и нe ocтaнa дo крaя нa вeчeртa c пoлoвинкaтa cи. Причинaтa зa тoвa билa, чe нe иcкaлa дa oтклoнявa внимaниeтo нa мeдиитe към връзкaтa им.  Нa cвoй рeд aмeрикaнcкoтo cпиcaниe US Wееkly cъoбщaвa, чe зaпoчнaл нoвaтa cи любoвнa връзкa, cлeд кaтo eмoциoнaлнaтa му връзкa c хoливудcкaтa крacaвицa Чaрлийз Тeрoн рухнaлa внeзaпнo.    Cпoрeд изтoчници нa вecтник Sun, близки дo 55-гoдишнaтa хoливудcкa звeздa, инфoрмaциятa зa aфeрa мeжду Пит и индийcкия гуру, e нeвярнa.    Aктьoрът бe cнимaн дa ceди дo дизaйнeркaтa нa бижутa в Музикaлнaтa кoнceрвaтoрия Cилвърлeйк, пo врeмe нa гoдишния търг зa изкуcтвo. Тoгaвa cпиcaниe Thе Hоllywооd Rеpоrtеr cъoбщи, чe двaмaтa ca приcъcтвaли нa cъбитиeтo зaeднo, кaтo двoйкa.\r\nДвaмaтa бяхa зaбeлязaни дa ce cмeят и рaзгoвaрят нa блaгoтвoритeлнoтo пaрти cлeд крaя нa търгa. Тaзи близocт ocтaви aмeрикaнcкитe тaблoиди c убeждeниeтo, чe Брaд и Caт ca двoйкa.     ", "date": "2019.10.01", "title": "Разкриха коя е новата любов на Брад Пит (ВИДЕО)"}
{"url": "https://www.actualno.com/society/davat-oshte-145-mln-lv-za-sanirane-news_1380675.html", "text": "      Достъп до нови 14,5 млн. лв. за енергийна ефективност на многофамилни жилищни и обществени сгради ще имат 28 български общини. Средствата по Оперативна програма \"Региони в растеж\" (2014-2020 г.) се отпускат от Министерството на регионалното развитие и благоустройството ( .      Насоките за кандидатстване по процедурата за предоставяне на безвъзмездна финансова помощ са публикувани за обществено обсъждане. Те включват условията за кандидатстване и условията за изпълнение на проектните предложения, съобщиха от ведомството.   Основна цел е с инвестицията да се повиши енергийната ефективност на обществените сгради и жилищния сектор в опорните центрове от 4-то ниво, съгласно Националната концепция за пространствено развитие на България за периода 2013-2025 г. Това са градовете: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан, Червен бряг.\r\nПроцедурата „Енергийна ефективност в периферните райони-3“ е с индикативен общ бюджет от 14,5 млн. лв., като окончателният размер средствата ще бъде определен при публикуване на Насоките за кандидатстване.  Безвъзмездната ще се предоставя на база подбор на проектни предложения, класирани по критерии, които отчитат намаляването на емисиите на СО2, ефективност и целесъобразност на инвестицията за енергийна ефективност и др.\r\nПредложения и коментари по проектите на документи могат да се изпращат в срок до 17:30 часа на 18.10.2019 г. (включително), по официален път или на следната електронна поща: oprd@mrrb.government.bg, както и в модула за електронно кандидатстване на информационната система ИСУН 2020: https://eumis2020.government.bg, в меню „Процедури за БФП“, под-меню „За обществено обсъждане“.   Проектът на Насоки за кандидатстване, заедно с приложенията към него, са публикувани на интернет сайта на програмата www.bgregio.eu, в меню \"Оперативна програма Региони в растеж 2014-2020\", \"Актуални процедури\", процедура BG16RFOP001-2.003 „Енергийна ефективност в периферните райони-3”, на Единния информационен портал на европейските структурни и инвестиционни фондове – www.eufunds.bg, както и на сайта на МРРБ.     ", "date": "2019.10.01", "title": "Дават още 14,5 млн. лв. за саниране"}
{"url": "https://www.actualno.com/crime/pijan-e-bil-19-godishnijat-kojto-katastrofira-v-plovdiv-i-ubi-dvama-news_1380628.html", "text": "      Пиян е бил 19-годишният шофьор без книжка, който се блъсна в електрически стълб над р. Марица в Пловдив. Той и трима негови приятели се връщали от сватба. Ключовете от колата момчето получило лично от баща си.      При инцидента загинаха двама младежи на 16 и 19 години, оцеля братът - близнак на шофьора.   Кръвните проби, взети от водача показват 1.55 промила алкохол в кръвта. Другият оцелял в тежката катастрофа е бил с 0.5 промила, съобщи за Нова тв директорът на полицията в Пловдив комисар Йордан Рогачев.\r\nМеждувременно прокуратурата повдигна обвинение на бащата, който дал колата на момчетата, въпреки че знаел, че нито един от четиримата в колата няма книжка.  Бащата остава в ареста за 72 часа. Назначени са още 8 експертизи. Според първоначалните данни автомобилът се е движил със 100 км/ч при удара в електрическия стълб. ", "date": "2019.10.01", "title": "Пиян е бил 19-годишният, който катастрофира в Пловдив и уби двама "}
{"url": "https://www.actualno.com/analysis/turcija-e-naj-shtedrata-dyrjava-v-sveta-za-humanitarna-pomosht-news_1380519.html", "text": "      Турция за втора поредна година е най-щедрият донор на световна хуманитарна помощ. Това показва новият доклад за глобалната хуманитарна помощ на международната организация \"Инициатива за развитие\" (DI). От документа става ясно, че само за миналата година Анкара е изразходвала 8,4 милиарда долара за хуманитарни акции, отбелязва вестник Sabah, цитиран от БГНЕС.      През 2017 г. отделените средства са били 8,1 милиарда долара, коментират още експертите, като уточняват, че през 2018 г. от около 29% от цялата международна хуманитарна помощ, или 28,9 милиарда долара, идват от Турция.\r\nПомощта, предоставяна от други страни, е спаднала на годишна база през 2018 г., включително от САЩ (от 6,68 милиарда до 6,65 милиарда долара), Германия (от 2,98 милиарда до 2,96 милиарда долара) и Великобритания (от 2,52 милиарда до 2,19 милиарда долара).\r\nРазходите за хуманитарна помощ от са близо 1,1% от нейния БВП през 2018 г., спрямо 1% през 2017 г. САЩ осигуряват 0,032% от своя БВП, Германия 0,074%, а Великобритания 0,077%. Турция беше класирана на трето място в доклада на DI през 2013, 2014 и 2015 г. и на второ място през 2016 г.     Страната също така приютява най-голям брой бежанци - 4 милиона в света, според официалните данни. Броят на сирийските бежанци, живеещи в страната, е 3,66 милиона към септември.\r\nВъпреки че се бори за икономически растеж, докато се опитва да се присъедини към лигата на развитите страни - възстановена след години на икономическо лошо управление, е решена да отдели повече за хуманитарна помощ. При правителствата на Партията на справедливостта и развитието усилията за хуманитарна помощ набраха скорост и агенциите за помощ в страната се разраснаха до организации за подкрепа при бедствия и помощ за бежанци. Усилията на страната ѝ позволиха да бъде домакин на Световната хуманитарна среща на върха - първата по рода си среща на ООН за координиране на хуманитарните усилия.\r\nТурският Червен полумесец също разви своя профил в международната общност с нарастващото си присъствие. Благотворителната организация е включена в усилията за подпомагане - от създаването на бежански лагери до доставката на хранителни пакети в конфликтни зони и в засегнати от бедствия региони по целия свят. Червеният полумесец е доставил хуманитарна помощ на 23 милиона души през 2018 г. по целия свят.     В световен мащаб 1,8 милиарда души живеят в бедност, а 697 милиона от тях са изправени пред крайна бедност към миналата година, което е намаление съответно от 2 милиарда и 753 милиона през 2017 г., подчертава докладът. „Хората, живеещи в бедност, се определят като живеещи с по-малко от 3,20 долара на ден; хората, живеещи в крайна бедност, се определят като живеещи с по-малко от 1,90 долара на ден“, се казва още в анализа на числата.   Документът отбелязва, че през 2018 г. възлиза на 28,9 милиарда долара, докато през 2017 г. е била 28,6 милиарда долара, през 2016 г. 26,5 милиарда долара, през 2015 г. 25,2 милиарда долара и 22,2 милиарда долара за 2014 г. Около 22,6 милиарда долара за хуманитарна помощ са предоставени от правителствата и институциите на ЕС, докато останалата част от сумата е от частни дарители. Частните дарители включват лица, тръстове, фондации, компании и национални сдружения. В доклада се отбелязва, че най-много хуманитарна помощ е отишла за Сирия (2,35 милиарда долара), Йемен (1,9 милиарда долара), Южен Судан (1,37 милиарда долара), Ирак (1,25 милиарда долара) и Сомалия (1,01 милиарда долара).\r\nСирия е най-голям получател на хуманитарна помощ за шеста поредна година. Анкара често предупреждава международната общност и регионалните страни, че утежняващият конфликт в Сирия може да поднови бежанската вълна към Запада, тъй като разселените сирийци имат малко възможности, освен тази да се подслонят в Турция.\r\nТурция е изразходвала близо 40 милиарда долара досега за благосъстоянието на бежанците, докато е получила само около 6 милиарда евро (6,6 милиарда долара) подкрепа от международната общност. Турция отдавна критикува европейските държави и международната общност за липсата на подкрепа по въпроса за бежанците.   Многостранните организации са транспортирали 14,7 милиарда долара помощ, докато 9,7 милиарда долара са преминали чрез и 2,2 милиарда долара чрез Международните движения на Червения кръст и . В доклада се казва още: „През 2018 г. 206,4 милиона души бяха оценени като нуждаещи се“. \"Продължаващите конфликти в Сирия, Йемен и Демократична Република Конго продължават да причиняват безбройни страдания и допринасят за рекордно количество хора, принудени да живеят далече от домовете си\".\r\nПрипомняме, че DI е независима международна организация за развитие, която се фокусира върху борбата с бедността по света. ", "date": "2019.10.01", "title": "Турция е най-щедрата държава в света за хуманитарна помощ"}
{"url": "https://www.actualno.com/europe/zashto-mis-ukrajna-otkaza-intervu-na-ukrainski-ezik-news_1380643.html", "text": "      Носителката на титлата Мис Украйна отказа да даде интервю на украински език, съобщава РИА новости. Маргарита Паша говорила само на руски и след отказа й, нейно интервю не било излъчено по една от телевизиите.      Паша написа в Инстаграм, че ще се изразява на какъвто език сама предпочита: \"Имам правото да се изразявам на който език искам (или законите в Украйна ми забраняват да мисля на руски?)\". Позицията й предизвика както похвали, така и критики и обиди на профила й в Инстаграм.   Маргарита Паша е от Харков, където голямо мнозинство от населението говори руски.\r\nМалко по-късно Паша написа в социалните мрежи, че свободно говори и двата езика на Украйна и \"обича своята страна заради нейната многонационалност и поликултурност, както и заради правата и демократичните свободи на гражданите\".  24-годишната студентка каза още, че отказала интервюто на украински заради ниско самочувствие и преумора. ", "date": "2019.10.01", "title": "Защо Мис Украйна отказа интервю на украински език?"}
{"url": "https://www.actualno.com/asia/putin-ratificira-konvencijata-za-kaspijsko-more-news_1380631.html", "text": "      Президентът на Русия подписа федерален закон за ратифицирането на , подписана в Актау на 12 август 2018 г., предава РИА Новости, цитирана от БГНЕС.      Конвенцията определя режима на корабоплаване и реда за колективното използване на акваторията на Каспийско море, механизма за регламентиране на границите на териториалните води и риболовните зони, разделянето на дъното и недрата на Каспийско море на сектори, условията за прокарване на подводни кабели и тръбопроводи, както и различни други въпроси на сътрудничество между крайбрежните държави.   Едно от основните правила е забрана за присъствие в на въоръжени сили, които не принадлежат на каспийските държави.\r\nКонвенцията указва границите за разпространение на суверенитета, суверенните права и юрисдикцията на крайбрежните държави, което би трябвало да допринесе за укрепването на стабилността и предсказуемостта в отношенията между държавите от региона и да създаде благоприятни условия за разширяване на взаимноизгодното сътрудничество в области като сигурност, транспорт и корабоплаване, риболов, разузнаване, добив на въглеводороди и други.  Миналата година документът беше парафиран от президентите на петте каспийски държави - Русия, Казахстан, Иран, Азербайджан и Туркменистан. ", "date": "2019.10.01", "title": "Путин ратифицира конвенцията за Каспийско море"}
{"url": "https://www.actualno.com/bgfootball/kroi-li-domuschiev-da-napylni-nacionalnija-otbor-s-brazilci-ot-ludogorec-news_1380666.html", "text": "      Сериозен и изненадващ план на собственика на Лудогорец Кирил Домусчиев разкри една от звездите на тима - Вандерсон.      Бразилецът призна, че бизнесменът, който е член на Изпълкома на БФС, има за цел да натурализира всичките бразилски играчи в тима и евентуално да ги направи български национали.   През такъв процес вече преминаха самият Вандерсон и Марселиньо, а напът да го стори е и Сисиньо.\r\nДругите бразилци в състава на \"орлите\" са вратарят Ренан дос Сантос и защитникът Рафаел Форстър.    ", "date": "2019.10.01", "title": "Крои ли Домусчиев да напълни националния отбор с бразилци от Лудогорец?"}
{"url": "https://www.actualno.com/healthy/mz-metadonovite-programi-sa-namalili-broja-na-heroinozavisimite-u-nas-blizo-10-pyti-news_1380658.html", "text": "      Преместването на метадоновата програма към Държавната психиатрична болница за лечение на наркомании и алкохолизъм (ДПБЛНА) в УМБАЛ „Св. Анна“ – София е временна мярка до намирането на най-подходящото място за програмата, заявяват от Здравното министерство.      С цел осигуряване спокойствието на живеещите в района, Министерството на здравеопазването е осигурило жива охрана и 24-часово видеонаблюдение. По същата причина от днес, 1 октомври, се затваря входът на УМБАЛ „Св. Анна“ откъм бл. 18 на жилищния квартал.\r\nОсвен това след проведени срещи с органите на реда, ведомството има уверенията на 7-мо РПУ, на чиято територия се намира лечебното заведение, че ще бъде извършвано засилено наблюдение на района.   Министерството на здравеопазването обръща внимание, че на територията на София-град функционират общо 10 метадонови програми, които работят от десетки години и не създават напрежение за обществото. Програмата на територията на Окръжна болница е с работно време до 14:00 часа, т.е. в светлата част на деня. Дневно през лечебното заведение преминават не повече от двадесет пациенти.  Важно е да се знае, че пациентите, включени в метадоновата програма, са част от нея по собствено желание. Това са български граждани, които, както всички останали, имат право на адекватна медицинска помощ. Това са хора със семейства, деца и с постоянна работа. Всички те приемат необходимите им количества метадон на място и нищо не налага оставането им в болницата или в квартала.\r\nМетадонът е лекарство, притъпяващо абстинентните синдроми при хора, употребявали хероин. Приема се през устата по схема, както всеки един медикамент. Разликата е, че при пациентите, решили сами да лекуват своята зависимост чрез включване в метадоновата програма, необходимостта от подкрепата на обществото е от изключително значение както за тяхното лечение, така и за тяхната успешна социална интеграция.\r\nДанните на Министерството показват, че за периода от съществуването на метадоновите програми в България до сега, броят на хероинозависимите е намалял с близо 10 пъти.       БГНЕС припомня, че в последните дни недоволството на живущите в района нараства. За проблема алармира главният архитект на „Младост” Стефан Стефанов в профила си в социалната мрежа:\r\n„В нашия квартал ни настаняват Център по наркомании - между три детски градини, две училища и жилищните блокове. Той се позиционира в двора на УМБАЛ „Св. Анна” между детските градини 117„Надежда”, 71„Щастие” и 11„Мики Маус”, и 118СУ „Людмил Стоянов” и Технологичното училище по електронни системи. Разстоянието между Центъра по наркомании и входа на 11 ДГ „Мики Маус” е петдесетина метра! А дори всичко това не е най-страшното – всичко става абсолютно на тъмно. Тайно, без обществено обсъждане, докато хората са били в отпуск”, написа арх. Стефанов.\r\nТой прави уточнение, че съобщението не трябва да се бърка по никакъв начин с предизборната кампания и това, че е издигнат за независим кандидат за кмет на района: „Просто аз, както и стотиците разтревожени жители, съм родител, баща и смятам за възмутително, център по наркомании да бъде изтипосан насред жилищен квартал, на петдесетина метра от детска градина”, обясни Стефан Стефанов. Той посочва, че е успял да проучи как се е стигнало до тук, въпреки че „институциите не желаят много да говорят по темата”.\r\nДнес ще има и протест от 18:30 часа. Хората ще се съберат между бл. 18 и УМБАЛ „Св. Анна”, където се открива центърът. ", "date": "2019.10.01", "title": "МЗ: Метадоновите програми са намалили броя на хероинозависимите у нас близо 10 пъти"}
{"url": "https://www.actualno.com/bgfootball/fenovete-na-cska-poiskaha-ostavki-i-drug-model-na-upravlenie-na-kluba-news_1380674.html", "text": "      Привърженици на българския вицешампион - ЦСКА, излязоха с гневно изявление, в което критикуват политиката на отбора в последно време, като е отправена директна атака към спортния директор на тима - Стойчо Стоилов.      Критики не са спестени и за наставника на тима- Люпко Петрович.   \"Червените\" фенове искат някой да понесе отговорност за слабото представяне на отбора. За да дадат гласност на мнението си, те използваха групата във Facebook - \"Трибуна Сектор Г\".\r\nОсвен това те отправят и недвусмислено предупреждение, че ако \"керванът продължи да си върви, кучетата може и да спрат да лаят\".   . ", "date": "2019.10.01", "title": "Феновете на ЦСКА поискаха оставки и друг модел на управление на клуба"}
{"url": "https://www.actualno.com/cinema/gledaj-kakvoto-iskash-kogato-poiskash-news_1380086.html", "text": "      Напоследък все по-малко хора гледат традиционна телевизия. Научават новините главно от интернет и социалните мрежи, гледат филми от сайтовете за торенти или на кино, или си плащат за видео платформи като Netflix, Amazon Prime, HBO Go и др.      Развитието на т.нар. услуги по заявка, като видео при поискване (video on demand) печели все по-голяма аудитория и постепенно измества класическата телевизия.\r\nОбяснението е просто: зрителите вече нямат възможност да чакат какво ще им пуснат по даден ТВ канал, а искат да гледат определени предавания в удобно за тях време. И очакват да получат желаното съдържание максимално бързо и лесно. Затова и услугата видео при поискване става все по-популярна.   За да отговори на нуждите на модерните потребители, A1 стартира интерактивна телевизия – Xplore TV. Тя дава възможност на клиентите на телекома да гледат желаните филми и предвания в избрано от тях време. Не е необходимо зрителите да се прибират в точно определен час, за да гледат любимия сериал или предаване. Те ще бъдат на тяхно разположение, когато пожелаят.\r\nНовата телевизионна платформа дава възможност за връщане на съдържание до 7 дни назад и ще бъде достъпна както в оптичната, така и в кабелната мрежа на телекома (бившата мрежа на Blizoo). \"Това е голямо нововъведение за потребителите в кабелната ни мрежа, тъй като сериозно ще подобри телевизионното им преживяване\", обясни пред Михаил Семерджиев, старши мениджър \"Фиксирани услуги\" в A1 България.\r\nИнтерактивната телевизия ще може да се гледа и на обикновени, не само на смарт телевизори. Платформата ще се надгражда постоянно, като ще е достъпна и в останалите държави от Европейския съюз. Официалният старт на услугата е на 1 октомври (вторник).      За първи път в България A1 започват да излъчват канали с 4K резолюция (4 пъти по-високо качество на картината от стандартната цифрова телевизия). Те са общо 5, като 2 от тях ще бъдат преведени на български език, а единият ще бъде достъпен дори в най-евтините пакети на телекома.\r\n\"Изображението е много по-качествено, откроява се всеки детайл, почти като жива картина\", посочва Семерджиев. Заради високото качество на изображението на клиентите ще е нужен специален нов приемник, който ще им бъде предоставен и инсталиран от A1 напълно безплатно.\r\n4K каналите ще бъдат основно с развлекателно и научно-популярно съдържание, излъчвайки предавания за животни, пътешествия, кулинария, мода. Всичките 5 канала ще могат да се гледат срещу 4.99 лв. на месец.    Новата интерактивна телевизия на A1 ще дава достъп и до виртуална видеотека: богат каталог с филми и сериали, като потребителите ще могат да заявяват и заглавия по тяхно желание (видео при поискване). Видеотеката на A1 ще бъде свързана с Voyo и HBO, като в нея ще бъдат качвани и най-новите филми само няколко месеца след като са минали по кината.\r\nЩе може да се търси по име на актьор или заглавие на продукция, но и самата платформа ще предлага филми и предавания според индивидуалния вкус. \"При подобна голяма видеотека е изморително да обходите заглавията едно по едно, за да си харесате какво да гледате. Затова системата предлага съдържание според предпочитанията ви – подобно на това, което харесвате. Това е огромно улеснение\", обяснява Михаил Семерджиев.\r\nXplore TV препоръчва както филми от видеотеката, така и телевизионни предавания. \"Ако се интересувате от футбол или тенис, тя ще ви уведомява, когато има такива мачове. Системата се нагажда според поведението на потребителя, за да му е по-удобно\", посочва мениджърът в A1. Платформата е снабдена и с бърза и удобна търсачка, като трябва да напишете само 3 букви, за да започне да ви предлага резултати. \"Не е необходимо да ровите из каналите, за да откриете любимо предаване, филм или сериал. Напишете името му в търсачката и тя ще го намери вместо вас, независимо къде го излъчват\", казва Семерджиев.\r\nФункциите на системата спестяват време, слагат край на досадното търсене, така че да се насладите на самото гледане. \"Цялата платформа е изградена около това съдържанието да е на фокус и на първо място. Вече не е важно по кой канал излъчват това, което искате да гледате, важното е да го гледате\", изтъква мениджърът.\r\nВ интерактивната телевизия на A1 са включени и над 20 радиостанции, като тя осигурява и лесен достъп до водещи стрийминг платформи като Netflix, Amazon Prime, Disney и др. \"Искаме да бъде основен канал за достъп до всички популярни стрийминг услуги. Да дадем възможност да гледате каквото искате, когато поискате\", отбелязва Михаил Семерджиев.  ", "date": "2019.10.01", "title": "Гледай каквото искаш, когато поискаш"}
{"url": "https://www.actualno.com/asia/18-policaj-v-honkong-prostrelja-demonstrant-evakuiraha-parlamenta-video-i-snimki-news_1380664.html", "text": "      Полицай в за първи път от началото на безредиците стреля по протестиращ с военно оръжие. Пострадалият е хоспитализиран, предават хонконгските медии, цитирани от БГНЕС. Протестиращият е ранен в областта на гръдния кош. Около 16:00ч. местно време раненият е откаран с кислородна маска до линейката на носилка. В следващото видео демонстрант е уловил момента, в който полицаят стреля. Кадрите съдържат насилие и не са подходящи за лица под 18г.             Междувременно стана ясно, че броят на хоспитализираните в резултат на сблъсъците в Хонконг нарасна до 31 човека, като двама от тях са в критично състояние, съобщава телевизия RTHK.  До този момент хонконгската полиция се ограничаваше само с с предупредителни изстрели във въздуха. Тя използва и сълзотворен газ, за да разпръсне демонстрантите. По данни на полицията, участниците в масовите безредици са използвали вещество с неизвестен произход, от което много полицаи и журналисти са получили изгаряния.\r\nМалко преди това парламентът в Хонконг обяви незабавна евакуация на служителите си на фона на продължаващите протести.         Хонконгската опозиция по-рано планираше да проведе голям протестен марш на 1 октомври, но молбата за него беше отхвърлена. Това не спря протестиращите, които излязоха на улицата и влязоха в сблъсъци с полицията. Демонстрантите се групираха в различни райони на града, разбиват светофари и улични ограждения и крещят, издигайки лозунги. По повод 70-годишнината от създаването на Китайската народна република, в Хонконг за днес беше планирана демонстрация на Гражданския форум за човешки права. Протестиращите нарекоха днешната акция „ден на скръб”. От съображения за сигурност правителството на Хонконг беше принудено да отмени празничните фойерверки, а церемонията по издигане на националния флаг беше преместена от улицата на закрито.  Масовите протести, провокирани от промени в закона за екстрадицията, се провеждат в Хонконг от началото на юни. Причината за изменението беше убийството на жена от Тайван от жител на Хонконг. Поради липсата на споразумение за екстрадиция заподозреният не можеше да бъде екстрадиран и договарянето на такова споразумение беше проблематично, тъй като централното правителство на Китай не признава суверенитета на Тайван.        За да реши проблема, правителството на Хонконг предложи изменение на съществуващия „Закон за заподозрените нарушители“. Предложеният механизъм би позволил екстрадиция на заподозрени със заповед на ръководителя на областната администрация към юрисдикции, с които Хонконг няма споразумение, включително континентален .  Опонентите на законопроекта обаче смятат, че това ще подкопае независимостта на съдебната система в Хонконг в съответствие с принципа „една държава, две системи“ и ще позволи на централното правителство да се бори срещу хора, които са против властите. ", "date": "2019.10.01", "title": "(18+) Полицай в Хонконг простреля демонстрант, евакуираха парламента (ВИДЕО и СНИМКИ) "}
{"url": "https://www.actualno.com/curious/bylgarsko-uchastie-v-megaprodukcijata-video-games-live-news_1380584.html", "text": "             Световноизвестната мегапродукция VIDEO GAMES LIVE, която ще гостува в България тази есен, ще бъде с ярко българско участие. Продуцентът на шоуто Томи Таларико е дал своето съгласие в програмата да се включи и музика от играта Assassin’s Creed Rogue, създадена от българката Елица Александрова. Тя е сред най-изявените родни автори на музика за видео игри, композитор и звуков дизайнер в Юбисофт София. Вече над 20 години тя участва в реализирането на множество музикални проекти – звуков дизайн и оригинална музика за игри, танцови спектакли и късометражни филми. Други заглавия на игри с нейна музика са Ghost Recon: Shadow Wars, Fashion Designer за Nintendo 3DS, Tale of Etria. Елица е също пианист, арфист и аранжор.\r\nAssassin’s Creed Rogue е създадена от Юбисофт София в колаборация със студиата на Юбисофт в Сингапур, Монреал, Квебек, Ченгду, Милано и Букурещ. Действието на играта се развива в средата на 18-ти век по време на Седемгодишната война. Играчите имат възможност да изследват територии из Северна Америка като ледовитите зони на Северния Атлантик, речната долина в Апалачите, както и Ню Йорк. В Assassin’s Creed Rogue играчите могат да се потопят в действието, влизайки в образа на рицар тамплиер. Превъплъщавайки се в главния герой Шей Патрик Кормак, те преживяват предателството от страна на Братството на асасините и се превръщат в техен преследвач.\r\nМултимедийният концерт VIDEO GAMES LIVE ще бъде представен за първи път у нас на 20 ноември в зала 1 на НДК в София , като водеща роля в продукцията има легендарният китарист и композитор Томи Таларико, а на диригентския пулт ще застане Браян Дийнс. Програмата включва откъси от култови игри като Skyrim, Uncharted, Mario™, Warcraft®, Zelda®, Castlevania®, League of Legends® и други. Спектакълът комбинира емоцията на големия симфоничен оркестър с енергията на рок концерт, допълнени от интерактивни моменти и визуализации, впечатляващи светлинни ефекти и разтърсващ звук. Концертът е едно прекрасно преживяване за цялото семейство.  Музиката ще бъде изпълнена от Оркестър на Класик ФМ радио и Хор на Класик ФМ радио с ръководител проф. Теодора Павлович. Българските музиканти имат вече богат опит с участието си в подобни продукции. В репертоара на двата състава са множество култови заглавия от филми и видео игри, а българската публика със сигурност помни забележителните изяви на оркестъра и хора със световни звезди като Енио Мориконе, Андреа Бочели, Роб Фишер, Франсиско Ноя и др. Допълнителен колорит в продукцията ще внесе и талантливата певица Илона Иванова, която ще изпълнява вокалните сола в музика от игрите Tetris, God of War™ и Assassin’s Creed Rogue. Тя е участвала в четвъртия сезон на „Гласът на България“, както и в хитовата постановка на Националния музикален театър „Фантомът на операта“.   Билетите за концерта VIDEO GAMES LIVE са на цени от 50 до 100 лева, а най-големите фенове имат възможност да закупят VIP пакет, който предлага възможност за поглед зад кулисите на шоуто, вълнуваща среща с легендата Томи Таларико и допълнителни брандирани подаръци. VIP пакетът е валиден само при закупуване на билет и за шоуто. Продажбата на билети и VIP пакети се извършва на , в билетния център на НДК и в мрежата на Eventim.  Повече информация на и .      „Кантус Фирмус” АД е музикална агенция, която се занимава с организиране на концерти и концертни пътувания. Тя съществува от 1994 година, първоначално като част от Класик ФМ радио. Агенцията е създател и организатор на голям брой концертни изяви и турнета на български и гостуващи артисти и състави, сред които са и Джошуа Бел, Гил Шахам, Найджъл Кенеди, Максим Венгеров, Ричард Клайдерман, Пинкас Цукерман и много други. ", "date": "2019.10.01", "title": "Българско участие в мегапродукцията VIDEO GAMES LIVE"}
{"url": "https://www.actualno.com/curious/vijte-kak-vsjaka-zodija-privlicha-lubovta-news_1380593.html", "text": "                  Любовта му идва на мига. Една усмивка е достатъчна и може да се влюби, макар, че е силен и свиреп. Прихваща се упорито към обекта на своята страст, а това често води до прекомерно чувство за притежание и ревност.   Успява да се влюби, без дори да е срещнал човек. Влюбен в самото понятие за любов и често гори от страст към някакъв измислен образ. Става безумно страстен, верен и силно привързан. Любовта лети към рибите по-бързо от скоростта на светлината и напълно пленява.         Привлечени от красив външен вид на мил човек, който се усмихва, така е с Везните. Веднага започват да планира най-добрата дата за сватба. Може да се подадат на неточните хора, дори токсични такива. Това се случва, след дълга връзка, завършила с разтрогване и раздяла. Близнаците, бързо си намират партньор, но не и любов. По-скоро мразят някого, отколкото любовта. За да достигнат своята реципрочност, трябва да се грижат и те за избраниците си. Въпреки това, обаче рядко могат да се отдадат на истински чувства.        ", "date": "2019.10.01", "title": "Вижте как всяка ЗОДИЯ привлича ЛЮБОВТА"}
{"url": "https://www.actualno.com/curious/zodiite-koito-ne-vjarvat-na-nikogo-news_1380595.html", "text": "                   - Както знаете, представителите на този зодиакален знак могат да бъдат доста лицемерни и подмолни. Точно поради тази причина Близнаците не могат да повярват на никого. Те са доста запознати с теорията на лъжите. Смятат, че всеки би ги измамил. Те са много внимателни и наблюдателни, когато се налага да контактуват с нови хора. Обикновено изслушват новите си събеседници и се държат любезно, но нямат никакво намерение да споделят собствените си тайни и проблеми.    - Това са най - критичните представители на зодиака. Разговорите с тях често приличат на разпит, тест и тн. Тези перфекционисти допускат наистина много малко хора до себе си. Успяват да се доверят само на тези, които отговарят на стотиците им критерии. Девите много внимателно подбират хората, с които ще общуват. Обикновено комуникират с тесен кръг от приятели, защото са прекалено взискателни към всички. Все пак, ако ви допуснат до себе си и ви се доверят, те ще бъдат до вас завинаги.    - Представителите на този зодиакален знак са изключително подозрителни. Честно казано, те предпочитат да мислят хората за много по - подли, отколкото всъщност са. Овните се разкриват много рядко, защото се страхуват, че е възможно да бъдат измамени. Те са много предпазливи и винаги премислят думите си, когато разговарят с непознат човек. Представителите на този зодиакален знак са доста умни и обикновено успяват да разкрият хората, които не са добронамерени към тях.      ", "date": "2019.10.01", "title": "Зодиите, които НЕ вярват на НИКОГО"}
{"url": "https://www.actualno.com/pleven/plevenski-biznesmen-otkri-svoj-muzej-na-onova-vreme-news_1380974.html", "text": "      Плевенският бизнесмен Антон Георгиев откри в двора на фирмата си - „Полюс ТМ“, своя музейна сбирка на предмети от бита и ежедневието на българите в периода 1944-1989 г. Кръстил е експозицията си „ Музей на онова време “. Отделената за нея зала е отрупана с всякакви антики – от радиоапарати и радиошкафове, през легендарните телевизори „Опера“, стенни часовници, детски играчки, колелета, перални, хладилници, фотоапарати и кинокамери, до агитационни материали и портрети на „първите партийни и държавни ръководители“ от времето на социализма.      Колекцията включва и 12 соцавтомобила – запорожец, москвич, жигула, волга и т.н. Всички те са в автентичен вид и не са реставрирани. Повечето са в движение и са с регистрационни номера. Антон Георгиев им плаща данъците, гражданската отговорност и т.н. Гостите на откриването донесоха още предмети, изровени от домашни шкафове, за да попълнят колекцията. Домакинът пък почерпи с вита баница и лимонада, а вместо покривки на масичките имаше разпънати броеве на вестник „Работническо дело“ от 1972 година.  „От десетина години събирам тази колекция. Когато експонатите станаха над 150, реших да ги покажа на всички, които искат ги видят. Така се стигна до идеята да направя музей“, пояснява Антон Георгиев. Колекцията е отворена и може да се разраства – всеки, който има такива предмети и иска да ги дари, може да ги остави в музея. След време бизнесменът смята да дари сбирката на институция или организация, която иска да направи от нея постоянна експозиция в града и да я развива.     „ Не го правя от носталгия по онова време . Просто искам и младите хора у нас да се докоснат до близкото минало. Да видят с какви предмети са си служили техните баби и дядовци, как са живели, какъв е бил политическият им живот тогава и т.н. Надявам се, че ще могат да направят паралел между живота сега и живота в онова време. Идваха вече дечица, показах им телефон с шайба и им обясних, че това е предшественикът на техния мобилен телефон. Показах им кинокамери, които са снимали с филмови ленти. Разказах им, че ако с някогашните технологии се направи един съвременен айфон, той ще събере техника, която ще тежи около 50 килограма. Беше им много интересно и питаха постоянно – това какво е, онова за какво служи... На по-възрастните пък им е интересно, защото се връщат в младежките години“, допълва Георгиев. ", "date": "2019.10.01", "title": "Плевенски бизнесмен откри свой „Музей на онова време“"}
{"url": "https://www.actualno.com/asia/kitaj-predstavi-nova-svryhzvukova-balistichna-krilata-raketa-news_1380509.html", "text": "      На военния парад по случай 70-годишнината от основаването си Китай показа нова свръхзвукова стратегическа крилата ракета DF-100 („Дунфен“-100) или CJ-100, съобщава кореспондент на РИА Новости.      Китай провежда най-големия военен парад в своята история. В него участват почти 15 000 войски от Народноосвободителната армия на Китай, 580 единици техника, 160 самолета и хеликоптери.   По-рано в медиите се появи информация, че тези ракети могат да преодолеят системите за противоракетна отбрана на САЩ и да поразят цели на големи разстояния. ", "date": "2019.10.01", "title": "Китай представи нова свръхзвукова балистична крилата ракета "}
{"url": "https://www.actualno.com/crime/advokatyt-na-polfrijman-zadyrjaneto-mu-e-forma-na-dyrjavno-otvlichane-news_1380582.html", "text": "       Задържането на австралийския гражданин Джок Полфрийман в Центъра за временно настаняване на чужденци от страна на МВР е форма на държавно отвличане. Това заяви пред в. \" \" адвокатът му Калин Ангелов, който съобщи, че Полфрийман има издаден паспорт още миналия понеделник.      Припомняме, че Министерството на вътрешните работи по закон трябва да го освободи веднага, след като има наличен документ за самоличност. Въпреки това той все още не е освободен, а се намира в центъра за чужденци в Бусманци.   Осъденият на 20 години затвор за убийството на студента Андрей Монов през 2007 г., беше освободен 6 години и половина предсрочно от затвора с определение на Апелативния съд на 18 септември. Последва реакция на главния прокурор Сотир Цацаров, който поиска Върховният касационен съд (ВКС) да възобнови делото в Апелативния съд и да стопира .\r\nАдвокатът на Полфрийман заяви, че аавстралийските власти са поискали среща с него: \"Даже благодарение на техните власти успях аз да вляза в Бусманци, защото там не пускат адвокати в почивни дни\", коментира той.  В края на миналата седмица стана ясно, че австралийски дипломати са изразили желание да се срещнат с външния министър Екатерина Захариева в Ню Йорк, но тя е отклонила предложението. \"Поискаха среща, но моята програма е пълна от седмица, така че съвсем за кратко просто се ръкувахме.\r\nКазусът с австралиеца става още по-заплетен поради факта, че има заповед за неговото експулсиране, издадена от центъра в Бусманци,  и две забрани да напуска България. В закона за чужденците в Република България има текст, който дава право чужденец, който е осъден за тежко умишлено престъпление, да бъде експулсиран\", обясни адв. Калин Ангелов. Вътрешният министър Младен Маринов пък посочи, че \"Полфрийман има две забрани от прокуратурата за напускане от Република България - във връзка с досъдебното производство и във връзка с лишаването от свобода\". В понеделник Полфрийман е обжалвал първата забрана за напускане, която е от 2007 г. Делото срещу предсрочното освобождаване на австралиеца във ВКС ще се реши на 23 октомври, като докладчик ще бъде съдия Жанина Начева, а в съдебния състав влизат Бисер Троянов и Надежда Трифонова.   Междувременно вчера (30 септември) в своя позиция , че подкрепя Обръщението от 26-ти септември 2019 г. на 292-ма български съдии и отправения от тях призив към всички граждани и институции у нас да имат осъзнато и отговорно поведение в защита на основните демократични ценности, човешкото достойнство и обществения мир. \"Критиката към съдебната власт и към постановени съдебни актове по обществено значими случаи е присъща на всяко демократично общество. Когато обществената критика, обаче, премине допустимия тон и независимостта на съда е поставена под заплаха, когато конкретни съдии и съда като цяло са обект на атаки, включително насочени срещу личния живот и неприкосновеността на магистрата и неговите близки, е наложително да бъде съхранено доверието в съда, неговата независимост и в правосъдната система като цяло\", се казва в позицията на софийските адвокати, визирайки основно протеста от 24 септември за оставка , който пусна със съмнителни мотиви от затвора шест и половина години предсрочно австралийския убиец Джок Полфрийман и предизвика яростни реакции и на политици, и на обикновени хора.     ", "date": "2019.10.01", "title": "Адвокатът на Полфрийман: Задържането му е форма на държавно отвличане"}
{"url": "https://www.actualno.com/curious/50-interesni-fakta-za-bremennostta-news_1380601.html", "text": "       , това е магическо състояние, което не само влияе на физическото състояние, но и променя вътрешния свят на всяка жена.      По време на него бъдещата майка, ще трябва да осъзнае и разбере много неща. Най-важното е тя да се подготви за среща с бебето. Има много митове и признаци относно бременността.                                           ", "date": "2019.10.01", "title": "50 интересни факта за бременността"}
{"url": "https://www.actualno.com/burgas/podmjanata-na-kofite-za-otpadyci-v-burgas-e-proces-kojto-shte-otneme-vreme-news_1380556.html", "text": "      Такива гледки могат да се видят в Бургас заради подмяната на контейнерите за боклук в града.      От месец септември новата фирма, която спечели обществената поръчка на община Бургас, започна процеса по подмяната на контейнерите. Това е „Нелсен - чистота\" ЕООД, която в продължение на пет години ще обслужва община Бургас. Дружеството спечели обществена поръчка на стойност .\r\nПо информация на , все още Консорциум „Титан-Бургас\" се занимава с почистването, заради технологичното време, което е нужно за смяната на едната фирма с другата.\r\nПоетапната подмяна на казаните за боклук с нови вече започна. Едни от първите, които получиха новата придобивка са жителите на комплекс „Меден рудник“. В началото, някои от тях имаха затруднения, заради липсата на надписи, кой контейнер за какви отпадъци служи. По-късно от общината поставиха разяснителни стикери. От тях става ясно, че има предмети, които са забранени за изхвърляне като дрехи, строителни материали, опасни течности и други.   В друга част на Бургас, комплекс „Лазур“, граждани сигнализираха, че на определени места, кофите за боклук са изчезнали. Там има подземни казани, които могат да се използват по предназначение. Отворите на някои от тях, обаче са малки и това затруднява хората. потърси за коментар и подробности по процеса на подмяна на контейнерите за смет, представители на дирекция “Околна среда” към община Бургас. Очаквайте отговори на поставените въпроси в следващ репортаж.     ", "date": "2019.10.01", "title": "Подмяната на кофите за отпадъци в Бургас е процес, който ще отнеме време"}
{"url": "https://www.actualno.com/education/iliana-jotova-sofijskijat-universitet-e-oazis-na-svobodomislie-news_1380586.html", "text": "      „Имаме нужда от вас, от активни поколения, грамотни лидери, които утре ще коват закони, ще управляват, ще обучават, ще отсъждат или ще откриват нови технологии – уверени в познанията си, смели и независими в действията си. Не се притеснявайте от силата на собствената си позиция, участвайте активно в политиката, в обществените дебати с познания и компетентност, които тук ще получите.“ С тези думи вицепрезидентът приветства студентите в Софийския университет „Св. Климент Охридски“, където откри новата академична година, съобщава пресслужбата на президентството. Заедно с ректора проф. Анастас Герджиков вицепрезидентът Йотова връчи студентските книжки на първокурсници – лауреати на олимпиади.      „Ако имаше единица мярка за познание, тя щеше да носи името на Софийския университет , изтъкна Илияна Йотова. Според вицепрезидента университетът е един от малкото оазиси на свободомислието, на съпротивата срещу празнодумието, равнодушието и измислените идоли, на бунта срещу полуистините и фалшификатите.   Науката, която се твори в Софийския университет, трябва да срещне подкрепата на държавата, и настоя за повече инвестиции в образованието, каза Илияна Йотова и подчерта важната връзка между образованието и професионалната реализация. Тя призова за още по-голяма свобода и автономия на университетите.\r\n „Мястото на Софийския университет е в във формиращата се мрежа на европейските университети, където вече са включени 24 държави, и се надявам на помощта на нашия еврокомисар Мария Габриел“, заяви Илияна Йотова.   ", "date": "2019.10.01", "title": "Илиана Йотова: Софийският университет е оазис на свободомислие"}
{"url": "https://www.actualno.com/society/4-mln-lv-za-kiber-sigurnost-na-vizovata-ni-sistema-news_1380569.html", "text": "      Поръчка за доставка на системи за повишаване нивото на мрежова и информационна сигурност на Националната визова система обяви Външното министерство. Прогнозната й стойност 4 млн. лв.с ДДС (3,4 млн. лв. без ДДС).      По ускорена процедура ще се извършва предварителният подбор на участниците, като МВнР ще приема заявленията до 11-ти октомври. \r\nПоръчката е разделена на две обособени позиции. Първата е за доставка на системи за повишаване нивото на мрежова и информационна сигурност, с прогнозна стойност 2,7 млн. лв. без ДДС .\r\nВтората пък е за доставка на системи за управление, мониторинг и защита на данните, техните инсталации и настройки, с максимална предвидена сума 730 000 лв. без ДДС.  „Съвременните заплахи за кибер сигурността представляват сериозно предизвикателство пред всяка организация. Щетите от добре координирана и изпълнена кибер атака влияят върху всички дейности на организацията. Те могат да бъдат репутационни и финансови, а за държавните организации и свързани с националната сигурност“, се казва в обосновката на възложителя\r\nПричините за нарастващият брой инциденти с кибер сигурността и все по-сериозните щети са комплексни, но могат да се очертаят две тенденции. Масовата дигитализация във всички сфери генерира огромни обеми от данни , които представляват комерсиален и политически интерес, и прави ежедневието ни силно зависимо от информационните системи.    Втората причина е увеличаването на възможните канали за кибер атаки поради навлизането на технологиите във всички сфери на нашия живот – от обикновената камера за видео наблюдение с облачен достъп, до включения в безжичната мрежа на организацията персонален смарт телефон за по-голямо удобство. Тези тенденции предоставят голям брой възможности за кибер атаки от добре организирани и финансирани групи –се казва още в обосновката.\r\nОбявената от Външното министерство поръчка съдържа класифицирана информация, представляваща държавна тайна по смисъла на Закона за защита на класифицираната информация.\r\nПоради това се поставят изисквания за защитата й при предоставяне на техническата спецификация и при сключването на договора. Спецификацията ще бъде връчена само на поканените да представят оферта.\r\nПет работни дни след края на процедурата те трябва да върнат на възложителя цялата документация или материали, свързани с нея.\r\nПет дни след като избраният изпълнител приключи поръчката също трябва да върне документите и материалите на МВнР. Той трябва да изпълни и специално изтриване на всяка класифицирана информация, свързана с договора, от своите информационни мрежи, системи и носители.    ", "date": "2019.10.01", "title": "4 млн. лв. за кибер сигурност на визовата ни система"}
{"url": "https://www.actualno.com/actualno/na-protest-sreshtu-nasekomite-sys-sprincovki-news_1380600.html", "text": "      Жители на квартал \"Младост\" - мястото, на което живееш или защото отдавна живееш, или защото постепенно си мигрирал към обетованата земя на бизнес парка, срещу център за наркомании, наскоро открит там. Причината: започнали да изчезват някакви неща, намирали спринцовки тук-там и като цяло никой не ги уведомил, че ще отворят центъра именно наоколо. Сред всички аргументи на протестиращите има един много мил - казват, че \" . Това изречение е забележително и симпатично. То съчетава едно твърде забавно човеколюбие (нямаме нищо против тези хора да се лекуват), подкрепено с решаващо и обратно на първоначалната хуманистична заявка уточнение (да се лекуват ама...да не е тука).      Тук е мястото да се попитаме възможно ли е въобще да се изгради подобен център за лечение в градска среда. Например властите решат да преместят центъра в \"Люлин\". Тогава гражданите на \"Младост\" облекчено въздъхват, че тези хора, срещу които нямат нищо против да се лекуват, хем пак ще се лекуват, хем вече на пичка си лелина, и доволни се завръщат към необезпокоявания си живот, в който страдат само от липса на паркове, пренаселеност и мръсен въздух; докато гражданите на \"Люлин\", от своя страна страдайки от същата липса на паркове, пренаселеност и мръсен въздух, вече им се повдига като разберат, че наоколо ще се размотават и наркомани на метадонова програма, стига глупости. Разбира се, отива се на протест (какво друго да те изкара на протест, няма да е нещо от порядъка на абстрактни ценности като социална справедливост, битка срещу корупцията и съмнителни назначения) и войнствено вдигат плакати и лозунги, канят се големите телевизии и произнасят съкровеното: \r\n- Нямаме нищо против да се лекуват, но мястото на центъра не е тук.\r\nАбе стига бе, не може ли тия хора да се лекуват някъде другаде? Останалите квартали си мълчат, понеже не искат да предизвикат хазартното разпределение на боговете и току-виж центърът цъфнал баш пред тяхната градинка. За да не заподозрат властите във враждебно и специално отношение в нарочен наркосаботаж на определен квартал, се налага властите да напълнят една сфера с бели топки и в нея сляп и глухоням човек да бръкне и да извади следващия печеливш. Ще го дават по телевизията пред затаила дъх столична публика и злорадстваща провинция. Но кой да е кварталът? \"Изток\"? Абсурд - баш пред Цветанов не може да има друсалки. \"Лозенец\" - айде стига глупости, гордостта на София. \"Хаджи Димитър\"? Не, не, работнически квартал с метро перспектива, скоро ще стане важен играч. \"Манастирски ливади\"? Да бе, да излязат брокерите с имотния балон и с пълни с хелий дробове на фалцет да обявят, че на тия спринцовките ще спукат същия балон и тогава ще получат само 80 % от напълно излишната им професия, вместо сегашните 250 % от напълно излишната им професия. Иначе, да, всички мълвят с еснафска солидарност: Хора сме все пак, разбираме ги. Нека се лекуват, дай боже да се излекуват, ще се помолим за тях с цялата си душа дееба и гадните наркомани, не могат ли като всички нас да ходят на работа, да гледат деца, съсредоточено да вадят от портмонето карта за намаление в големите хранителни вериги и да изплащат ипотеки (кратка въздишка, само още 34 години и сте мои красиво-тесни и вече сякаш леко омразни 60 квадрата.)  Накрая се взема решение: спорът е между затвора в \"Банишора\" или гробището в \"Орландовци\" - местата, към които тези хора и без това са се запътили. Ще получат допълнителна скорост, правилна социална среда и точно съзвучие между житейска ситуация и житейска перспектива. А и добре се получава, че общо взето няма кой да ги защити, не спадат към определени малцинствени групи, от атаката срещу които определени политици да трупат електорат, а определени организации да усвоят капитал, и в равновесието на везните помежду им капиталите им да се възпроизвеждат и растат за всеобщото благо. \r\nКогато преди повече от 100 години Кафка пише \"Преображението\", разказва как една сутрин един човек се събудил като огромно насекомо и как семейството му постепенно се отказва от него, защото никой не иска буболечката в къщата, въпреки, че става дума за собствения им син. Щях да помоля тази история да бъде припомнена. Но и не държа особено, понеже я дават по телевизията - всеки шибан супер готин ден.       ", "date": "2019.10.01", "title": "На протест срещу насекомите със спринцовки"}
{"url": "https://www.actualno.com/crime/zadyrjaha-direktor-v-obshtina-tutrakan-za-podkup-news_1380565.html", "text": "      Директорът на дирекция „Местни данъци и такси“ в община Тутракан е бил задържан с подкуп на работното си място. 60-годишнинят Алекси Б. е привлечен като обвиняем за извършено престъпление по член 301, ал. 1 от Наказателния кодекс, съобщиха от Апелативната прокуратура във Варна.      Като длъжностно лице той поискал парите от 40-годишния Севгинай А., за да бъде занижена оценката на луксозния му автомобил с цел заплащане на по-малък данък. Гражданинът, предложил и дал подкупа от 255 лева, също е задържан. Той ще отговаря за престъпление по член 304, ал. 1 от НК.   След 24-часовото задържане на двамата мъже Окръжната прокуратура в Силистра е продължила срока на ареста им до 72 часа с цел довеждането на двамата обвиняеми в съда, където ще бъдат внесени искания за вземане на мярка за неотклонение „Задържане под стража“.\r\nЗадържането на директора от община Тутракан като получател на подкупа и на гражданина, който го е дал, е станало след продължила близо шест месеца сериозна оперативна работа на ОД на МВР под ръководството на Окръжната прокуратура в Силистра.   ", "date": "2019.10.01", "title": "Задържаха директор в община Тутракан за подкуп "}
{"url": "https://www.actualno.com/cinema/komedijata-ekshyn-e-glytka-vyzduh-v-bylgarskoto-kino-news_1380588.html", "text": "      Във Варна в рамките на фестивала „Златна роза“ българската екшън-комедия -„ЕКШЪН“ ще се срещне за първи път с широката публика.  Това е една сатира на кино индустрията и най-вече на едноименния жанр, който се снима на конвейер у нас. Заглавието е игра на думи между филмите, с които сюжетът се шегува, изразът „голям екшън“ и командата за начало на снимки.      В изпълнената с обрати комедия, историята се върти около трима приятели от детинство, които опитват да се доберат до американската звезда Джон Келър (събирателен образ на актьори от типа на Жан Клод Ван Дам, Силвестър Стаолун и Чък Норис), за да връчат в ръцето му свой собствен сценарий за продължение на култовия филм от 90-те „Турбо ченгето“. Звездата на въпросния Джон Келър вече е позалязла, дотолкова че снима модерна научно-фантастична версия на „Винету“ в София.\r\nМомчетата се забъркват в серия от неочаквани ситуации, пълни с гангстери от три континента и обрати на всяка крачка. Разнородният и пъстър актьорски състав включва имена като Пламен Димов, Петър Петров, Милко Йовчев, Джонас Толкингтън, Тери Рандал, Реймънд Стиърс, Юта Такенада, Александър Койнов, Дий Юн, Азуса Йонеока, Юлиан Малинов, Цветомир Ангелов, Теодор Папазов, София Бобчева и Яна Маринова.\r\nСпециално участие има и Васил Кожухаров, най-известният глас в България, човекът озвучавал всички екшъни през 80-те и 90-те. Неговият дублаж добавя доза реализъм в една от най-емблематичните екшън сцени на филма, възстановка на „Турбо ченгето“, която видео маниаците ще оценят по достойнство.  „ЕКШЪН“ е режисьорският дебют на Радослав Илиев („Студената война“) и първи самостоятелен филм на сценариста Тео Чепилов („Под прикритие“), а оператор е Борислав Пенчев, който от години работи в канадската кино индустрия и е в камера департамента на сериали като Prison Break, The Flash , Arrow, Legends of Tomorrow, Once Upon a Time, Minority Report и Supernatural.\r\nПремиерата на „ЕКШЪН“ в рамките на фестивала „Златна роза“ е на 3 октомври (четвъртък) от 18:00, а филмът излиза на екран в края на януари. ", "date": "2019.10.01", "title": "Комедията \"Екшън\" е глътка въздух в българското кино"}
{"url": "https://www.actualno.com/politics/deputatite-obsyjdat-sykratenoto-sledstvie-pri-tejki-prestyplenija-news_1380489.html", "text": "      След като миналата седмица парламентът прие промените в Наказателния кодекс за съкратеното съдебно следствие на първо четене, на извънредно заседание на Комисията по правни въпроси промените ще бъдат разгледани и гласувани отново, предаде БГНЕС.      Депутатите обсъдиха три законопроекта за промени в Наказателно-процесуалния кодекс с идентично съдържание, които бяха одобрени по време на дискусиите в пленарната зала.   Припомняме, че от БСП предложиха съкратеното съдебно следствие да не се прилага при случаите на умишлено причиняване на смърт и тежка телесна повреда.\r\nОт „Обединени патриоти“ предложиха същото в отделен законопроект.  От „Воля“ също внесоха законопроект, с който да ограничат обхвата на престъпленията, за които се прилага съкратено съдебно производство.\r\nСъс законопроекта от управляващата партия целят да запазят института на съкратено съдебно следствие, но и да отговорят на обществените нагласи за увеличаване на наказанието при умишлено причиняване на смърт или тежка телесна повреда.    ", "date": "2019.10.01", "title": "Депутатите обсъждат съкратеното следствие при тежки престъпления "}
{"url": "https://www.actualno.com/politics/istoricheskijat-spor-za-makedonija-kak-bylgarija-shte-zashtiti-interesite-si-news_1380506.html", "text": "      Основният крайъгълен камък около, който беше конструиран Договора за добросъседство с Република Северна Македония беше решаване на проблемите в общата ни история. В момента има един отказ от решаване на тези проблеми, има едно протакане и отлагане от страна на македонските колеги. Сроковете са съвсем кратки и те трябва да покажат една мотивация и желание за работа.      Това каза в сутрешния блок на БТВ зам.-министърът на външните работи Георг Георгиев, който коментира вчерашната по темата за членството на Македония в ЕС.   \"В случая говорим за промяна на учебниците и изучаване на истроическата истина. Тук говорим за очертаване на общата история, а не за тълкувание на историята. България има възможност да използва много различни методи и инструменти, с които да въздейства. Много е лесно да кажем - ще се наказваме.\r\nБългария няма да направи никакъв . Във всеки един момент, ако видим, че нашата история се използва, че е застрашен националния ни интерес, то тогава България ще се възползва от механизмите за въздействие, с които разполага. България има лостове за контрол и няма да изпусне този контрол. Никой не може да ни принуди и накара да направим нещо срещу националните ни интереси. Ние сме пълноправен член на ЕС.  Ако видим, че македонските колеги се заиграват с историята ни и националните ни интереси, ще използваме лостовете си на влияние. България никога не е казвала, че членството на Република Северна Македония е даденост и ще падне от небото. Трябва да имаме задоволителен резултат от работата на комисията. Решаването на проблема с Гоце Делчев ще бъде една много добра първа стъпка\", даде пример Георгиев.\r\nТемата коментира и журналистът Любчо Нешков. \"Промяната в Македония е налице. Членстовото на Скопие в ЕС ще стане благодарение на подкрепата на България. Президентът Стело Пендаровски направи огромна грешка.\r\nПолитиците не се месят в историята, както направи той, те правят историята. Аз съм убеден, че неговите опити ще се провалят и Северна Македония ще стане член на ЕС, като за първи път от толкова много години ще бъдем заедно не само във военен, но и в икономически съюз. Това е неизбежно.       От двете страни има хора, които се опитват да тровят обстановката. Етническата принадлежност на Гоце Делчев не може да бъде променена или решена от Пендаровски или Каракачанов. Те могат само да си мечтаят за това, което той е направил и постигнал.\r\nНека вицепремиерът Красимир Каракачанов да отиде на ГКПП \"Логодаж\" и види какво става там - разпада се и преминават по една-две коли, вместо хората да общуват. Нали и роумингът щеше да се маха? Сега е 7 лева. Това са нещата, които сближават двата народа, а не ровеното в учебниците по история\", категоричен бе той.\r\nПоследните две заседания на комисията, която трябва да реши историческите спорове, са били \"безплодни\". Експертите от Скопие изначално не са били готови за бързи корекции в интерпретацията на миналото в македонската историография. Това стана ясно от думите на проф. Ангел Димитров - съпредседател на Българо-северномакедонската комисия пред БНТ.\r\n\"Но през последните две наши срещи забелязахме едно ново очевидно втвърдяване на позициите им и започване да си задаваме въпроса до каква степен нашите колеги разбират духа на договора за приятелство и добросъседство и до каква степен са готови да работят за неговото изпълнение.\"\r\nПроф. Димитров определи като голяма крачка това, което са постигнали \"по отношение на Средновековието или по-точно оценката за цар Самуил като владетел на България, за общо честване на Свети Климент Охридски, Свети Наум Преславски и Охридски, значението, което беше дадено на 24 май като типично български национален празник, ролята на българските владетели през 9-10 век за развитието не само на българската държава, но и на културата в Източна Европа и в славянския свят\", но подчерта, че е много далече от желаното и възможното.      Въпреки тези общи позиции около личностите все още нямаме последната дума по съдържанието в учебниците, заяви той. ", "date": "2019.10.01", "title": "Историческият спор за Македония - как България ще защити интересите си?"}
{"url": "https://www.actualno.com/america/pochina-amerikanskata-pevica-djesi-norman-news_1380502.html", "text": "       На 74-годишна възраст почина вчера американската певица Джеси Норман, предаде Франс прес, като се позова на говорителката на семейството на Норман.      Норман е родена в щата Джорджия и става известна в Европа, където изнася концерти в най-големите зали.     ", "date": "2019.10.01", "title": "Почина американската певица Джеси Норман"}
{"url": "https://www.actualno.com/health/kakvo-e-shizofrenija-i-kak-da-ja-lekuvame-news_1380524.html", "text": "             Днес ще се опитаме да разберем, какво представлява шизофренията като заболяване и защо е опасна, какви са симптомите й на проява. С по-прости думи ще се постараем да сме максимално изчерпателни: Това е сериозно психично заболяване. Винаги е придружено от разстройства в мисленето. При шизофрения, пациентът не може да възприема света такъв, какъвто е. На първо място се явяват халюцинациите. Когато халюцинациите се появят, могат да бъдат, както зрителни, така и слухови. В по-честите ситуации, засегнатият плашещи звуци и дрънкане. В някои случаи пациентът страда от дезорганизация на речта и параноя и изпитва ужасен дискомфорт от всичко това.   Психиатърът Айген Блейер разказва в детайли за заболяването шизофрения. Той го квалифицира като спектър от различни симптоми като дезорганизация, нелогично поведение и други разстройства.\r\nДълго време учените не можели да намерят причините за проявата на това опасно заболяване. След време, отрасъл на медицината, невробиологията се развила и внесла известна яснота по тези проблеми.        Доказано е, че шизофренията е наследствено заболяване. Тя се появява в гените, в резултат на произволна мутация в ДНК на родителите. Има доказателства, че в резултат на алкохолизъм и наркомания случаите на шизофрения са много по-чести, отколкото при здрави хора.\r\nШизофренията се проявява в юношеска възраст и най-често - до 25 години. Проявява се постепенно, затова родителите често го объркват с кризата на юношеството. В тази връзка е необходимо да се определи, какви признаци на шизофрения съществуват.                  Най-често, когато заговорим за шизофрения, веднага си представяме пациент с пяна в устата, който тича да напада околните. Това, обаче не е най-правилното описание. Обикновено пациентите с шизофрения, не са склонни към насилие. Те искат мир и тишина. Проучванията показват, че преди да развият болестта, тези хора не са участвали в насилие. Това е ясен показател, че и с шизофрения няма да го направят. За тях, обаче е противопоказно да употребяват наркотици и алкохол.    Разбира се, шизофренията заедно с упойващи вещества, наркотици или други психоактивни вещества е опасен коктейл. Означава началото на обсебващо състояние, в което пациентът може да започне да осакатява или убива невинни хора. Тоест, всичко, което виждаме в страшни филми за шизофрениците убийци. Тук е мястото да споменем, че много известни гении и просто известни хора, страдали от шизофрения. Сред такива е Исак Нютон, който според учените е страдал от пристъпи на това заболяване. Такъв е и Ван Гог, който е потвърдил „куп“ симптоми на шизофрения.\r\nВ списъка е и Чарлз VI, който по принцип вярвал, че е направен от стъкло и не трябвало да го пипа никой! Има и мнения, че Ницше, Салвадор Дали и Николай Гогол, също са имали шизофрения.\r\nДнес, шизофренията не се лекува изцяло. Симптомите й могат да бъдат „успокоени“ чрез курсове с антипсихотици. ", "date": "2019.10.01", "title": "Какво е шизофрения и как да я лекуваме"}
{"url": "https://www.actualno.com/music/bet-hart-pusna-novija-si-album-war-in-my-mind-news_1380536.html", "text": "              Бет  Харт пусна този петък новия си албум War In My Mind. Това е нейният тринадесети студиен албум след Fire On The Floor /2016/ и колаборацията с Джо Бонамаса от 2018г. Black Cofee.\r\nВъв времена, когато други артисти прикриват недостатъци, отричат възрастта си и крият най-мрачните си тайни, Бет е един от музикантите, който в War in My Mind сваля картите на масата и ви кани да се разходите с нея в най-съкровените кътчета на душата й. Познаваме искреността на Бет и на нейния толкова интимен контакт с публиката, който българските й фенове преживяха на концерта й в София през 2018 г. Но за пореден път в War In My Mind Бет оголва душата си, паказва белезите си от рани, но и без да ни се извинява за това откровение. казва Бет Харт за своя албум. .   Целият албум може да чуете .   Бет е идол за ценителите на рока, блуса и фюжъна. Номинирана е за Грами и заради главозамайващия си тембър е избирана да споделя сцената с едни от най-големите виртуози на китарата Джо Бонамаса, Джеф Блек и Слаш. С последното си турне Fire On The Floor Бет пълни огромни зали в САЩ и Европа – като култовата Раймън Аудиториум в Нашвил и Ройал Албърт Хол. “Нещо изключително” писа Таймс за нея. Гардиан възхвалява нейните „дръзки, замислени и сърдити” изпълнения. А почитателите ѝ казват „Аз не слушам Бет, а чувствам Бет”.    През 2018 г. Бет Харт гостува за първи път у нас и залата не успя да побере феновете й. Тази година тя се завръща, както обеща на българските си почитатели. Концертът й е организиран от компания BG Sound Stage и ще бъде на 10 декември в зала „Арена Армеец”.\r\nБилетите са в продажба в системата на .  ", "date": "2019.10.01", "title": "Бет Харт пусна новия си албум War In My Mind"}
{"url": "https://www.actualno.com/society/promeni-v-toplosnabdjavaneto-grajdanite-sami-shte-izbirat-procenta-sgradna-instalacija-news_1380516.html", "text": "      Етажната собственост вече може сама да избира процента сградна инсталация, без да е нужно да иска предложения от топлинния счетоводител.      Интервалът е между 20 и 40%. Това обясни заместник изпълнителният директор на \"Топлофикация-София\" Боян Паунов пред БНТ по повод новата Наредба за топлоснабдяване.   По негови думи формулата, с която се изчислява сградната инсталация, е прецизирана, като са взети предвид и предложения на неправителствени организации.\r\nНаредбата предвижда и въвеждане на досие на всяка абонатна станция. То ще бъде поставено в самата станция и в него ще бъдат посочени повредите, които са били отстранявани, автоматиката и извършващите се настройки. Досието е задължително и ще се прави от топлопреносното предприятие.  Паунов поясни, че освен това се променят сроковете за отчет на уредите при годишно изравняване, които досега са били уредени в договорите между топлопреносното предприятие и фирмите за дялово разпределение. Новата наредба предвижда отчет на всички уреди до 10 юли, а до 15 юли - предаване на изравнителните сметки на всички клиенти.\r\nПаунов обясни, че за разлика от преди, когато изравнителните сметки са се предавали на упълномощеното лице, те вече ще се предават на всеки клиент индивидуално.   Относно дълговете на \"Топлофикация-София\" зам. изпълнителният директор посочи, че те са два вида - разсрочени с БЕХ и текущи към \"Булгаргаз\".    Според Паунов финансовото състояние на дружеството било \"нормално\". По негови думи извънсъдебните споразумения с длъжници се увеличават.\r\nПаунов изрази мнение, че възможността за купуване на природен газ от различни доставчици може да доведе до по-ниска цена на топлинната енергия. ", "date": "2019.10.01", "title": "Промени в топлоснабдяването: Гражданите сами ще избират процента сградна инсталация"}
{"url": "https://www.actualno.com/society/pop-e-kandidat-za-kmet-vyv-vyrshec-cyrkvata-izleze-s-pozicija-po-kazusa-news_1380579.html", "text": "      Кметската битка за град Вършец, Монтанско се оказа не интересна и оспорвана. Сред кандидатите за градоначалник са действащ свещеник и бивш участник в телевизионния формат \"Фермата\".      Oтeц Любoмир Първaнoв e кaндидaт нa пaртия \"Бългaрcкa нoвa дeмoкрaция\" във Вършeц. Cвeщeникът e нa 57 гoдини, бaщa e нa три дeцa, имa двaмa внуци. Тoй вече e пoдaл дoкумeнти зa нaпуcкaнe нa църквaтa.   Кандидатурата му обаче предизвика множество коментари и смут в средите на Българската православна църква. Стигна се до там, че духовниците изработиха специална позиция по случая.   \"Духовниците от Българската православна църква не могат да участват в местните избори като кандидати за кметове или общински съветници, както и да бъдат избирани за народни представители.\r\nСветият синод припомня, че молебените и водосветите по молба на политически партии, лица и сдружения могат да се извършват само и единствено в православните храмове, а приветствията на свещенослужителите трябва да бъдат с духовно съдържание\"   Кандидатурата на отец Любомир Първанов е \"в пълен разрез с каноничните правила, според които, за да заемат подобни светски постове, свещенослужителите трябва първо да се откажат от духовния си сан и да се върнат завинаги в редиците на миряните\".     Опонент на отец Любомир във Вършец е Миткo Тимчeв - пoзнaт oт прeдишния ceзoн нa тв  фoрмaтa „Фeрмaтa”. Той е зaвършил cлaвянcкa филoлoгия, бил e прeпoдaвaтeл пo  иcтoрия, пaрaшутиcт, a в нaчaлoтo нa 90-тe гoдини чacт oт cилoвитe  групирoвки. Ceгa влизa в мecтнитe избoри c ПП „МИР”.\r\nКaндидaтът нa ГEРБ e нacтoящият кмeт Ивaн Лaзaрoв, нa БCП –  юриcткaтa Лaтинкa Cимoвa. Партия \"ВOЛЯ\" издига Блaгoвecт Хриcтoв, кoйтo прeз  2015 година е бил кaндидaт за кмет на AБВ. Тогава той стигнал до балотаж, но се отказал от битката за кметския пост.    ", "date": "2019.10.01", "title": "Поп е кандидат за кмет във Вършец, Църквата излезе с позиция по казуса"}
{"url": "https://www.actualno.com/society/chervei-potekoha-ot-dvornite-cheshmi-vyv-vraca-news_1380521.html", "text": "      Червеи изтичат от дворните чешми във Враца. За неприятната ситуация алармираха зрители на БТВ, които се притесняват от зарази.      За последния месец случаите с открити животинки са два. Тяхната дължина надхвърля 20 см. Местни жители разказаха, че се притесняват от качеството на водата и искат да знаят дали тя е годна за пиене.   Потърпевшите незабавно алармирали институциите, но все още няма конкретен отговор дали организмите са вредни за човек.\r\nПроби на РЗИ-Враца показват, че зараза няма. Директорът на инспекцията д-р Кети Ценова обясни, че това е т.нар конски косъм – паразити, които виреят основно в чисти води.  По думите ѝ животинките са безвредни за човешкия организъм, но не е приемливо те да изтичат от водопреносната мрежа. Според нея най-честия начин, по който се пренасят паразитите във водата е чрез яйца.\r\nЕкспертът поясни, че е разпоредена проверка на ВИК, която да провери качеството на водата. Резултатите от пробите ще бъдат качени на сайта на регионалната инспекция.   Водата във Враца се изследва от 13 точки всекидневно. Други експерти обясниха, че в града няма пречиствателна станция за питейна вода, а само за отпадна. В районите, където са намерени червеите, ще бъде засилено хлорирането на водата.     ", "date": "2019.10.01", "title": " Червеи потекоха от дворните чешми във Враца"}
{"url": "https://www.actualno.com/europe/alternativata-na-predpaznija-mehanizym-kakva-e-tja-snimka-news_1380481.html", "text": "      Стана ясно какво ще предложи тази седмица Борис Джонсън в Брюксел като алтернатива на предпазния механизъм при Brexit.      Предложението включва установяването на \"центрове за митнически  услуги\", които на практика представляват митнически пунктове. Идеята е  те да са на 8 до 16 километра от границата, пише Ройтерс.   Британците вярват, че това ще е достатъчно, за да предостави  митнически проверки на стоките, минаващи границата, без да се налага по  нея да има ограда или пропускателни пунктове.\r\n\"Предложението на Лондон е неосъществимо\" - коментира ирландския външен министър.  \"Време е ЕС да получи сериозно предложение от британското  правителство, ако искаме постигането на сделка през октомври. Северна  Ирландия и Република Ирландия заслужават повече от това\", написа външния  министър Саймън Ковини. — Simon Coveney (@simoncoveney)    Какво представлява предпазния механизъм можете да прочетете Не закъсняха и анализите, които подчертават, че backstop-ът на ЕС не засяга само митниците и търговията.        ", "date": "2019.10.01", "title": "Алтернативата на предпазния механизъм - каква е тя? (СНИМКА)"}
{"url": "https://www.actualno.com/health/kakvo-e-hemoglobin-i-kakvo-trjabva-da-znaem-za-nego-news_1380535.html", "text": "              Хемоглобин: какво е това? Някои бъркат хемоглобина с желязото, други - за багрило на кръвта ... Реално, това е протеин, който изпълнява една функция. Той се свързва с кислорода, който влиза в тялото, чрез дишане и пренася кръвни клетки - червени кръвни клетки – по маршрута на местоназначението си. Една молекула хемоглобин може да съдържа от 1 до 4 молекули кислород.\r\nНаред с това, достигайки до отдалечени тъкани и органи, молекулата на хемоглобина се освобождава от кислорода и се свързва с въглеродния диоксид. Тогава се освобождава от белите дробове и започва всичко отначало.   Кръвен тест за : желязо ли е или не Общият кръвен тест се предписва от лекари във всяка една област. Той включва показателя хемоглобин. Когато нивата на хемоглобина са ниски, всичко говори за липса на желязо. Какво общо имат хемоглобинът и желязото?     Да видим дали хемоглобинът е желязо или не.\r\nФакт е, че един от основните компоненти на този протеин е желязото. Със своя недостиг молекулата на хемоглобина не може да изпълни основната си функция - транспортирането на кислород. И точно в този момент човек започва да се чувства зле.            Според това, какво ниво на хемоглобин в кръвта е нормално и кое показва здравословни проблеми, се определят и някои други важни показатели. Колко трябва да имаме Мнозина се интересуват от това, какво количество хемоглобин трябва да има нормален и здрав човек. Това е показател, който в клиничния кръвен тест се отбелязва с буквите Hb или HGb.\r\nСкоростта на хемоглобина при възрастни се изчислява, като се взема предвид полът и възрастта. Норми хемоглобин за жените:    от 18 до 45 години, нормата е от 117 до 155 г / л;\r\nнад 45 години - от 117 до 161 г / л. При мъжете показателите са много малко различни:         Ако говорим за кръвен тест за хемоглобин, то той показва общото състояние и здравето на човека, тогава е важно да знаем, от какво зависи нивото му.\r\nПричините за ниски нива хемоглобин могат да бъдат най-различни състояния и заболявания. Такива са например:          Важно е да знаете: Понижените нива на хемоглобин не е нужно да се лекуват. Те представляват само симптом на друго заболяване. В този случай, трябва да направите пълна диагноза на тялото, за да откриете причината. ", "date": "2019.10.01", "title": "Какво е хемоглобин и какво трябва да знаем за него"}
{"url": "https://www.actualno.com/society/ombudsmanyt-sykratenoto-proizvodstvo-da-se-premahne-za-ogranichen-kryg-prestyplenija-news_1380517.html", "text": "      Най-добрият вариант за е то да се премахне за много ограничен кръг престъпления, смята омбудсманът доц. д-р Диана Ковачева.      \"Става въпрос за умишлените убийства, които шокират със своята жестокост, извършени са по особено мъчителен за жертвата начин и се наказват с най-тежките наказания, каквито са доживотен затвор без право на замяна и доживотен затвор.\"   Ковачева призова дебата да не се политизира и да не се прибързва с поправки в НПК.\r\n\"Наистина съкратеното съдебно следствие е полезен институт, то не бива да се премахва изцяло в никакъв случай, защото в противен случай ще се върнем към ситуацията, в която бавното правосъдие е доминиращо и хората ще започнат да се оплакват от това, че делата им се влачат с години. Ние сме били в тази ситуация преди\", добави още тя в ефира на БНТ.   За Ковачева каза, че в подобна ситуация трябва да се преценява освен дали се е поправил извършителят, дали е бил и достатъчно наказан.\r\n\"Все пак е важно да напомним, че трябва да се пази авторитетът и независимостта на съда, защото това е най-важната гаранция за справедливост\", допълни още тя.   По спора за това дали първите три дни от болничните да спрат да се плащат от работодателя, омбудсманът призова да се вземе решение като не се забравят правата на гражданите.    \"По този начин се засягат техни конституционни права. Работниците и  служителите плащат своите осигуровки, внасят ги в НОИ, а накрая се  оказва, че тогава, когато са осигурени за различни социални рискове, те  на практика не могат да получат обезщетението, което замества загубените  работни дни\", обясни тя.\r\nКовачева каза, че не вижда по какъв начин неплащането на болничните  ще ограничи издаването на фалшиви болнични. Тя допълни, че в първите дни  от болничните по принцип има нужда от най-голяма подкрепа за болните.\r\n\"Когато има фалшиви болнични всички са ощетени - държавата, самите  работещи и работодатели. За това трябва да се търси решение, но то не  бива да е за сметка на правата на хората, които работят, защото те  наистина заслужават да бъдат обезщетени\", каза още доктор Ковачева.   Още по темата с фалшивите болнични и позицията на омбудсмана  ", "date": "2019.10.01", "title": "Омбудсманът: Съкратеното производство да се премахне за ограничен кръг престъпления"}
{"url": "https://www.actualno.com/society/glavnijat-prokuror-cacarov-gostuva-na-germanskija-si-kolega-news_1380530.html", "text": "      Главният прокурор е на официално посещение в Германия по покана на федералния прокурор д-р Петер Франк, съобщиха от прокуратурата. Придружават го заместниците му във ВКП и ВАП Иван Гешев и Ася Петрова. В Карслруе, където е седалището на , те се срещнаха с председателя на Федералния Върховен съд на Германия Бетина Лимперг, със съдията от Конституционния съд Сибиле Кесал-Вулф, с главните прокурори на Манхайм Александер Шварц и на Карлсруе д-р Уве Шлосер.      Темите, обсъждани  по време на разговорите, са съвременните аспекти на тероризма и международните измерения на организираната престъпност, както и сътрудничеството между правоохранителните органи в противодействието им.   Това е трета среща между главните прокурори на България и Германия и е продължение на успешното сътрудничество между двете прокуратури. Първата бе в Карлсруе през ноември 2017 г. а през юни 2018 г. д-р Петер Франк бе на посещение в София.\r\nВ Карлсруе се намират и Федералният Върховен съд и Конституционният съд. Федералната прокуратура има изключителна компетентност по отношение на наказателното преследване на тероризъм и другите престъпленията против републиката, напомнят от българската прокуратура.   ", "date": "2019.10.01", "title": "Главният прокурор Цацаров гостува на германския си колега"}
{"url": "https://www.actualno.com/europe/belarus-ne-iska-ruska-voenna-baza-na-teritorijata-si-news_1380531.html", "text": "      В разполагането на руска военновъздушна база на територията на Беларус „няма нито практически, нито политически, нито военен смисъл“, заяви в интервю пред РБК министърът на външните работи на страната Владимир Макей, предава РИА Новости.      Тази тема неведнъж е повдигана от различни медии, а в Москва и Минск са потвърждавали, че обсъждат тази възможност, предаде агенция Фокус.   Този път Макей уточни, че въпросът е загубил актуалност заради развитието на съвременните технологии, а освен това се усъмни, че разполагането на военни обекти ще укрепи стабилността и сигурността в региона.\r\nВ същото време министърът подчерта, че решението на Минск не е свързано с „влиянието на външни сили“, а става въпрос само за национални интереси.  По-рано неговият руски колега Сергей Лавров определи отказът на Беларус да се съгласи като „неприятен епизод“. При това той отбеляза съюзническият характер на двустранните отношения.\r\nПовечето военни бази на Русия в чужбина са разположени в бившите съветски републики. По-специално, в Беларус има уникална радиолокационна станция „Волга“, предназначена за откриване на далечни разстояния на изстрелвания на балистични ракети. Големи съоръжения са разположени и в Армения, Казахстан, Киргизстан и други страни.    ", "date": "2019.10.01", "title": "Беларус не иска руска военна база на територията си"}
{"url": "https://www.actualno.com/balkani/nad-200-bejanci-i-migranti-sa-prehvyrleni-ot-lesbos-v-atina-news_1380541.html", "text": "      Рано тази сутрин на атинското пристанище Пирея пристигнаха 215 бежанци и мигранти от остров Лесбос, които ще бъдат разположени в приемни центрове в районите на Атика и Пелопонес, предаде БГНЕС.      Според гръцката информационна агенция АНА-МПА, това е третото прехвърляне на бежанци и мигранти за седмица, за да се намали броят на хората, настанени в центъра за задържане Мория в Лесбос. 110 души го напуснаха миналата сряда, 350 в петък, а други 400 бежанци и мигранти трябва да бъдат прехвърлени в неделя.   Към 29 септември 2019 г. по официални данни на гръцкото правителство, 12 662 бежанци и мигранти са настанени в съоръжението с капацитет за приемане на 3 000 души. ", "date": "2019.10.01", "title": "Над 200 бежанци и мигранти са прехвърлени от Лесбос в Атина "}
{"url": "https://www.actualno.com/society/koshlukov-otstrani-korespondenta-na-bnt-v-berlin-news_1380543.html", "text": "       затваря кореспондентското си бюро в Берлин и освобождава досегашния си кореспондент там Мария Стоянова, съобщи \"Клуб Z\". По-късно самата Стоянова потвърди уволнението си и пред други медии. Допълнителното споразумение към договора й, изтичащо на 30 септември, не е било подновено, а на 20 септември получила документ, подписан от генералния директор на БНТ Емил Кошлуков, без в него да е посочена причина за освобождаването й.      От държавната телевизия обясниха пред медиите, че не могат да си позволят корепондентски пункт в Берлин, а преди него са били закрити и бюрата в Москва и Скопие.   Някои медии обвързаха прекратяването на договора на Стоянова с лично отношение към нея от страна на генералния директор на БНТ Емил Кошлуков. Мария Стоянова беше председател на Съвета за електронни медии ( ) по времето, когато Кошлуков за първи път се яви на конкурса за генерален директор на БНТ. Стоянова е била против неговата кандидатура и е изразила резерви относно професионалната му биография и компетентността му. ", "date": "2019.10.01", "title": "Кошлуков отстрани кореспондента на БНТ в Берлин"}
{"url": "https://www.actualno.com/society/protest-sreshtu-centyr-po-narkomanii-v-kv-mladost-news_1380545.html", "text": "      Жителите на Младост в София излязат на протест срещу новооткрития Център по наркомании в района. Те ще се събират  в 18:30 пред пред блок 18 в квартала. Основните им притеснения са свързани с това, че в близост до клиниката има 3 детски градини и 2 училища.      Центърът работи от 20 дни в района. Родителите се притесняват, че мястото ще се превърне в свърталище на наркозависими.   \"Нямаме нищо против тези хора да се лекуват, но мястото на центъра не е тук. Намираме шишенца от метадон. Разбиха кола и откраднаха радио. Има разбити мазета, чукат ни по прозорците. Никой не ни е питал от общината дали сме съгласни да бъде изграден този център\", заявиха пред Нова тв протестиращите.  Друг проблем е и че, никой не е уведомил живеещите, че той ще бъде настанен на това място.\r\n\"Общината не беше уведомена. В петък получихме първия сигнал. Ще сигнализираме на Министеретвото на здравеопазването. Ще помолим центърът да бъде преместен\", каза и. д. кметът на Младост Мария Грозева.   По думите на директора на Националния център по наркомани д-р Владимир Николов протестът им е неоснователно.    Жителите на Младост ще настояват лечебницата да се върне на старото си място. В момента на мястото на стария Център по наркомании се изгражда детска поликлиника. ", "date": "2019.10.01", "title": "Протест срещу Център по наркомании в кв. Младост"}
{"url": "https://www.actualno.com/curious/luboven-horoskop-za-oktomvri-2019-news_1380540.html", "text": "       Овен       Този месец ще донесе емоционално и сексуално удовлетворение за родените под знака на Овена. Освен това, може да очаквате финансови постъпления, които да открият много нови възможности пред вас като двойка. Телец Октомври ще изисква от вас да погледнете дълбоко в себе си, но истината е, че това е единственият начин да превърнете желанията сии в реалност. Сблъсъците в любовния ви живот вероятно ще намалеят или поне няма да са толкова ожесточени, благодарение на комуникационните ви умения.   Близнаци Близнаците трябва да погледнат в нова посока или да променят своите високи очаквания. Едно е сигурно – месец октомври ще бъде изпълнен с възможности както за флирт, така и за потенциални връзки. Въпросът е за какво „имате очи“ и за какво копнее душата ви. Рак     Работете върху приемането на вашите желания и след това ги споделете с половинката, за да можете да ги осъществите. Октомври е свързан пряко със самоприемане и грижа за себе си, за да може да постигнете хармония и щастие във всеки аспект на живота си. Лъв Добре е да отделите време за себе си, но не забравяйте да общувате с партньора, така че нуждата ви от усамотение да не бъде сбъркана с незаинтересованост. Вашата животинска страна ще си проличи през втората половина на месеца, когато ще имате нужда от много страст.  ", "date": "2019.10.01", "title": "ЛЮБОВЕН хороскоп за октомври 2019"}
{"url": "https://www.actualno.com/society/panov-za-sluchaja-polfrijman-sydijskata-kolegija-reagira-neadekvatno-news_1380544.html", "text": "      Съдийската колегия на ВСС реагира неадекватно и непоследователно с и с . Това каза председателят на ВКС Лозан Панов, предаде репортер на БГНЕС. По искане на главния прокурор Сотир Цацаров делото в момента се преразглежда от Върховния касационен съд.      “Хората имат право да коментират, да изразяват своята позиция, но бих казал, че за да може да има информиран избор, е добре съдебните актове да бъдат прочитани, независимо от това кой как след това ще ги интерпретира. Затова на сайта на ВКС може да видите, че има събрани всички съдебни актове по казуса Джок Полфрийман”, посочи той.   Според него изобщо целият този подход, в който се насажда омраза,  ненавист към магистрати, независимо дали сме съгласни или не с  постановени съдебни актове е “връщане към епохи, които смятам, че би  трябвало да сме позабравили”.\r\nПанов смята, че в конкретния случай съдийската колегия не би  трябвало да взима по същество позиция, да застава на страната на едната  или другата теза. “В крайна сметка магистратите правораздават и те  трябва да имат усещането, че органът, който е призван по закон да брани  тяхната независимост стои твърдо на своето място и позиции. Смятам, че  тази неадекватна и непоследователна реакция не създаде това усещане в  магистратите”, зави той.  Лозан Панов обясни, че в една замърсена медийна среда дори тези, които не са чели актовете, могат да въздействат и да манипулират обществото.\r\n “Защото съдийската колегия реагира неадекватно и непоследователно с първата позиция и с втората позиция. Нещо повече ако си спомняте предаването ми на Инспектората по сигнал на магистрати беше чрез решение на съдийската колегия. Докато сега това, което разбирам, че се е случило е без да има решение и акт на съдийската колегия, дори без да е внесено в дневния ред, защото внасянето в дневния ред предполага най-малкото коментар и дебат по тази тема. Така че абсолютно непоследователна тема и по този начин споделям мнението, че съдийската колегия абдикира от своите задължения, вменени в закона за съдебната власт да брани независимостта на магистратите”, заяви председателят на ВКС.        ", "date": "2019.10.01", "title": "Панов за случая Полфрийман: Съдийската колегия реагира неадекватно"}
{"url": "https://www.actualno.com/society/prognoza-za-vremeto-1-oktomvri-vtornik-news_1380438.html", "text": "      Днес над България ще е слънчево. След обяд ще има временни увеличения на облачността, но ще е без валежи. Ще духа слаб, в Дунавската равнина до умерен северозападен вятър. Привечер в Източна България вятърът ще се ориентира от югоизток. Максималните температури ще са между 25° и 30°. Атмосферното налягане слабо ще се повиши и ще се доближи до средното за месеца.      По Черноморието ще е предимно слънчево. Привечер ще духа до умерен вятър от изток-югоизток. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ).   Максималните температури ще са 24 - 27°. Температурата на морската вода е 21-22°. Вълнението на морето ще е 1 - 2 бала.\r\nНад планините ще е слънчево, след обяд ще има временни увеличения на облачността. Без валежи. Ще духа умерен до силен вятър от запад-северозапад, който привечер ще се ориентира от юг-югоизток. Максимална температура на височина 1200 метра – около 20°, на 2000 метра – около 13°.  В сряда ще бъде предимно слънчево и топло за периода. Вятърът ще е от южна четвърт и максималните температури отново ще са над 25°, на отделни места ще достигат и до 30°-31°. Минималните ще останат без съществена промяна. В четвъртък в Източна България вятърът ще остане югозападен, ще бъде умерен и дневните температури там ще са високи. В западната половина от страната вятърът ще се ориентира от северозапад, също ще се усили до умерен и ще започне захлаждане. Облачността ще се увеличава, след обяд и през нощта срещу петък на места в западните райони ще превали, възможно е и да прегърми. В петък превалявания ще има на повече места из цялата страна, в югоизточните райони ще има и гръмотевична дейност. Със северозападния вятър, в източните райони вятър от север-североизток, захлаждането ще продължи, ще бъде по-интензивно и по-чувствително; дневните температури няма да надхвърлят 17°-18°. ", "date": "2019.10.01", "title": "Прогноза за времето - 1 октомври (вторник)"}
{"url": "https://www.actualno.com/curious/mesechen-horoskop-za-oktomvri-2019-g-news_1380450.html", "text": "             През новия месец ще бъдете в бойно настроение и ще сте изпълнени с нови идеи. Това няма как да не окаже положително на професионалното ви развитие. В първите дни на периода не отказвайте покани за бизнес мероприятия. Тогава ще имате възможността да се запознаете с важни хора и да представите идеите си.  В същото време са възможни разногласия с партньора ви, който няма да разбере защо е необходимо да отделяте толкова много време на работата си. Намерете баланса и направете така че времето прекарано с любимия ви човек да бъде наситено с приятни емоции. В средата и края на месеца ще трябва да направите някои компромиси, свързани в отношенията ви. Сега няма да имате нужда да изостряте проблемите. Колкото и сериозни да изглеждат разногласията те лесно ще бъдат преодолени и забравени.    Месец октомври ще бъде успешно и спокойно време за представителите на вашия знак. Каквито и препятствия да имате пред себе си те ще бъдат лесно и бързо преодолявани. В събитията в професионалната област ще се развиват във ваша полза. Първата седмица на периода е успешно време да прокарате своите идеи и да направите сериозни предложения за промяна в работата. В личен план ви очаква спокойствие и хармония.  В средата на месеца отделете време, за да подобрите своето здравословно състояние. Нека застудяването не ви отказва от поддържането на физическата ви активност. Може да изберете нова и забавна дейност като танците, които да поддържат тонуса ви през студените дни. Самостоятелните представители на знака ще имат интересна авантюра в края на месеца.   Октомври е време, в което да погледнете напред. Оставете миналото на спокойствие и не се потапяйте в носталгия за него. Още през първите дни на октомври ще имате възможност да се развиете в професионалната сфера. Наложете си да бъдете по-активни. Сега вашата инициативност ще се цени високо. В личен план  може да преживеете някои изненади. Не забравяйте, че каквото и да се случи то най-често е за добро. Не се опитвайте да върнете някого, с когото отношенията са се изчерпали. В края на месеца е добре да си подарите кратка почивка. Най-добре посетете чужда държава, където досега не сте били. Ще имате нужда да обогатите сетивата си с нови впечатления.        Октомври е време за любов за представителите на знака Рак. Времето за чудене и за лутане приключва и самите вие ще усетите нуждата от взимането на сериозно и важно решение, свързано с отношенията ви. Няма какво повече да искате от партньора си и сега може да гледате само напред. От ваша страна ще се очаква потвърждение за  сериозността на отношенията ви. Бъдете искрени.  Това ще се цени високо и ще остави дълготрайни благоприятни последици във връзката. В средата на периода  не се колебайте да започнете обучение, свързано с повишаване на квалификацията ви. Ученето през целия живот е нещо, което ни поддържа млади и активни.  Някои представители на знака може да постигнат нови професионални върхове. Не бягайте от щастието си.  ", "date": "2019.10.01", "title": "Месечен хороскоп за октомври 2019 г."}
{"url": "https://www.actualno.com/celebrate/sv-apostol-ananij-news_697318.html", "text": "      Св. апостол Ананий бил един от Седемдесетте Христови ученици. Служил като епископ в град Дамаск, Сирия.      След чудесното обръщение край Дамаск на Савел – бъдещия велик проповедник на народите св. апостол Павел – Господ изпратил Ананий при него с думите:   - Стани, та иди на улицата, която се нарича Права, и подири в Юродова къща един тарсянин на име Савел. Ето, той се моли...\r\nАнаний отговорил:  - Господи, слушал съм от мнозина за тоя човек колко зло е сторил на Твоите светии в Йерусалим. Той и тук има власт да върже всички, които призовават Твоето име.\r\nГоспод обяснил на Ананий:\r\n- Иди, защото той Ми е избран съд, за да понесе името Ми пред народи, царе и синове Израилеви. И Аз ще му покажа колко трябва той да пострада за Моето име...       Ананий отишъл на улица Права, влязъл в къщата и намерил невиждащия Савел. Възложил върху него ръце и казал:\r\n- Брате Савле! Господ Иисус Христос, Който ти се яви по пътя, по който дохождаше ти, ме прати, за да прогледнеш и да се изпълниш с Дух Свети.\r\nИзведнъж като че люспи паднали от очите на Савел. Той веднага прогледнал, приел свето Кръщение от апостол Ананий и станал, по думите на св. Йоан Златоуст, “от вълк – агне, от трънак – лозе, от плевел – пшеница, от враг – приятел, от богохулник - богослов\".\r\nИзтощен от тридневния строг пост, Савел приел храна от ръцете на св. апостол Ананий и се подкрепил.\r\nОт Дамаск св. Ананий често ходел из близки и далечни градове и села на мисионерска проповед.      Когато проповядвал словото Божие в град Елевтерпол, управителят Лукиан наредил да го хванат и заставят да принесе жертва на идолите. Той претърпял големи мъчения, при които дръзновено изповядвал името Божие. Мъчителите го извели извън града и го убили с камъни.\r\nХристияни пренесли и погребали тялото му в Дамаск.  ", "date": "2019.10.01", "title": "Св. апостол Ананий"}
{"url": "https://www.actualno.com/society/v-11-chasa-shte-testvat-sirenite-za-ranno-preduprejdenie-spokojno-news_1380168.html", "text": "      Тест на Националната система за ранно предупреждение ще има на 1 октомври в 11 часа, съобщава МВР.      Това ще се случи на територията на градовете София, Бургас, Варна, Кърджали, Монтана, Пазарджик, Плевен, Пловдив, Русе, Смолян, Враца и в населените места в 30-километровата зона около АЕЦ „Козлодуй“, Стара Загора и Гълъбово.   Жителите на тези населени места ще чуят сигналите за тревога и край на тревогата, които ще бъдат съпътствани и с гласова информация. Това ще бъде тест, подчертават от МВР.\r\nВ тренировката ще участват и интегрираните локални системи за оповестяване, изградени в обекти, чиято дейност създава опасност от възникване на бедствия.  Системата се тества два пъти годишно в първия работен ден на месец април и на месец октомври.  Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите,напомнят от МВР. ", "date": "2019.10.01", "title": "В 11 часа ще тестват сирените за ранно предупреждение, спокойно"}
{"url": "https://www.actualno.com/society/namaljavame-s-pochti-1-mln-dushi-do-2040-g-news_1380470.html", "text": "      С близо 1 милион души може да намалее населението на България до 2040 г., ако не бъдат взети мерки за справяне с демографската криза.      За това предупреждават учени от Института за изследване на населението и човека при БАН. Те представиха обобщени в 6 сборника конкретни предложения за преодоляване на негативните демографски тенденции, предаде БНТ.   Учените от БАН са работили сериозно в 5 области, сред които са раждаемост, смъртност, качество на живот и миграция. Днес вече имат и конкретни предложения за действие в различните области.\r\nСпоред учените ситуацията у нас все още може да се подобри, ако има воля за бързо прилагане на мерки. В най-лошия вариант, ако не се положат усилия, през 2040 г. населението ще достигне до 5 860 000 души.  Ако обаче още утре конкретни мерки влязат в действие, към 2040 г. можем да достигнем до 6 750 000 души.\r\nДанни на Евростат показват, че процентът на застаряващо население през 2040 г. ще бъде с 8 повече, в сравнение с 2017 г. например. Обратното е при децата до 14 години - ако през 2017 г. процентът е 14, през 2040 г. той ще намалее с около 1.   За да се промени тази тенденция, от Института за изследване на населението и човека при БАН са разработили препоръки, сред които са дългосрочна грижа за хората, скрининги за здравноосигурените и здравнонеосигурените, наблюдение на типични болести за хората над 65-годишна възраст.     ", "date": "2019.10.01", "title": "Намаляваме с почти 1 млн. души до 2040 г."}
{"url": "https://www.actualno.com/cars/skoda-i-seat-promenjat-imidja-si-news_1380497.html", "text": "      Концернът Volkswagen има намерение да промени пазарния имидж на някои от марките, които притежава. Промените ще засегнат две от тях - Skoda и Seat, които ще бъдат разположени в коренно противоположни сегменти, съобщава Automotive News, като се позовава на свои източници в ръководството на производителя.      Според Информацията на изданието, марката Seat ще получи премиум-характер, като ще се изкачи едно стъпало нагоре и ще се приближи до Audi. Шефовете на концерна са на мнение, че по-скъпите и по-добре \"опаковани\" автомобили на испанската компания могат да се борят с моделите с Alfa Romeo. Това важи особено за новата марка Cupra, която тепърва ще настъпва на пазарите.   В същото време Skoda я очаква точно противоположната съдба. Чешките модели ще започнат да се конкурират с бюджетните брандове в Европа, като на първо време се посочват автомобилите на Dacia, както и по-евтините коли на Kia. Присъствието на Skoda ще бъде съсредоточено най-вече в страните от Източна Европа, където именно по-евтините автомобили \"изядоха\" пазарния дял на Volkswagen Group.\r\nВсичко това, разбира се, ще се отрази на цените. Моделната гама на Seat ще започне да поскъпва, докато тази на Skoda ще поевтинее, тъй като автомобилите на марката ще бъдат лишени от някои опции, които сега се предлагат още в базовото оборудване. Ако експериментът се окаже успешен, във Volkswagen са готови да направят същата операция и с други свои брандове.      ", "date": "2019.10.01", "title": "Skoda и Seat променят имиджа си"}
{"url": "https://www.actualno.com/books/povelitelkata-na-konete-istorija-za-istinskoto-prijatelstvo-news_1379145.html", "text": "      Джоджо Мойс е родена в Лондон през 1969 г. Прави успешна журналистическа кариера, но мечтата й е да стане писател. Дебютният й роман се радва на положителни отзиви, но големият пробив идва с „Аз преди теб“. Необичайната любовна история се превръща в световна сензация с продадени над четиринадесет милиона екземпляра. По „Аз преди теб“ е заснет и едноименен филм с участието на Емилия Кларк (Луиза) и Сам Клафлин (Уил). Екранизацията, подобно на романа, предизвика истински фурор. След успеха на филма „Аз преди теб“ (над $200 млн. приходи от прожекции) Джоджо работи по сценариите на още три свои книги: „Един + един“, „Последното писмо от любимия“ и „The Giver of Stars“, която ще излезе на български през 2020 г.      До този момент книгите на Джоджо Мойс са преведени на четиридесет и шест езика и от тях са продадени над трийсет и осем милиона екземпляра. Медиите на Острова я обявиха за „най-добрата съвременна британска авторка“.  \tВ България Джоджо Мойс има хиляди почитатели, които с нетърпение очакват новата й книга - „Повелителката на конете“.   В един от неприветливите квартали на Лондон Анри Лашапел обучава внучка си и нейния кон да предизвикват гравитацията, както той самият е правил преди петдесет години. Неговата мечта е Сара да постъпи в елитна френска академия за езда и да получи шанс за по-добър живот.\r\nНо се случва нещастие и 14-годишното момиче трябва да се справя само.  Междувременно животът на Наташа Маколи се обърква стремглаво. Доскоро уважаван адвокат, сега професионалната й преценка е поставена под въпрос. Налага й се да дели дома си с чаровния си бивш съпруг. А новият й приятел се оказва поредното разочарование.\r\nКогато пътищата им се преплитат, Наташа решава да вземе момичето под крилото си. Но тя не знае, че Сара крие тайна, която ще промени съдбата и на двете.    ", "date": "2019.10.01", "title": "\"Повелителката на конете\" -  история за истинското приятелство"}
{"url": "https://www.actualno.com/society/novini-ili-novini-kartinata-na-pechata-za-1-oktomvri-news_1380462.html", "text": "      Екипът на представя основните теми в българския печат на 1 октомври.       България ще догонва средните нива в Европейския съюз (ЕС) в икономиката, екологията, иновациите, образованието, социалните грижи и т.н., но с бавни, ситни стъпки. Това става ясно от Националната програма за развитие 2030, публикувана за обществено обсъждане от Министерския съвет.\r\nВ проекта се определят 3 стратегически цели: технологична трансформация, демографски подем и намаляване на неравенствата, а правителството групира намеренията си в 5 области (оси) на развитие и издига 13 национални приоритета. Те обаче биха могли да се постигнат само ако останалите страни в съюза стоят на едно място, а уверенията за изпреварващ растеж изглеждат по-скоро игра на думи.   Kомисията за финансов надзор е изпратила искане до Софийския районен съд да спре достъпа до 30 сайта, които предлагат инвестиционни услуги, за които нямат лиценз. КФН е публикувала на интернет страницата си списък на сайтовете, които нямат право да извършват подобни услуги. Регулаторът е предприел тези действия след множество жалби, главно на чужди граждани, че са изгубили сериозни суми, инвестирайки ги чрез въпросните платформи. Голяма част от собствениците на тези сайтове са чужди фирми, регистрирани в офшорни зони.     16 500 българи са подали декларации за уседналост в Обединеното кралство през август. Те са над 2 пъти повече от тези през юли, когато искащите уседналост са 6900 души. Българите са сред най-активните европейски граждани, търсещи уседналост на Острова. Този статут е нужен, за да останат във Великобритания след Brexit. Крайният срок за кандидатстване по Схемата за уседналост е 31 декември 2020 г., а при постигане на споразумение с ЕС този срок ще бъде 30 юни 2021 г. 150 000 пушки са заредени да гърмят по диви прасета, щом бъде официално открит ловът на едър дивеч. Забраните във връзка с ограничаване на заразата от африканска чума по свинете ще бъдат намалени наполовина, а през тази седмица министърът на земеделието Десислава Танева ще издаде заповедта за новия ловен сезон. Документът ще съдържа и новите правила за лов в районите под карантина заради свинската чума. Ловците се надяват и Танева да им разреши да ловуват диви свине за по-дълго, тъй като популацията им трябва да се намали. ", "date": "2019.10.01", "title": "Новини или Novini - картината на печата за 1 октомври"}
{"url": "https://www.actualno.com/sofia/v-kv-moderno-predgradie-se-nalaga-spirane-na-vodopodavaneto-news_1380198.html", "text": "      „Софийска вода” временно ще прекъсне водоснабдяването в някои части на столицата на 1 октомври. Това съобщиха от пресцентъра на дружеството.      Във връзка с прекъсване на сградно водопроводно отклонение на ул. „Антон Кецкаров“ в кв. „Модерно предградие“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Антон Кецкаров“ от бул. „Сливница“ до ул. „Връх Манчо“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Антон Кецкаров“ на кръстовището с ул. „Връх Манчо“.   Във връзка с изграждане на сградно водопроводно отклонение на ул. „Георги Пеячевич“ в кв. „Подуяне“ се налага спиране на водоподаването от 09.30 до 16.30 часа на клиентите на „Софийска вода”, живеещи в района на: ул. „Георги Пеячевич\" от ул. „Марагидик\" до ул. „Кобилино бранище\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Георги Пеячевич\" на кръстовището с ул. „Марагидик\".\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.  Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. ", "date": "2019.10.01", "title": "В кв. \"Модерно предградие\" се налага спиране на водоподаването"}
{"url": "https://www.actualno.com/curious/1-oktomvri-den-na-muzikata-poezijata-i-arhitektite-news_1380487.html", "text": "      Първият ден на месец октомври е ден, изпълнен с празници, предаде репортер на БГНЕС.      Това е Световният ден на музиката, на поезията, възрастните хора, на архитектите.\r\nОсвен това е Световен ден за борба с хепатита, както и първи ден на Световния месец за борба с рака на гърдата. Първи октомври е и ден на последователите на културата на хранене, изключваща животински продукти от менюто, както и Световен ден на кафето. Световният ден на вегетарианците е учреден през 1977 година с решение на световния конгрес на вегетарианците във Великобритания по инициатива на Северноамериканската организация на вегетарианците.   Международният ден на музиката пък се отбелязва за първи път през 1974 година по решение на Международния съвет по музика към ЮНЕСКО. През 1980 година по повод 700-годишнината от рождението на Йоан Кукузел, 1 октомври е обявен за празник и на българските певци и други музиканти, предаде БГНЕС.   И още един любопитен факт – 1 октомври е Международният ден на кафето. Според данните на националната ни статистика потреблението на кафе, средно на една лице, през 2001 година е било 0.9 кг, докато през 2016 година то е нараснало на 1.7 кг. Средната цена за килограм кафе през 2001 година е била 9.39 лв., а 15 години по-късно тя е 15.69 лв. Купеното количество кафе, средно на домакинство, през 2001 година е било 2.3 кг, а през 2016 г. българите купува с почти килограм повече – 3.9 кг. Основните партньори на България по отношение на вноса на сурово кафе са Гърция, Кипър и Виетнам. Що се отнася до печеното кафе, най-много внасяме от Италия, Панама и Германия.\r\nОсвен това 1 октомври е Международният ден на възрастните хора. Националният осигурителен институт по традиция ще отбележи датата с Ден на отворени врати.    На 1 октомври се чества и Световният ден на архитектурата. И не на последно място всяка година на 1 октомври се чества закрилата на Пресвета Богородица. По нашите географски ширини, жителите на тетевенското село Бабинци отбелязват храмовия празник на параклиса \"Покров Богородичен\". По обичай хората на селото се изкачват до върха Острич, над Тетевен, където на мястото на стария кръст със средства на дарители от 2005 година се издига параклисът. Рано сутринта се отслужва Света литургия, на която освен жителите на село Бабинци, всяка година идват и гости от Тетевен и околностите. По-късно всички се събират на трапеза, да опитат традиционното за празника и региона меню – курбан, боб и мляко с ориз. В повечето славянски езици думата \"покров\" означава едновременно \"покривало\" и \"защита\". Празникът възникнал през X век, за да се почете явяването на Божията Майка в Константинопол. Това необикновено знамение е станало в първата половина на Х век, в края на живота на св. Андрей Юродиви. Той се чества само в славянските страни - вероятно защото св. Андрей бил славянин по произход. ", "date": "2019.10.01", "title": "1 октомври - ден на музиката, поезията и архитектите"}
{"url": "https://www.actualno.com/business/jilishtata-u-nas-poskypnaha-s-35-otkak-sme-v-es-news_1380469.html", "text": "      Жилищата в България поскъпнаха с близо 35% за 12-те години след влизането ни в ЕС, показват данните на Евростат. В този период цените не се движеха само нагоре. Заради международната финансова криза в периода от 2009 г. до 2013 г. беше отчетен спад в цените.      През последните 5 години обаче тенденцията се обърна и имотите регистрират сериозно поскъпване. Само за периода от 2014 г. до 2018 г. цените на жилищата в страната са нараснали с над 29%, показват данните на Евростат.   Сред основните причини за това са повишаването на доходите, падането на лихвите по кредити и депозити, желанието на хората да живеят в нови и по-големи апартаменти, както и миграцията на населението към градове, в които дават по-високи заплати, пише в. .\r\nОказва се, че движението на цените на апартаментите в България отговаря на тенденциите на пазара на имоти в целия ЕС. Общо за страните от Общността повишението на цените на жилищата за последните 12 години е с 21,7%.  Финансовата криза се отразява не само на пазара в България, а и на сделките с имоти в повечето страни от Европа. През 2009 г. общо за страните от ЕС цените на апартаментите са се понижили с 4,4%. След леко покачване през 2010 г. и 2011 г., през 2012 г. и 2013 г. отново е регистрирано поевтиняване на имотите в ЕС съответно с 1,9% и 1,2%.\r\nИзключение от общите тенденции е Германия, където апартаментите поскъпват през всяка от последните 10 години. В Швеция жилищата също поскъпват по време на финансовата криза, но през миналата година е отчетен спад с 0,9%.   Общо за последните 12 години, най-голямо повишение на цените сред страните от ЕС е отчетено в Швеция, където имотите са поскъпнали почти два пъти – с 96%. На второ място е Малта с повишение от 67,7%, а третата позиция е за Словакия с близо 60% ръст на цените. Челната петица се допълва от Полша с 47% и Германия с 40%.    България влиза в топ 10 на страните от ЕС по ръст на цените. След Германия в класацията се нареждат Белгия (+37,3%), Великобритания (+35,5%) и България (+34,9%). Последните две страни в топ 10 са Естония и Литва.\r\nВ редица европейски държави, които не са членки на ЕС, имотите също са поскъпнали много за последните 12 години. Например цените на апартаментите в Исландия са нараснали над два пъти, а в Норвегия с 87%.\r\nСамо за последните 5 години, през които цените на имотите в повечето страни от Европа трайно вървят нагоре, жилищата в ЕС са поскъпнали средно с 18,6%, сочат данните на Евростат. Първото място сред страните от ЕС е за Ирландия, където ръстът на цените за този период е над 70%. Челната тройка се допълва от Унгария с 55%, и Естония с 42%.   В 12 страни от ЕС поскъпването на апартаментите за 5-годишния период е по-голямо отколкото в България. Явно бързото покачване на цените на жилищата у нас следва тенденциите на пазара на имоти в Европа. Нещо повече, още в три държави от ЕС апартаментите са поскъпнали колкото в България – с малко над 29%. Това са Холандия, Словакия и Австрия. ", "date": "2019.10.01", "title": "Жилищата у нас поскъпнаха с 35%, откак сме в ЕС"}
{"url": "https://www.actualno.com/starazagora/edin-ot-postradalite-rabotnici-v-tec-marica-iztok-1-e-v-kritichno-systojanie-news_1380499.html", "text": "      Остава критично състоянието на единия от двамата работници, които по време на ремонт на помпена станция в  ТЕЦ „Марица Изток 1”. Те са  настанени в болницата в Стара Загора. Двамата мъже са на 42 г. и 52 г. Първоначално са приети за лечение в болницата в Гълъбово, но по-късно са преместени в Университетската болница в Стара Загора.      „Състоянието на по-младия продължава да е критично, но при стабилизиращи се основни жизнени показатели”, заяви за Нова телевизия д-р Петко Михайлов.   По-възрастният е претърпял спешна животоспасяваща операция. Това се е случило на 30 октомври.\r\n„Той е в съзнание. Състоянието му, може да се каже, че е задоволително”, заяви д-р Михайлов.  Двамата работници пострадаха тежко по време на ремонт на помпена станция  в ТЕЦ „Марица Изток 1”. Бригада е почиствала шахта на помпена станция за отпадни води. Единият от работниците паднал. Другият се опитал да го хване, но и той е бил повлечен. Вероятно двамата са вдишали отровни  газове.\r\n„Преди да започнат работа са извършили анализ на средата, който не е показал да има задушливи газове. Но по наша информация е имало такива газове, поради което са изгубили съзнание ”, обясни инженер Бележков, представител на „ЕЙ И ЕС Гълъбово”. По думите му най-вероятно не е имало падане, а работниците са изгубили съзнание, докато са били вътре в шахтата.    ", "date": "2019.10.01", "title": "Един от пострадалите работници в ТЕЦ \"Марица Изток 1\" е в критично състояние"}
{"url": "https://www.actualno.com/chronicles/osnovan-e-sofijskijat-universitet-sv-kliment-ohridski-news_1380200.html", "text": "      През 1880 г. Министерството на просвещението на току-що възстановената българска държава внася в Народното събрание проект за Основен закон за училищата, чиято идея е да се създаде българско висше училище, което да приема завършилите обучението си в реалните и класическите гимназии. Едва през 1887 г. е издадена наредба от министъра на просвещението Тодор Иванчов за откриване на педагогически клас към Първа мъжка гимназия в София. Във временния правилник е предвидено функционирането само на историко-филологическо отделение.      На заседанието си от 8 декември 1888 г., отчитайки доброто начало на Висшия педагогически курс, Народното събрание взема решение и приема закон за преобразуването му във Висше училище.   На 29 януари 1889 г. в присъствието на Иван Шишманов, представител на Министерство на народното просвещение, е избран първият ректор на висшето училище – Александър Теодоров-Балан – измежду първите му седем преподаватели – т. нар. „нови седмочисленици“, сред които Любомир Милетич, Иван Георгов и Никола Михайловски. През 1904 г. е преименуван на университет. ", "date": "2019.10.01", "title": "Основан е Софийският университет \"Св. Климент Охридски\""}
{"url": "https://www.actualno.com/society/gornovodenci-pritesneni-za-gorata-i-pytja-si-news_1380053.html", "text": "      За поголовна сеч сигнализираха читатели на . Хората се притесняват, че измежду обозначените дървесни видове се отсичат и здрави. Ситуацията продължавала през цялото лято и до днес, без значение дали е празничен или делничен ден, дърводобивът не спирал. И обясняват, че сечището се намира в близост до Горниводенския манастир \"Свети Свети Кирик и Юлита\".       Образувало се е свлачище, а по думите на горноводенци дори е била наводнена и къща на едно от семействата.    Екипът ни потърси отговор от Изпълнителна агенция по горите на въпроса дали притесненията на гражданите са основателни. По преминаващия от там път се транспортира дървесина от такива, които са отдалечени на около 13 километра на юг от село Лясково.\r\nТрасето е единствено за преминаване поради свлачищни процеси, заради които асфалтовият път от Асеновград към споменатото село, преминаващ покрай НПК Асенова крепост, е затворен за товарни автомобили още от края на 2017 г. Цялото количество добита дървесина от дърводобивни обекти в землищата на Лясково, в района на Държавно горско стопанство-Асеновград и село Добралък, община Куклен - в района на Държавно горско стопанство-Пловдив се транспортира по въпросния пътен участък.   Освен това, проверки от горските инспектори на Регионална дирекция по горите–Пловдив са извършени на споменатите дърводобивни обекти. Не са констатирани нарушения на Закона за горите и подзаконовите нормативни актове. , съобщиха за от Изпълнителната агенция. Съгласно разпоредбите на Закона за горите, глобите за нарушителите са в размер от 50 лева до 3 000 лева. В района на дейността на държавните горски стопанства в Асеновград и Пловдив фирмите изпълнители, които се занимават с усвояване на дървесината, са \"Света гора\", \"Рафи-65 РБ\", \"Антонис-06\" и \"Марконигруп лес\".    ", "date": "2019.10.01", "title": "Горноводенци притеснени за гората и пътя си"}
{"url": "https://www.actualno.com/asia/vjarvate-ili-ne-konsumacijata-na-alkohol-v-rusija-e-namaljala-s-40-news_1380548.html", "text": "      Невероятно, но факт: Доклад на Световната здравна организация, публикуван на 1 октомври, показва, че консумацията на алкохол в Русия е намаляла с 43% от 2003 г. насам.       отдава снижаването на редица мерки, предприети от привърженика на спорта президент Владимир Путин и неговите ограничения върху продажбите на алкохол и насърчаването на здравословния начин на живот, пише АФП.   \"Руската Федерация отдавна се счита за една от най-пиещите се страни в света\", се казва в доклада и се добавя, че алкохолът е основен принос за скока на смъртните случаи през 90-те години.\r\n\"Въпреки това, през последните години тези тенденции са обърнати\", продължава докладът.  Изследването показва 43-процентно понижение на консумацията на алкохол на глава от населението от 2003 до 2016 г., водено от рязък спад в потреблението на алкохол.\r\nАвторите заявяват, че тази тенденция е фактор за увеличаване на продължителността на живота, достигнала исторически връх през 2018 г., при 78 години за жените и 68 години за мъжете. В началото на 90-те години продължителността на живота на мъжете е била едва 57 години.   Последният съветски лидер Михаил Горбачов води антиалкохолна кампания с частична забрана, свалила потреблението от средата на 80-те до 1990 г. Но след разпадането на Съветския съюз консумацията на алкохол избухва и продължава да нараства до началото на 2000-та година.    При Путин в Русия се забранява продажбата на алкохол в магазините след 23 ч., повишава се цената на алкохола на дребно и се работи за премахване на рекламите на алкохол.\r\nПо-рано данните на СЗО показаха, че руските възрастни сега пият по-малко алкохол от техните френски и немски колеги.\r\nМосква също започна борба срещу тютюнопушенето, като миналата седмица обяви забрана дори за частни балкони. Употребата на тютюн от руснаците е спаднала с повече от една пета между 2009 г. и 2016 г., до 30%, според най-новото глобално проучване за тютюнопушене сред възрастни.    ", "date": "2019.10.01", "title": "Вярвате или не: Консумацията на алкохол в Русия е намаляла с 40% "}
{"url": "https://www.actualno.com/society/ogranichavat-dvijenieto-v-avarijnata-lenta-pri-km-20-na-am-trakija-news_1380453.html", "text": "      На 1 октомври, от 9 ч. до 15:30 ч. ще бъде ограничено движението в аварийната лента при км 20 на АМ „Тракия“ в посока Бургас поради ремонтни дейности на виадукта.      Шофьорите да карат внимателно и по път I-1 Ботевград-София, в участъка Бебреш–Ботевград. Поради неравности по пътната настилка скоростта на движение е ограничена до 60 км/ч, съобщиха от АПИ.   Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. ", "date": "2019.10.01", "title": "Ограничават движението в аварийната лента при км 20 на АМ \"Тракия\""}
{"url": "https://www.actualno.com/africa/v-nigerija-razbiha-fabrika-za-bebeta-news_1380457.html", "text": "      Полицията в Нигерия обяви, че са освободили 19 жени и момичета от \"фабрика за бебета\" в най-големия град в страната Лагос, пише Евронюз.      Те били на възраст между 15 и 28 години и най-често били отвлечени и принудени да забременеят, за да бъдат продадени децата, които ще родят.   Момичетата били подмамвани в големия град с обещания за работа, след което били държани като робини и принуждавани да раждат, предаде БГНЕС.\r\n\"Момчетата са били продавани по 1630 щатски долара, а момичетата по 980\", казват от полицията.  Рейдът на полицаите срещу \"фабриката\" бил на 19 септември, но досега се пазела тайна, за да може да бъдат заловени всички организатори на престъпната схема.\r\nДве жени, на 40 и 54 години са арестувани, трета се издирва.   Една от освободените казва, че организаторите на схемата нарочно се опитали да предизвикат раждане, когато била бременна в 7-я месец.    Бебето се родило слабо и в крайна сметка починало. ", "date": "2019.10.01", "title": "В Нигерия разбиха \"фабрика за бебета\" "}
{"url": "https://www.actualno.com/advice/kakvo-blokira-misleneto-na-biznes-organizaciite-news_1380504.html", "text": "       За какво мислите в момента, в който четете това? Според Нобеловия лауреат през главата на средностатистическия човек на ден минават около 20 000 мисли. 20 000! За каква част от тях обаче можем да сме съзнателни и да наблюдаваме, за да можем съответни и да променим ако решим?      Всъщност процесите на индивидуално човешко ниво и тези на организационно не се различават особено. Организациите също “мислят” и също не успяват да са съзнателни за по-голяма част от мисловните си модели. Именно тези модели определят посоката им на развитие, решенията, корпоративната им култура и начинът, по който се справят с предизвикателствата на динамичната бизнес реалност.\r\nКакво ще рече “организацията да мисли” и което е по-интересно - какво влошава качеството на мисленето ѝ много често? Ако темата ви звучи твърде абстрактно, нека дадем пример по-конкретно с мисленето на хората в организацията и в частност - на лидерите.\r\nНеоспорим факт е, че начинът на мислене определя решенията, действията, резултатите и успеха ни. Съответно начинът на мислене на лидерите в една корпоративна организация определя нейната посока и успех. Вдъхновени от работата на Даниел Канеман и редица други изследователи на мисловните модели като Карол Дуек, Ашли Бюканън, Боб Проктър и др, ви предлагаме няколко ценни насоки как да подобрите качеството на мисленето си като бизнес лидер.   Хората сме склонни да опростяваме всичко, да търсим лесни и бързи решения и да не навлизаме дълбоко в детайли, защото това ни отнема много време. В настоящата бизнес реалност обаче не можем да си позволим да се плъзгаме по повърхността повече и да пренебрегваме комплексните проблеми, пред които сме изправени. Необходимо е да развием уменията си да мислим сложно и да изграждаме мисловни конструкции от множество елементи, които са взаимосвързани. С други думи - да мислим системно. На базата на анализ на тази сложност можем чувствително да подобрим и решенията си. Например в ситуация на организационна промяна, вместо да скочим към първия най-лесен и очевиден отговор, е добре да отделим нужното време и да изследваме какво точно се променя и кои са вътрешните и външни заинтересовани лица. Важно е да отчетем какви биха били съпротивите, които хората имат срещу подобна промяна и да се постараем да ги адресираме преди да е твърде късно и сме загубили доверието и ангажираността им. За целта се налага да забавим темпото за момент и да се съсредоточим в детайлите и взаимовръзките на множество елементи.      По същата причина като в т.1 - хората не обичаме дълго време да нямаме решение на даден проблем. Мозъкът ни изразходва твърде много енергия ако трябва дълго време да остави някакъв казус без отговор. В сложните и динамични процеси на съвремието обаче, рядко ще имаме лукса да знаем с точност какво предстои и как да се подготвим, за да реагираме адекватно. И това е напълно нормално. Все повече се скъсява хоризонта на предвиждане на събитията и затова е време да изградим менталната стабилност да работим с неизвестното и да не се поддаваме на изкушението да скачаме в решения само и само, за да си осигурим комфорт. Новият комфорт на успешните лидери се крие в това да се почувстват спокойни пред лицето на неизвестното. Това съвсем не означава да се откажат от визионерството и погледа далеч напред в бъдещето. По-скоро нюансът тук се състои в това да не позволим сложните ситуации, изпълнени с неизвестни, да блокират мисленето и действията ни. Представете си организация, състояща се предимно от мрънкащи и негативно настроени хора, които постоянно обръщат внимание на пречките пред постигането на целите си и всяка трудност се превръща в тема на разговор с минорно звучене, който се носи като мрачна мъгла из коридорите на офиса. Ако това ви звучи твърде познато, то вероятно е, защото голяма част от компаниите все още толерират подобно поведение и вие може би също сте част от такава организация. В условия на силно съревнование и все повече отворен достъп до пазари, конкурентното предимство на организациите все повече се съсредоточава основно в хората и техния творчески капацитет да намират иновативни решения бързо. Затова е важно лидерите в организациите да стимулират първо в себе си, а след това и в екипите си, мислене, което е ориентирано към решения, и да проявяват ниска толерантност към мрънкане и негативизъм. Мозъкът ни е верен слуга, когато знаем как да влияем на процесите в него. Един от ключовите процеси е управлението на вниманието. Ако сега чуете “Не мислете за розов слон” - то вероятно близо 100% от вас са си представили розов слон моментално. На същия принцип ако чуете въпрос “Какво е най-доброто решение, което можем да предложим на този проблем?” - автоматично вниманието ви ще се насочи към потенциалните решения. Силните въпроси, които насочват вниманието на служителите към решения, са един от най-ценните лидерски инструменти за справяне с негативизма и бързо генериране на иновации и напредък.    Обикновено на ръководни постове се назначават хора с богат опит, увереност и знания, които са способни да доведат екипа и компанията до поставените стратегически цели. Често обаче този богат опит и знания се превръщат и в един от най-силните фактори, които блокират качественото мислене на лидерите. Постоянно се изправяме пред нови ситуации, в които старите решения и опит просто не са релевантни. Налага се да приемем, че сега повече от всякога се нуждаем от лидери, които са готови постоянно да учат и да бъдат отворени към идеята да променят възгледите си, стила си на ръководене и в крайна сметка да разкрият нова увереност в себе си. В Дзен будизма съществува или “beginner’s mind” - състояние на пълна отвореност и непредубеденост при изучаване на нещо дори когато вече сме много напреднали в материята. Подобна нагласа е изключително ценна в бизнес средата в момента, тъй като новите предизвикателства изискват нов подход, нова парадигма и не би следвало да разчитаме безрезервно само да предишния си опит и знания. Лидерите на бъдещето се променят и развиват постоянно с темповете, които бизнесът изисква.  За да се върнем към началото на статията - ако на ден през главата ни минават над 20 000 мисли, звучи невероятно да можем да осъзнаем и наблюдаваме съществена част от тях. Това, което можем да направим обаче, е да отделим време да анализираме решенията си и откъде идват. Всички наши нагласи, ценности и вярвания определят как подхождаме към предизвикателствата в ежедневната ни работа. Няма прост начин да разберем какви са подсъзнателните ни мисловни модели, но можем да започнем себерефлексията в тази посока с няколко забавни теста. Вижте видеото и преценете кой е вашият преобладаващ мироглед:\r\nFixed or Growth Mindset Освен Fixed и Growth mindset, съществуват теории за мироглед на изобилието, на взаимната полза, на иновациите и тн, за които ще споделим в следващия материал.\r\nБезспорно имаме много голямо поле за развитие като хора и лидери в организациите си, но най-хубаво е, че нашето индивидуално осъзнаване ще доведе до позитивна промяна в екипите, от които сме част, а в последствие и в цялата организация. Да имаме такова позитивно влияние върху непосредствената среда, която ни заобикаля, звучи вдъхновяващо и със сигурност носи удовлетворение. Очаквайте скоро продължение по темата, в което ще видим как мисловните модели могат да се променят, благодарение на свойството “невропластичност” на мозъка ни.   ", "date": "2019.10.01", "title": "Какво блокира “мисленето” на бизнес организациите?"}
{"url": "https://www.actualno.com/society/sled-serija-ot-skandali-plamen-georgiev-naj-nakraja-podade-ostavka-kato-prokuror-news_1380550.html", "text": "      Пламен Георгиев депозира оставка за освобождаване от длъжността “прокурор”, считано от 2 октомври, потвърдиха за БГНЕС от ВСС.      Най-вероятно оставката ще бъде гледана на заседанието на Прокурорската колегия в сряда - 3 октомври.   Бившият председател на Антикорупционната комисия (КПКОНПИ) Пламен Георгиев беше назначен от правителството за консул във Валенсия, Испания. Решението на Министерския съвет е взето на закрито заседание на 9 август. Въпреки съмненията от страна на и в това дали Георгиев притежава необходимите качества - включително ниво на владеене на езика, многократно защити кандидатурата му. \r\nПо процедура преди да замине за чужбина, Георгиев трябва да поиска от прокурорската колегия на ВСС да прекрати служебните му правоотношения, тъй като длъжността прокурор е несъвместима с тази на консула. Близо обаче това не се случваше, до днес.  Пламен Георгиев на антикорупционната комисия в последния ден на юли и още същия ден оставката му бе одобрена от Народното събрание. Той обясни напускането на поста със скандала с терасата на апартамента му в София, върху която - според Столична община, има построени незаконни постройки. показала, че всичко около доходите и придобиването на имота на Георгиев е чисто, обяви тогава той.\r\nВ началото на август прокурорската колегия на ВСС се събра на извънредно заседание, за да го възстанови на работа като прокурор в специализираната прокуратура. Назначението му там е от 1 август, решиха съдебните кадровици. Пламен Георгиев бе зам.-шеф на специализираната прокуратура преди да оглави антикорупционната комисия.    ", "date": "2019.10.01", "title": "След серия от скандали: Пламен Георгиев най-накрая подаде оставка като прокурор "}
{"url": "https://www.actualno.com/america/chernokoja-uchenichka-izlygala-za-napadenie-ot-beli-deca-news_1380473.html", "text": "      12-годишната ученичка от Вирджиния, която твърдеше, че бели деца са я нападнали по време на междучасие призна, че е лъгала, пише BBC.      Историята на Амари Алън влезе в националните новини на всички големи телевизии в Съединените щати, след като чернокожото момиче обяви, че бели деца са я нападнали и са отрязали питките й, вързани по традиционен за тъмнокожите американци начин.   Случаят придоби дори политически отенък, защото съпругата на вицепрезидента преподава в училището, от което са децата.\r\nСемейството на Амари Алън се извини за лъжата на дъщеря им и каза, че \"съжаляват за болката и неудобството, които тя е причинила\".  Момичето си признало лъжата, след като разследващи отишли у дома й, за да искат повече подробности за нападението.\r\n\"Извиняваме се на местната общност, която изрази съпричастност и подкрепа за дъщеря ни, а тя предаде вашето доверие.\", написаха още семейство Алън.   В обръщението на родителите на момичето, специално бяха споменати трите момчетата, които Амари Алън обвини, че я притиснали към земята и отрязали плитките й.    В разказа си момичето каза, че момчетата \"й устроили засада\", запушили й устата и започнали да режат плитките й, защото \"били грозни\".\r\nУчилището, за което семейство Алън плаща около 12 хиляди долара годишно, обяви, че разследва инцидента.\r\nСлед последните разкрития от учебното заведение казаха, че изпитват облекчение, че истината е излязла наяве. ", "date": "2019.10.01", "title": "Чернокожа ученичка излъгала за нападение от бели деца "}
{"url": "https://www.actualno.com/showbusiness/gospodarka-na-zloto-2-trygva-po-ekranite-news_1380572.html", "text": "       Световната гала премиера на \"Господарка на злото 2\" мина триумфално на 30 септември в Холивуд, съобщават световните агенции. В емблематичния , стотици фенове и гости имаха възможността да бъдат сред първите, видяли продължението на филма от 2014 година.      Приказна атмосфера в духа на Господарка на злото 2 и решена в емблематичните символи на продукцията – такава беше обстановката, в която всички гости се почувстваха още \"по-близо\" до магията на филма. По червения килим минаха всички звезди от продукцията, а появата на очаквано се превърна в абсолютната кулминация на събитието. Тя се превъплъщава отново в една от любимите си роли, на Злодеида, както сама споделя. В стилистиката на емблематичния си образ и в компанията и на децата си, тя се появи с впечатляващата черна кожена рокля, която носеше и на премиерата на първия филм.     , която изгрява в продължението на приключенския филм в ролята на кралица Ингрит, също бе ослепителна в елегантния си тоалет. Ел Фанинг, която буквално израстна пред очите на зрителите от първия път в ролята на принцеса Аврора до сега, се отличи с ярко присъствие в приказна зелена рокля.  Дизайнерите на костюмите и продукцията Елън Мирожник и Патрик Татопулус, режисьорът Йоахим Рьонинг, певицата Бебе Рекса, която участва в съзадаването на саундтрака на филма, както и много други членове на творческия екип на продукцията минаха по червения килим и заслужено обраха овациите от всички присъстващи.\r\nФилмът ще се появи по кината точно на 18 октомври, преди Хелоуин, за да потопи  злителите в магичния си свят.    ", "date": "2019.10.01", "title": "\"Господарка на злото 2\" тръгва по екраните"}
{"url": "https://www.actualno.com/politics/borisov-bylgarija-e-treta-po-artefakti-v-evropa-news_1380558.html", "text": "      \"Страната ни е с изключителен туристически потенциал и е трета по брой артефакти в Европа след Гърция и Италия\", заяви министър-председателят по време на срещата си с принцесата на Йордания - Нейно кралско височество . \"Йордания е изключително важен и желан партньор за България. Ние оценяваме ролята и влиянието на Кралството в регионален и глобален план затова целта пред България е да развиваме взаимноизгодни отношения в области от стратегическа важност за двете страни\", подчерта той.      Премиерът и принцесата разговаряха за развитието на културно-историческия туризъм и на програмите за внедряване на обучението за съхранение на културното наследство от най-ранна възраст, съобщиха от правителствената информационна служба. Министър-председателят акцентира, че туризмът като икономически сектор, въпреки голямата международна конкуренция, все повече утвърждава България като разпознаваема и предпочитана дестинация. Близо 12% от БВП у нас се формира от туризма, който през миналата година привлече за първи път над 9,2 млн. чуждестранни гости. Секторът обхваща 11 на сто от общата заетост в страната и заедно със съпътстващите го индустрии е част от устойчивото развитие на икономиката на България.   Принцеса Фираз е посланик на добра воля на и председател на \"Петра Нешанъл Тръст\" – най-старата национална неправителствена организация в областта на опазването и съхраняването на наследството на Йордания.\r\nПо време на посещението на принцесата  у нас бе договорено да стартира пилотна инициатива за обучение на подрастващите в съхранение и опазване на културното наследство като се ползва опитът на \"Петра Нешанъл Тръст\" за представяне на историческите паметници по подходящ и автентичен начин.   ", "date": "2019.10.01", "title": "Борисов: България е трета по артефакти в Европа   "}
{"url": "https://www.actualno.com/society/prez-2020g-pytuvame-do-velikobritanija-s-mejdunarodni-pasporti-news_1380594.html", "text": "      Международни паспорти ще са необходими за пътуване към Великобритания през 2020 г., съобщава Министерство на външните работи.      Британското правителство планира постепенно да ограничи възможността  за пътуване от и за с лични карти през 2020 г, ако  страната напусне без споразумение, т.нар. Brexit без  сделка. Все още не е обявено от кога ще влязат в сила новите изисквания.   Затова от външно министерство препоръчват на българските граждани, които планират пътувания във Великобритания през 2020 г., да притежават и носят със себе си валиден международен паспорт с биометрични данни.\r\nМеждувременно стана ясно, че 16 500 българи са подали декларации за уседналост в Обединеното кралство през август. Те са над 2 пъти повече от тези през юли, когато искащите уседналост са 6900 души.  Българите са сред най-активните европейски граждани, търсещи уседналост на Острова. Този статут е нужен, за да останат във Великобритания след Brexit. Крайният срок за кандидатстване по Схемата за уседналост е 31 декември 2020 г., а при постигане на споразумение с ЕС този срок ще бъде 30 юни 2021 г\r\nАктуална информация, свързана с Brexit, може да бъде намерена и на сайта на в раздел „Какво трябва да знаем за Brexit?“, както и на сайта на българското .    ", "date": "2019.10.01", "title": "През 2020г. пътуваме до Великобритания с международни паспорти"}
{"url": "https://www.actualno.com/europe/ruski-deputat-pokani-greta-tunberg-za-rech-v-dumata-v-moskva-news_1380480.html", "text": "      Депутат в Русия отправи официална покана до шведската тийнейджърка Грета Тунберг да държи реч в парламента в Москва, в присъствието на руски младежи, пише РИА новости.      Заместник-председателят на парламентарната комисия по природните ресурси Василий Власов написал писмо до посолството на Швеция в Русия, в което отправя поканата.   \"Известна ми е тревогата на младежите в Русия по отношение на проблема с екологията в глобален мащаб, както и колко е трудно на възрастните политици да постигнат компромис, дори по такива важни въпроси.\", пише Власов в писмото, което беше пуснато и до руските медии.\r\n\"От свое име ви каня да държите реч пред руски младежи в Думата, на удобна за вас дата.\", казва Власов в молбата си към 16-годишната еко активистка.  Василий Власов подчерта, че е най-младия депутат в руската Дума и допълни, че се възхищава на силата на волята, с която Грета Тунберг се бори за спасението на планетата. ", "date": "2019.10.01", "title": "Руски депутат покани Грета Тунберг за реч в Думата в Москва "}
{"url": "https://www.actualno.com/blagoevgrad/zemetresenie-e-registrirano-kraj-simitli-news_1380494.html", "text": "      Земетресение с магнитуд 2,2 по скалата на Рихтер е регистрирано на територията на България, в Благоевградско, предаде БГНЕС.      Земният трус е регистриран в 4,51 ч. тази сутрин с епицентър село Долно Осеново, североизточно от Симитли и югоизточно от Благоевград, с дълбочина 13 км, уточняват от Геофизичния институт на БАН.    ", "date": "2019.10.01", "title": "Земетресение е регистрирано край Симитли "}
{"url": "https://www.actualno.com/politics/komisiite-v-ep-kazaha-da-na-marija-gabriel-news_1380604.html", "text": "      Мария Габриел е единодушно одобрена от ресорните комисии на Европейския парламент. Тя се представи убедително на , като показа компетентност в широкото портфолио, което ще управлява следващите 5 години - .      \"Мария Габриел направи силно впечатление по време на изслушването тази вечер и е напълно готова да поеме ролята на европейски комисар по иновациите и младежта. Особено ми е приятно, че кандидат-комисарят подчерта силната връзка между образованието, научните изследвания и иновациите\", заяви Кристиан Ехлер пред в. , евродепутат от ЕНП и говорител по въпросите за промишлеността, изследванията и енергетиката в ЕП.   \"Портфолиотото на Мария Габриел, в което влиза изследователската дейност, е едно от съществените, защото ако искаме да поддържаме устойчиво развитие на Европа, с всички предизвикателства, пред които сме изправени, изключително се нуждаем от изследвания и иновации. Това ще е решаващо. Нуждаем се от комисар, който може да дефинира финансирането и да открои ресора в следващата многогодишна финансова рамка. Значението, което му отдава комисията, е много високо\", посочи председателят на комисията по промишленост, изследвания и енергетика  Адина-Йоана Вълян (ЕНП, Румъния).\r\n\"Изслушването беше много интересно. Имаме широко портфолио. Културното разнообразие е в ДНК на европейската политика и това беше отразено във въпросите и отговорите тази вечер. Беше интересна и задълбочена дискусия\", посочи председателят на комисията по култура и образование Сабине Ферхайен (ЕНП, Германия).    \"По неофициална информация и двете ресорни комисии единодушно одобряват кандидатурата на #GabrielМariya за еврокомисар след изслушването ѝ вчера!\", написа евродепутатът от ГЕРБ/ЕНП Асин Адемов в Twitter.         Лидерът на ЕНП в Европейския парламент Манфред Вебер изтъкна силното представяне на Мария Габриел и ирландеца Фил Хоган (номиниран за еврокомисар по търговията). \"Те са правилните хора на правилното място и единодушното им увърждаване е повече от заслужено\", написа Вебер в социалната мрежа.\r\nИзслушванията на кандидатите за еврокомисари ще продължат до 8 октомври, а гласуването на новата комисия в Европарламента ще бъде на 23 октомври. ", "date": "2019.10.01", "title": "Комисиите в ЕП казаха \"ДА\" на Мария Габриел"}
{"url": "https://www.actualno.com/crime/granata-izbuhna-v-sklad-i-rani-tejko-myj-news_1380688.html", "text": "      Мъж е ранен тежко след експлозия на в склад за вторични суровини в Разлог, предаде БГНЕС.      Тази сутрин около 10:45 ч. на телефон 112 е получен сигнал за експлозия на граната в склад за вторични суровини на  фирма от Симитли в .   Пострадал е работник, който е с тежка травма на ръката. Откаран е с транспорт на фирмата до частната болница в Благоевград, и е претърпял тежка операция.\r\nВ момента в цеха, който е затворен, се прави проверка от Областната инспекция на труда, както и от Специализирания отряд за борба с тероризма /СОБТ/ – София. Произходът на гранатата се изяснява.   ", "date": "2019.10.01", "title": "Граната избухна в склад и рани тежко мъж"}
{"url": "https://www.actualno.com/crime/vks-iztegli-deloto-na-polfrijman-s-dve-sedmici-napred-za-7-oktomvri-news_1380577.html", "text": "      ВКС изтегли с две седмици напред делото за предсрочното освобождаване на като насрочи процеса за 7 октомври. Преди това решение той беше предвиден за 23 октомври.      Полфрийман в момента е в Центъра за временно настаняване на чужденци в Бусманци в очакване да бъде освободен. Именно това е сред мотивите за решението на съда.   В разпореждането на върховните съдии се посочва, че заради широкия и разпространената информация, че австралиецът е , се налага сроковете да бъдат съкратени.\r\n\"Посочената дата на заседанието е определена след съгласуване и преценка  на състава, ангажиран за разглеждане и решаване на делото, съобразена е  със служебната ангажираност на съдиите, като осигурява и достатъчен  период от време за подготовка на страните\", се подчертава в разпореждането.  Предсрочното освобождаване на Полфрийман, който излежа малко повече от 12 години от 20-годишната си присъда, предизвика скандал. поиска преразглеждане на делото и връщане на осъдения в затвора. , че Полфрийман има две забрани да напусне страната. А адвокатът му - Калин Ангелов обяви, че целия този процес срещу австралиеца е форма на  ", "date": "2019.10.01", "title": "ВКС изтегли делото на Полфрийман с две седмици напред за 7 октомври "}
{"url": "https://www.actualno.com/crime/dvama-velosipedisti-se-sblyskaha-edinijat-e-s-opasnost-za-jivota-news_1380691.html", "text": "      71-годишен велосипедист и 42-годишна велосипедистка се сблъскаха на велосипедната алея на Вълнолома във Варна, съобщиха от МВР.      Вследствие на инцидента мъжът пада на земята и получава фрактура на черепа, настанен е за лечение в МБАЛ \"Св. Анна\", с опасност за живота.   По случая има образувано досъдебно производство. ", "date": "2019.10.01", "title": "Двама велосипедисти се сблъскаха, единият е с опасност за живота"}
{"url": "https://www.actualno.com/crime/ima-zapoved-za-ekspulsiraneto-na-djok-polfrijman-news_1380732.html", "text": "      Има издадена заповед за експулсирането на Джок Полфрийман, обяви директорът на Дирекция \"Миграция\" в МВР Николай Николов. Двамата с вътрешния министър присъстваха на откриването на учебната година в Академията на МВР, пише 24 часа. Причината за това била създадената сериозна заплаха за обществения ред.      Заповедта за експулсиране обаче, все още не била изпълнена, защото  Полфрийман няма  валиден документ за самоличност и е с наложена от съдебната власт  забрана за напускане на страната.   Оказа се, че адвокатът му Калин Ангелов е обжалвал първата забрана за    напускане на България, издадена през 2007 г. Тогава целта й е била да    осигури неговото присъствие по време на наказателното производство,    което приключва с влизането в сила на присъдата, пише News.bg. Очаква се скоро СГС да се произнесе по тази жалба.\r\nОсвен това Ангелов обяви, че задържането в Центъра в Бусманци и призова австралийските власти да побързат с издаването на валидни документи.  Австралийските власти пък уверили българското МВР, че издаването на  документи вече е в ход, стана ясно от думите на директора на  \"Миграция\" Николов. Министър Младен Маринов пък обясни, че австралиецът е в настанен в Центъра в Бусманци заради неговата сигурност и заради това, че казусът е към \"Миграция\". В момента той не създава проблеми в Центъра, държи се нормално, каза още Николов.\r\nМалко по-рано днес ВКС обяви, че заради обществения интерес изтегля с 16 дни началото на касационното разглеждане на делото за условно предсрочно освобождаване на Полфрийман. Мотивацията на съда можете да прочетете в    Джок Полфрийман ще бъде уведомен за насроченото за 7 октомври заседание на ВКС.     ", "date": "2019.10.01", "title": "Има заповед за експулсирането на Джок Полфрийман"}
{"url": "https://www.actualno.com/business/belene-s-licenz-do-kraja-na-godinata-6-ti-blok-na-aec-kozloduj-shte-raboti-oshte-10-godini-news_1380677.html", "text": "      До края на годината или най-късно в началото на следващата година, Агенцията за ядрено регулиране (АЯР) трябва да лицензира проекта за изграждане на АЕЦ \"Белене\" с оглед промените в законодателството и изискванията на Европейската комисия.      Това обяви енергийният министър Теменужка Петкова по време на церемония, на която беше официално подписан договорът за удължаване на лицензията на Шести блок в АЕЦ \"Козлодуй\", предаде репортер на БГНЕС.   Председателят на агенцията Лъчезар Костов потвърди, че в \"обозримо бъдеще, до месеци\", ще бъде издаден необходимият лиценз.\r\nНа срещата присъства директорът в \"Росатом\" Сергей Маргелов, който заяви, че компанията му следи с интерес конкурсната процедура за стратегически инвеститор. Той припомни, че през август руснаците са подали заявка за участие в заедно с още 12 кандидати.  \"По отношение на участието в консорциуми, безусловно ние приветстваме такъв формат. Осъзнаваме, че такъв голям проект не може да бъде реализиран само от една компания. Ако в рамките на преговорите бъде сформиран такъв консорциум, при подаване на заявката, това бъде разгледано и одобрено от българската страна, \"Росатом\" ще участва в него\", каза той.\r\n\"Сега процедурата се разглежда и топката е в българската страна. Твърде рано е да се говори за каквито и да било имена на партньори и форми на участие\", обясни руският представител. припомня, че проектът \"Белене\" вече прехвърли 35 години. Предлагаме ви няколко факта по сагата, на  които и сега никой от ранга на министър Петкова и по-важно – специално Бойко  Борисов, не обяснява. Можете да ги прочетете в        \"Днес е един хубав ден за България, за българската икономика, защото  мястото и ролята, която има АЕЦ \"Козлодуй\" в енергийната система на  страната, в икономическото развитие на страната е изключително важно.\"  Това заяви още министърът на енергетиката Теменужка Петкова, след като лицензът за 6-ти блок на ядрената централа беше удължен за следващите 10 години.\r\nСлед осъществяването на редица дейности за удължаване на живота на реакторите преди две години 10-годишен лиценз получи и 5-и блок на централата.\r\nМинистър Петкова припомни, че това е централата която дава повече от 34% от електрическата енергия на страната.\r\n\"Това е централата, която ни гарантира чиста енергия на достъпни цени. Това е централата, която дава възможност българските потребители, българската икономика да се възползва от нейния ресурс и възможности\", добави министърът.\r\n\"С издаването на лицензията стана ясно, че нашата електроцентрала работи при спазване на най-високите стандарти за сигурност и безопасност. Тя може да се сравнява с най-сигурните ядрени централи в света. Това е едно много сериозно признание за хората, които работят в централата, за нашите колеги и партньори от \"Росатом\", обясни Петкова.      По думите на министъра днешният ден е важен, защото правителството е изпълнило един от своите приоритети в сектор \"Енергетика\" - \"това да гарантираме сигурността на енергийната система и да осигурим на потребителите и бизнеса цена на ел. енергия, която е достъпна и енергия, която е чиста”.\r\nПеткова припомни, че \"АЕЦ \"Козлодуй\" бележи рекордна печалба за миналата година - 167 млн. лв. За първите 8 месеца на 2019 г. нетната печалба на дружеството е над 270 млн. лв. ", "date": "2019.10.01", "title": "\"Белене\" с лиценз до края на годината, 6-ти блок на АЕЦ \"Козлодуй\" ще работи още 10 години"}
{"url": "https://www.actualno.com/europe/edin-ubit-i-deset-raneni-pri-napadenie-vyv-finlandija-snimki-news_1380693.html", "text": "      Най-малко един човек е загинал след нападение от въоръжен с меч в професионалния колеж \"Норт Саво\" в търговския център \"Херман\" във финландския град Куопио.      Инцидентът е станал в 12:50 ч. местно време, съобщи местната полиция.\r\nФинландските медии, цитирани от \"Спутник\", съобщават, че 9 души са ранени, а един човек е арестуван по подозрение за нападението.    Полицията е била принудена да използва огнестрелно оръжие, предаде БГНЕС.\r\nOчевидец разказва, че студент е влязъл в клас с меч и е намушквал \"колкото е възможно повече хора\".      Полицията е отцепила мола и е евакуирала посетителите. В момента на местопроизшествието са спасителни екипи и линейки. ", "date": "2019.10.01", "title": "Един убит и десет ранени при нападение във Финландия (СНИМКИ)"}
{"url": "https://www.actualno.com/asia/grandiozen-voenen-parad-otbeljaza-70-g-komunisticheski-rejim-v-kitaj-video-i-snimki-news_1380748.html", "text": "       В Китай започна днес тържественото отбелязване на 70 години от идването на власт на комунистическия режим, предаде Франс прес.       В чест на годишнината на площад \"Тянанмън\" бяха изстреляни 70 топовни залпа. Китайският премиер Ли Къцян официално обяви началото на тържествата.   На церемонията, на която присъстват президентът Си Цзинпин и други сегашни и бивши китайски лидери, бе изпълнен националният химн на Китай. След това президентът Си започна своята празнична реч.\r\n\"Нищо не може да разклати основите на нашата велика нация. Нищо не може да попречи на нацията и на китайския народ да вървят напред\", каза Си Цзинпин от тераса на южната стена на Забранения град - там, където на 1 октомври 1949 г. китайският комунистически лидер Мао Цзедун обявява създаването на Китайската народна република.     През площад \"Тянанмън\" премина грандиозен военен парад с участието на 15 000 военни, 160 самолета, десетки балистични ракети и други оръжия.\r\nСи наблюдава парада от тераса на южната стена на Забранения град.    Камиони, пренасящи оръжия - включително ракета, която може да носи ядрена бойна глава и е проектирана да избягва защитите на САЩ - преминаха на площада, с който Китайската комунистическа партияпоказва възхода си като все по-амбициозна глобална сила, предаде Асошиейтед прес.\r\nАрмията показа някои от най-усъвършенстваните оръжия на Китайската народна република, част от които досега не бяха виждани от широката общественост. Колони от военни маршируваха край президента Си Цзинпин и други лидери на площад Тянанмън, символичното политическо сърце на страната. Хиляди зрители развяваха китайски знамена, а ниско в небесата летяха изтребители.   Парадът показа нагледно бързото развитие на китайските оръжейни технологии. Според чуждестранни анализатори Пекин е близо до паритет със САЩ, Русия и Европа при ракетите, дроновете и в някои други области. Китайската народноосвободителна армия е най-голямата в света, с 2 милиона мъже и жени в униформа. Въоръжените сили на Пекин работят по изтребители, първия китайски самолетоносач и ново поколение подводници с ядрени двигатели.\r\nЗа пръв път бяха показани системите \"Дунфън 17\", ракетата-носител на свръхзвуков летателен апарат, който според чуждестранни анализатори може да извършва високоскоростни маневри с цел избягване на противоракетна отбрана. Показана беше и ракетата Дунфън 41, с обхват до 15 хиляди километра. Смята се, че тя може да носи до 10 до 12 бойни глави, които да поразят отделни цели.    Показаната за пръв път стратегическа крилата ракета \"Дунфън 100\" може да се използва за унищожаване на укрепени цели и бункери, според китайски медии, цитирани от ТАСС.\r\nПоказана беше и нова модификация на стратегическия бомбардировач H-6N (основан на съветския Ту-16), разработен с цел да може да носи стратегическа крилата ракета \"Дунфън 10А\".\r\nАкцентът върху ракети и други оръжия с голям обхват отразява стремежа на Пекин да измести Вашингтон като водеща сила в региона и да наложи своите претенции към Тайван, Южнокитайско море и други спорни територии, отбелязва АП.\r\nСлед десетилетия нестабилност през епохата на Мао Цзедун страната се отвори и успя да измъкне от бедността близо един милиард души, а сега е напът да изпревари американката икономика като най-мощната в света. Промяната в страната е удивителна. Инфраструктурата, общественият транспорт, военните умения, технологичните иновации превърнаха Китай в една от най-динамично развиващите се страни на планетата.   В Хонконг бурните протести срещу континентален Китай вече продължават над 100 дни, вдъхвайки нов живот на движение, според което Пекин се стреми да наложи ограничения на процъфтяващия демократичен начин на живот в Хонконг.\r\nМоже би в очите на международната общност най-осъдителна е кампанията на китайските власти за насилствено задържане на стотици хиляди мъже от уйгурското малцинство в китайския Синцзян-Уйгурски автономен район като част от план за \"преобразоването\" на хора, които според Пекин носят риска от разпространяване на ислямска радикализация.\r\nМалка е вероятността следващите 70 години на Китай да бъдат като досегашните. Скоро страната ще се сблъска с бързо намаляване на населението в трудоспособна възраст, което ще изсмуква пенсионните системи и ще предизвика икономически затруднения за непропорционалния брой по-възрастни хора, които се нуждаят от грижи. Като се има предвид промяната в демографския баланс на страната в полза на по-възрастните хора, моментът не е най-подходящ за забавяне на икономическия растеж от двуцифрен до 5%.\r\nИма обаче и тенденции, вдъхващи оптимизъм. С увеличаването на заплатите на работещите на по-ниски позиции, Китай направи това, което успешни източноазиатски страни постигнаха по-рано - Пекин се съсредоточи върху производството на стоки с висока добавена стойност с по-добре обучени работници и по-развит износ.\r\nКитайският напредък в 5Джи (5G) технологиите и безпилотното управление на автомобили например е сред най-впечатляващите в света. Пекин успешно прати космически апарат на Луната. Очаква се да пусне собствена дигитална валута след няколко месеца, което може да позволи по-голяма гъвкавост на управляващите за гарантиране на безопасността на трансакциите и в борбата срещу ширещото се пране на пари. ", "date": "2019.10.01", "title": "Грандиозен военен парад отбеляза 70 г. комунистически режим в Китай (ВИДЕО и СНИМКИ)"}
{"url": "https://www.actualno.com/ruse/prokuraturata-v-ruse-obrazuva-dosydebno-proizvodstvo-za-pojara-v-dunarit-ad-news_1380731.html", "text": "      Окръжна прокуратура - Русе разследва във военния завод „Дунарит“, съобщиха от държавната обвинителна институция.      Образуваното досъдебно производство е по от Наказателния кодекс. Разпитани са свидетели и са изискани документи. Създадена е организация за извършване на оглед на мястото на инцидента. Разследването е възложено на следовател, определен за работа по особено сериозни произшествия. Предстои назначаване на експертизи за причините за пожара и за размера на вредите. Припомняме, че според ръководството на завода . Разследващите обаче все още нямат версия, защото не са влизали на територията на цеха.\r\nДенонощното наблюдение на завода продължи до понеделник. Лабораторията на регионалната екоинспекция не е измерила замърсяване на въздуха и хората в околните населени места са спокойни.   ", "date": "2019.10.01", "title": "Прокуратурата в Русе образува досъдебно производство за пожара в „Дунарит“ АД"}
{"url": "https://www.actualno.com/america/novi-obvinenija-sreshtu-donald-trymp-tozi-pyt-ot-premiera-na-avstralija-news_1380468.html", "text": "      Доналд Тръмп се е опитал да накара премиера на Австралия да помогне за дискредитирането на разследване срещу него, пише AFP.      Агенцията цитира материал на The New York Times, в който пише, че президента на САЩ се опитал да накара австралийския лидер Скот Морисън да помогне на неговия съюзник, главния прокурор Уилям Бар, да дискредитират специалния следовател Робърт Мълър, който ръководеше разследване срещу Тръмп.   Вестникът цитира двама неназовани държавни служители, които казват, че Тръмп поискал помощта на Морисън в телефонен разговор, също както направил това при искането към президента на Украйна да бъде разследван сина на основния му политически опонент Джо Байдън.\r\nВ друг паралел със случая Зеленски, Белият дом ограничил достъпа до записа на разговора между Тръмп и Морисън, както опита да направи със записа на разговора с Владимир Зеленски.  Разговорът с украинеца доведе до начало на процедура, която може да доведе до опит за импийчмънт на Тръмп.\r\nПървоначалното разследване на ФБР за евентуална намеса на Русия в президентските избори в САЩ през 2016 г., което след това се превърна в разследването на Робърт Мълър, започна след информация, подадена на федералните агенти от разузнаването на Австралия, припомня Ню Йорк Таймс.   Намесата на Мълър се наложи, след като Доналд Тръмп уволни директора на ФБР Джеймс Коми.    Министър-председателят на Австралия потвърди, че е провел телефонен разговор с Доналд Тръмп, в който американеца искал от него да разследва специалния следовател Робърт Мълър,\r\nСкот Морисън каза, че президентът на САЩ поискал от него да му помогне да събере информация за разследването на Мълър, който проверяваше дали Русия се е месила в изборите за президент в САЩ и дали Тръмп е имал нелегални контакти с руснаците. ", "date": "2019.10.01", "title": "Нови обвинения срещу Доналд Тръмп - този път от премиера на Австралия"}
{"url": "https://www.actualno.com/society/zakrivat-10-doma-za-hora-s-uvrejdanija-do-2021-a-news_1380736.html", "text": "      До края на 2021 г. ще закрием 10 специализирани институции за . Пет от тях са домове за лица с умствена изостаналост, а останалите са за хора с психични разстройства. Това обяви заместник-министърът на труда и социалната политика , цитирана от БГНЕС.  На 1 октомври - Международния ден на възрастните хора тя посети дома за стари хора „Надежда“ в район „Илинден“.      До 1.01.2035 г. Около 5300 души трябва да бъдат изведени от  79 институции, които ще бъдат закрити.   А до края на 2025 г. домовете за стари хора ще бъдат реформирани и ще се промени механизма им на финансиране.\r\n„Стартираме с 10 пилотни дома, които са в най-лошо битово състояние. Това са домове за хора с и хора с увреждания. В почти всички случаи те са в извън населени места, в отдалечени села. Първият ангажимент, който сме поели е със средства от две оперативни програми, програмата „Региони в растеж“, малко над 43 млн. лв. и със средства от Европейския социален фонд около 280 млн. лв. да реформираме тези услуги като създадем нова, модерна и интегрирана здравно-социална услуга. Необходимо е не само жилищните и битови условия в тези домове да бъдат подобрени, но да се създаде и коренно различна грижа“, каза зам.министър Русинова. Според нея 800 души ще могат да ползват новосъздадените услуги, които ще се предоставят в партньорство с общините, като ще  изискват тези домове да са в жилищни квартали и да са близко до болници.  „Другата ни амбиция е сериозно да развием и услугите в домашна среда. От началото на програмите „личен асистент“, „социален“ и домашен помощник“ в последните 10 години над 120 000 души са ги използвали. Тази година за първи път надградихме услугата на личните асистенти с т.нар. „Патронажна грижа за възрастни“ като идеята е в рамките до 2 часа на ден, отново през общински проекти, медицинско лице да посещава възрастни, самотно живеещи и хора с увреждания“, заяви още тя и добави, че в такава грижа ще могат да използват 13 000 души.\r\nРусинова поясни, че в София набирането на заявки ще започне в началото на ноември. Тя обяви още, че до 2021 г. ще бъдат създадени 100 нови услуги в подкрепа на над 2200 лица с увреждания. Сред тях има дневни центрове за грижи за хора с психични страдания и интелектуални затруднения.   През 2021 г. ще бъде приета Карта на услугите. На базата на конкретните потребности във всяко населено място ще се решава дали да бъде създаден дом за възрастни или център за хора с умствени увреждания, деменция и пр., обеща Русинова и допълни, че от догодина се очаква повишаване на пенсиите с минимум 6%. Увеличението е заложено в бюджета за държавно обществено осигуряване и предстои да бъде гласувано от депутатите.     ", "date": "2019.10.01", "title": "Закриват 10 дома за хора с увреждания до 2021-а"}
{"url": "https://www.actualno.com/balkani/generalnata-stachka-shte-zasegne-obshtestvenija-transport-i-feribotite-v-gyrcija-news_1380687.html", "text": "      В сряда 24-часова генерална стачка в Гърция и протест срещу новите трудови закони на правителството ще засегнат обществения транспорт и трафика в центъра на Атина. Това пише електронното издание на вестник Kathimerini, цитирано от агенция \"Фокус\".      В резултат на втората обща стачка за толкова седмици, обявена от профсъюза на държавните служители ADEDY, в сряда няма да има обслужване на метрото в Атина, електрическата железопътна линия ISAP, крайградската железница Проастиакос и националната железопътна мрежа. Работниците в метрополитена и ISAP също решиха също да спрат работа за три часа в четвъртък, въпреки че във вторник не беше ясно кога ще се случи това.\r\nАвтобусите и тролейбусите в Атина ще работят за част от деня в сряда, като започват в 09:00 и спират в 09:00, докато трамваят ще извършва обслужване само от 09:00 до 15:00.   Автобусите няма да работят през целия ден в Солун, докато работниците в градската транспортна администрация ще се съберат в центъра на протестна акция в 10:30 ч.  Пътническите фериботи също ще останат на котва в пристанищата в Пирея, Рафина и Лаврио, прекъсвайки обслужването до и от островите, докато служителите на контейнерните терминали ще проведат протестен митинг в центъра на Пирея.\r\nЖурналистите също ще се присъединят към 24-часовата национална стачка в сряда.      ", "date": "2019.10.01", "title": "Генералната стачка ще засегне обществения транспорт и фериботите в Гърция"}
{"url": "https://www.actualno.com/politics/bojko-borisov-se-razgranichi-ot-iskaneto-za-zakrivane-na-bhk-news_1380750.html", "text": "      Премиерът се разграничи от искането на коалиционните си партньори да бъдат предприети мерки от страна на българската прокуратура за закриване на Българския хелзинкски комитет (БХК). \"Дори не сме обмисляли подобен вариант\", заяви Борисов в предаването \"Свободна зона\" по ТВ Европа днес.      \"Аз никога не коментирам работата на други партии и техните решения. В нашето коалиционно споразумение има текстове, които спазваме. Така че какво са решили ВМРО си е право на тази партия. Ако ме питате за моето лично мнение, аз винаги съм бил за свободата и на словото, и за свободата на изразяване на различни позиции. С Хелзинкския комитет, в случаите, когато се е налагало, сме работили добре и не виждам абсолютно никаква логика мен да ме питате за това дали съм за или не\", каза Борисов в отговор на въпроса каква е оценката му за искането на ВМРО-БНД.   \"Неправителственият сектор е изключително важен като коректив на всяко едно управление, защото думата \"власт\" не я харесвам. И винаги когато са ни подавали сигнали, които сме могли да ги обработим, ние сме се съобразявали с тях. Така че от ГЕРБ нямаме такива предложения\", заяви още премиерът.\r\nОт своя страна от днес потвърдиха в обръщение към медиите убеждението си, че внеслите искането политици Ангел Джамбазки и  Александър Сиди, \"използват организацията ни, за да си осигурят достъп до мащабно и безплатно медийно отразяване в дните на предизборна надпревара\".   ", "date": "2019.10.01", "title": "Бойко Борисов се разграничи от искането за закриване на БХК"}
{"url": "https://www.actualno.com/balkani/nad-20-mlrd-evro-trjabvat-za-zapadnite-balkani-do-2030-a-news_1380722.html", "text": "      За модернизиране на основната Трансевропейска транспортна мрежа (TEN-T) на територията на шестте държави в района на , трябват 20,6 милиарда евро, обяви министърът на транспорта, информационните технологии и съобщенията .      Той взе участие на регионална кръгла маса в Подгорица, Черна гора, съобщиха от министерството на транспорта. Желязков добави, че тези впечатляващи като размер инвестиции са непосилни за бюджетите на отделните страни, затова  изрази надежда, че Европейският съюз ще продължава да подкрепя изграждането на инфраструктура в Балканския регион.   Росен Желязков посочи, че през последните години са предприети много инициативи на европейско и междуправителствено ниво, което показва амбицията на Европейската комисия и на държавите, за развитие на транспортния сектор в Западните Балкани. Като пример той даде създаването на железопътния коридор за товарни превози \"Алпи–Западни Балкани\", който свързва 5 държави – Австрия, Словения, Хърватска, Сърбия и България.\r\nВ същото време, Европейската комисия прие предложението на България, връзките на страната към Сърбия и Северна Македония да бъдат включени към приоритетния коридор от основната Трансевропейска мрежа - \"Ориент/Източно–Средиземноморски\". Принадлежността на тези участъци към коридора, ще бъде потвърдена в новия Механизъм за свързване на Европа след 2021 г.  Българският министър заяви, че развитието на ефективна транспортна мрежа в и съседните региони, изисква не само огромни финансови ресурси, но и добра координация, единни стандарти и процедури. \"Затова е важно да бъдат изградени липсващите участъци от общите коридори на територията на Западните Балкани, както и да бъдат модернизирани съществуващите трасета\", добави той.\r\nСред железопътните проекти, които ще подобрят свързаността в направлението Изток – Запад, в частта от София до страните от Западните Балкани, са модернизацията на жп линиите от София до границите със Сърбия и Северна Македония.        ", "date": "2019.10.01", "title": "Над 20 млрд. евро трябват за Западните Балкани до 2030-а"}
{"url": "https://www.actualno.com/society/egipetskijat-leshojad-i-deca-sportisti-se-sreshtat-na-lekoatleticheskata-pista-news_1380751.html", "text": "      LIFE проектът „Нова надежда за египетския лешояд“ на БДЗП, който обединява институции и организации от 14 страни от Балканския полуостров, Близкия Изток и Африка, подкрепя един от дните на дългогодишното спортно състезание: Атлетическата лига за деца 6-15 години „Go Kids“ 2019.      На 5 октомври на Национален стадион „Васил Левски“ под мотото: Любители на природата. Шампиони в спорта близо 500 деца ще застанат на стартовата линия и ще се борят за победа. Освен тази огромна емоция и отговорност, която ще изживеят, малките атлети ще научат за една също малка по размер, но изключителна ценна и древна птица, оцелявала хилядолетия, но застрашена от изчезване днес. Митичният египетски лешояд – истински атлет в дивата природа естествено ще вдъхнови подрастващите да не се отказват, колкото и трудно да изглежда едно предизвикателство.\r\nЛекция и образователни игри ще се проведат в деня на състезанието, като всички участници ще получат тематични подаръци от Българското дружество за защита на птиците и ще научат какво е общото между тях и децата атлети?\r\nЦялостното преживяване ще се насърчи децата да бъдат сърцати пазители на смелата птица и посланици на историята й.  Основна цел „Нова надежда за египетския лешояд“ е опазването на най-източната популация на вида в Европа, чрез прилагане на спешни природозащитни мерки за елиминиране на най-сериозните известни заплахи за египетския лешояд в гнездовите му територии и по пътя на миграция.\r\nНа сайта може да научите повече за проекта и останалите му дейности, както и да наблюдавате на живо камерата от диво гнездо на вида в България.      ", "date": "2019.10.01", "title": "Египетският лешояд и деца спортисти се срещат на лекоатлетическата писта"}
{"url": "https://www.actualno.com/asia/turcija-e-gotova-za-voenna-operacija-v-sirija-zajavi-erdogan-news_1380740.html", "text": "      Турският президент Реджеп Тайип Ердоган заяви във вторник, че търпението на страната му по отношение на усилията на САЩ за създаване на е изчерпано, с което даде да се разбере, че предстои турска военна операция.          \"На настоящия етап нямаме друг избор освен да продължим по собствения си път\", каза Ердоган в излъчена по телевизията реч, предаде БГНЕС. \"Пробвахме всякакви начини. Бяхме изключително търпеливи\", заяви турският лидер. \"Не можем да си позволим да губим нито един ден\".   \"Разбира се, ние сме наясно с икономическите, социалните и културните предизвикателства, резултат от  3,6 милиона бежанци, защото сирийската криза се проточи\", категоричен бе Ердоган. Той обвини западните държави, че умишлено са отказали да споделят тежестта около  бежанците.  ", "date": "2019.10.01", "title": "Турция е готова за военна операция в Сирия, заяви Ердоган"}
{"url": "https://www.actualno.com/viewpoint/osnovnijat-vypros-e-pak-li-shte-dopusnat-da-bydat-izpolzvani-news_1380605.html", "text": "      След като месеци наред сами, изведнъж медицинските сестри се видяха подкрепени от КНСБ и Българския лекарски съюз (БЛС). Синдикатът, който досега се разграничаваше от недоволството им, и професионалната организация на лекарите, която напролет се възмущаваше от исканото от сестрите повишение на заплатите, обявиха, че организират протест на медицинските специалисти на 7 октомври.      Исканията сега са занижени спрямо началото на протестите през февруари, когато сестрите настояваха основното им възнаграждение да се увеличи на две минимални работни заплати, т.е. 1120 лева. На пресконференция в края на миналата седмица председателят на синдиката Пламен Димитров съобщи, че ще настояват за минимална заплата от 900 лева за медицински сестри в общинските болници, 950 лева за сестрите в университетските болници и съответно 1100 лева и 1200 лева начална заплата за младите лекари.\r\nЗащо обаче синдикатът свиква протест с подобни искания, след като преди близо година КНСБ бе сред подписалите колективния трудов договор в сектор “Здравеопазване”, който за 2019 г предвижда точно тия заплати? Медии припомниха как именно от КНСБ позволиха да бъде дисциплинарно уволнена една от лидерките на сестринския протест - Мая Илиева, от “Аджибадем Сити Клиник болница Токуда”, която е била и синдикален лидер. Илиева коментира отстраняването си като опит за дискредитация и разказа, че получила телефонно обаждане преди първия протест на медицинските сестри от д-р Иван Кокалов, вицепрезидент на КНСБ, който ѝ казал “да си затваря голямата уста, че лично ще се погрижи да не работи повече в “Токуда”. По БНР след това Кокалов заяви, че Илиева е уволнена заради “нарушение на трудовата дисциплина” и ще я съди “в персонален план”.   Покрай анонса за протеста обаче изскочи смайващо искане. От КНСБ обявиха, че ще настояват разходите на Националната здравноосигурителна каса (НЗОК) да се вдигнат със 600 милиона лева (около 307 млн. евро) - което би било най-голямото увеличение досега. Повишението на заплатите на медицинските специалисти би било максимум 20% от тази сума.\r\nА за какво ще отидат останалите половин милиард лева от парите на данъкоплатците в една нереформирана система? Бюджетът на НЗОК за 2019 г. е рекоден - над 4.350 милиарда лева (близо 2.224 милиарда евро). Няма друга институция, която да разпределя повече средства. Дори Министерството на отбраната не стига тези разходи и с 2.2-та милиарда за изтребители.\r\nПроблемите на българското здравеопазване са много и се нуждаят от ефективни решения преди да се изливат нови публични средства. Те няма да повишат качеството на здравните услуги, нито ще подобрят здравния статус на населението. Доказателство за това са досегашните увеличения с по 200, 300 или 400 милиона лева на година, които, изглежда, водят единствено до ръст на хоспитализациите и увеличаване на частните болници. Само че вместо да се заеме с решаване на проблемите в здравеопазването, здравният министър Кирил Ананиев се зае да търси още пари за системата.    Не достигат медицински сестри, не достигат специалисти, нито общопрактикуващи лекари. Местата за специализанти също са недостатъчни. Съгласно Наредбата за специализациите, променена по времето на здравния министър Петър Москов, болниците трябва да плащат на специализантите от бюджетите си по една минимална работна заплата от 560 лева, поради което гледат да си спестят тези разходи. Едни клинични пътеки са недофинансирани за сметка на други - в зависимост от това кое лоби е успяло да прокара интересите си. Контролът на НЗОК не е на ниво, за да спре източването чрез фалшиви клинични пътеки. В малките населени места и особено тези в планинските и полупланински райони достъпът до здравни услуги и грижи е затруднен или изобщо липсва. И това е само върхът на айсберга.\r\nДа видим например ефекта от “ин витро” процедурите, които финансира бюджетът, увеличени от миналата година на 4 пълни опита плюс 4 трансфера на размразени ембриони. За 2018 г. всички раждания в България са били 55 796, от тях едва 1023 – т.е 1.8% от всички, са на бебета, заченати “ин витро”. За 2017 г. броят им е бил още по-малко - 820. Според анализи на “Индекс на болниците”, направени на базата на данни от НЗОК и Центъра за асистирана репродукция (ЦАР), “основната дейност, която се финансира от ЦАР, е концентрирана в пет клиники, а над една трета от нея – само в две от тях”. Да вярваме ли на лозунгите за защита и достойно заплащане на медицинските сестри, лаборанти, фелдшери, физиотерапевти, издигани от игнориралите ги доскоро КНСБ и БЛС? Властта един път вече излъга медицинските специалисти - отпусна 50 милиона лева, уж за заплатите им, но парите така и не стигнаха до тях. Причината е, че повечето болници изхарчиха получените допълнително в средата на годината пари, за да погасят стари задължения, а други увеличиха заплатите с обидно ниски суми.\r\nПрез октомври предстои традиционното обсъждане на проектобюджета за 2020 г. с партньорите от тристранката, където е и КНСБ, преди да бъде внесен в Народното събрание. Няма как дискусиите по темата да не се превърнат в част от предизборната кампания за местни избори - така както обещанията за съживяване на общински болници фигурират в платформите на много от кандидатите за местна власт. В това е шансът на медицинските специалисти, които искат не само по-високи заплати, но и връщане на медицинските стандарти - регламентирани с правила допълнителни възнаграждения, промяна в категорията труд и др.   Големият въпрос сега е кой ще преговаря с управляващите, за да защитава интересите им - и ще позволят ли сестрите да бъдат използвани, за да се излеят над половин милиард лева допълнителни пари под предлог за “по-добро здравеопазване” догодина?  ,    ", "date": "2019.10.01", "title": "Основният въпрос е пак ли ще допуснат да бъдат използвани?"}
{"url": "https://www.actualno.com/society/jena-zagina-zatisnata-ot-kamion-za-smet-v-sliven-news_1380812.html", "text": "      Жена загина, след като камион на сметоизвозваща фирма се е обърнал и я е затиснал. Инцидентът е станал в ромския квартал на Сливен, предаде БГНЕС.      Трагедията се е разиграла около 16 часа на незаконно сметище до ромския квартал “Надежда“. Мястото е сборен пункт на хора с по-нисък социален статус, които се прехранват от отпадъците.   Сметището е в непосредствена близост до южната, най-бедна част на 20-хилядното гето. На място са пристигнали екипи на пожарната, пътна полиция, Районното управление на МВР и експерти, които извършват оглед.   ", "date": "2019.10.01", "title": "Жена загина, затисната от камион за смет в Сливен"}
