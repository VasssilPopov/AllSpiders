{"url": "https://www.actualno.com/moresport/kobrata-kaza-koga-shte-se-bie-s-djoshua-news_704323.html", "text": "  Супер звездата на българския спорт присъства на официалното представяне на автобиографичната книга на Христо Стоичков и говори както за познанството си с футболната легенда, така и за графика си през 2019 година, и двубоя за световната титла с .      \"Смятам, че догодина мачът с Джошуа ще е факт. Ще имам друг мач преди това, защото няма да го чакаме да благоволи. Ще имам един-два мача, които трябва да спечеля, естествено.      Липсваше ми рингът много. Определено в мача ми с Хюи Фюри изигра роля, че не бях играл много време. Рингът ми липсваше и това доведе до по-пасивната ми игра, действах малко на сигурно. Искам сега да избегна това нещо преди Джошуа\" , добави Пулев.   ", "date": "2018.11.05", "title": "Кобрата каза кога ще се бие с Джошуа"}
{"url": "https://www.actualno.com/europe/frenski-policaj-otkrit-myrtyv-v-rezidencijata-na-premiera-news_704326.html", "text": "  Френски полицейски служител беше открит мъртъв в понеделник в градината на официалната резиденция на премиера в Париж. Според някои служители смъртта е резултат от самоубийство, предаде БГНЕС.     45-годишният служител на републиканската гвардия бе открит до служебното си оръжие в градините на хотел \"Матиньон\", офис и резиденция на министър-председателя Едуар Филип.   Филип, който беше на посещение в Нова Каледония, френска отвъдморска територия в Тихия океан, бе информиран за \"трагичния\" инцидент и изпрати съболезнованията си на семейството, се казва в изявление на кабинета му.\r\nТой каза, че както Парижката прокуратура, така и жандармерията ще разследват смъртта на офицера.  През август жандармеристите, отговарящи за „Матиньон“, се оплакаха от \"влошаващите се условия на труд\" в анонимно писмо, изпратено до техните началници, което беше видяно от АФП.   Полицията протестира срещу все по-трудните мисии, които ѝ възлагат, при недостатъчен личен състав и оборудване.\r\nМиналия месец около 200 служители демонстрираха в Париж, обвинявайки властите, че не успяват да подобрят условията за труда им.    Миналата година 51 полицаи се самоубиха във Франция, сочат данни от полицейския профсъюз, а от началото на тази година на живота си са посегнали 24 полицаи. И от жандармерията са се самоубили 20 души.", "date": "2018.11.05", "title": "Френски полицай открит мъртъв в резиденцията на премиера"}
{"url": "https://www.actualno.com/curious/goljama-i-neprijatna-iznenada-chaka-pobeditelja-ot-vip-brother-news_704335.html", "text": "        Рапърът обаче изобщо не подозира каква неприятна изненада го чака извън пределите на Къщата. Гаджето на Наско го е зарязала малко преди влизането му в предаването. В момента бившата му половинка Надя има нов мъж в живота си, пише в. \"Телеграф\".   Връзката на двамата бе сравнително дълга, а запознанството им станало в университета във Варна, където са студенти по медицина. Надя Неделчева, както е името на красавицата, е на възраст колкото Наско, което е изненада предвид слабостта му към по-възрастни жени. Раздялата между тях се е случила малко преди изпълнителят да влезе в риалити предаването, но причините за това остават загадка.\r\nВ момента бившата му половинка има нова връзка и често публикува в социалните мрежи снимки с гаджето си. Не е ясно настоящият й любим с какво се занимава, но за разлика от Наско, той не е познат в светските среди. Интересно е, че първата им обща снимка е качена в края на лятото, а описанието гласи:   „Толкова съм щастлива, че се срещнахме отново след 7 години“ , което навява на мисълта, че двамата или са били много близки преди това, или са възобновили старата си връзка.    Втората обща снимка на варненската красавица с новия й любим e публикувана на 10 септември, а ден след това рапърът влезе в Къщата, от която вчера излезе като победител. Същият ден – 10 септември, е качен друг общ фотос на Надя и новия й, на който двамата са в колата и той я е целунал, а под нея тя го нарича „моят красавец“.    Наско дори не попада в листата й с приятели в Инстаграм. Надя го е изтрила, докато той нея - не. Вероятно бившата половинка на Мария Илиева вярва, че двамата са запазили приятелските си взаимоотношения и могат да опитат да продължат заедно и след предаването.", "date": "2018.11.05", "title": "Голяма и неприятна изненада чака победителя от VIP Brother"}
{"url": "https://www.actualno.com/curious/otkazvajte-pusheneto-do-45-g-news_704334.html", "text": "  Лекари препоръчват отказването на пушенето да се прави най-късно на 40-45 години, тъй като сърдечно-съдовата система влиза в норма едва 15 г. след отказа от тютюна. Това споделиха участници на медицински форум в Далас.     Мередит Дънкан от университета Вандербилт в Нешвил и нейните колеги са провели първото дългосрочно изследване за това как отказът от цигарите и други източници на никотин влияе върху здравето на бившите пушачи и на техните шансове за скоропостижна смърт.   В изследването са участвали почти 9000 души, чиято възраст в началото на наблюдението е била около 27 години. Доброволците не страдали от хронични болести на сърцето или съдовата система, туберкулоза и други такива проблеми с белите дробове и като цяло се намирали в добро физическо и психическо състояние.\r\nПрез последвалите 16 г. на наблюдение се видяло, че младостта и доброто здраве не са гаранция за защита от последствията от пушенето. Например преобладаващото мнозинство от инфаркти и инсулти – около 70% - сполитало сред бивши или настоящи пушачи, употребявали примерно по една кутия цигари дневно в продължение на 20 години.  Колкото повече пушели участниците в експеримента, толкова по-често при тях се развивали проблеми с функционирането на белите дробове и сърдечно-съдовата система. Отказването от „омайния дим“ първоначално влияело много силно на здравето им, но с времето скоростта на възстановяване на всички показатели в нормите забележимо се забавяла.   Даже след 16 години, отбелязват лекарите, далеч не всички негативни последствия изчезват. Това показва, че пушачите, ако се решат на такава стъпка, трябва колкото се може по-бързо да откажат цигарите.\r\n„Пет години, след като се откажете от пушенето, вашето здраве забележимо се подобрява. Рискът от получаване на инфаркт, инсулт и други проблеми със сърцето спада с около 38%“, каза Дънкан.    ", "date": "2018.11.05", "title": "Отказвайте пушенето до 45 г."}
{"url": "https://www.actualno.com/dobrich/eksperti-ochakvat-spad-v-cenite-na-imoti-v-dobrichko-news_704318.html", "text": "  Тенденцията на пазара на имоти в Добричка област е спрямо 2017 г. Това каза за мениджърът на компания за недвижими имоти Асен Гатев. По думите му стойността е в пряка зависимост от оценката на купувача за нейната справедливост спрямо доходите му, но трудовото възнаграждение в региона . Неизпълнимо е желанието с продаден в Добрич имот да се купи подобен във Варна или София, макар продавачите често да надценяват своята недвижимост. В момента за двустаен тухлен апартамент в центъра на града се искат ., но реални сделки за подобен имот се сключват за около .     Сравнително ограничено е предлагането на ново строителство в Добрич. При този сегмент предлагането е между за квадратен метър. Купувачите търсят жилища с добра локация. Изключително трудна е реализацията на пазара на панелни апартаменти в крайните квартали.\r\nСилен е интересът към еднофамилни къщи с двор, но предложенията в централната градска част са единици.\r\nСилен спад при сделки с ваканционни имоти се наблюдава през последните години. До стига квадратният метър при тях, но само ако са с достатъчна площ и добро обзавеждане. Няма търсене от чужденци или големи инвестиционни фондове за вилни селища в морските общини на Добричка област. Данните на Гатев са, че единственият голям проект в момента е на руски инвеститор в Кранево и е ориентиран към граждани на Руската федерация.  Инвеститорският интерес към промишлени имоти в Добричко бързо се изпарява заради проблеми в инфраструктурата и се насочва към други части на страната.\r\nПри земеделските площи в Добричко, чиято цена е сред най-високите в страната, се запазва тенденцията от последните няколко години на ограничено предлагане. Декар качествен чернозем се търгува за ., а в някои случаи достига до 2600 лв. Най-скъпи са нивите в общините Генерал Тошево, Балчик и Добричка. Купувачи на обработваемите площи са основно малки и средни земеделски производители, докато крупните фермери отдавна са собственици на няколко хиляди декара и вече не са сред играчите на имотния пазар.", "date": "2018.11.05", "title": "Експерти очакват спад в цените на имоти в Добричко"}
{"url": "https://www.actualno.com/society/ostavka-za-valeri-i-s-avtoshestvie-news_704332.html", "text": "  За 15-ти пореден ден майките на деца с увреждания излязоха на протест с искане за оставката на вицепремиера Валери Симеонов, предаде БГНЕС.     Майки и обикновени граждани по традиция вече близо две седмици се събраха точно в 17:30 часа в пространството пред Министерски съвет, бившия Партиен дом и Президентството.   Тази вечер протестът беше под формата на автомобилно и велосипедно шествие, което премина разстоянието по булевард „Цар Освободител“ до централата на НФСБ и отново пред Министерски съвет.\r\nПротестиращите заявиха, че наред с подкрепата на музиканти и отделни граждани, вече зад тях застават и европейски институции.  В края на октомври парламентът приема на първо четене на Закона за хората с увреждания, който предвижда от 1 януари 2021 г. да се създаде Държавна агенция за хората с увреждания. Тя ще изготвя индивидуалната оценка на потребностите и координиране на политиката за правата на хората с увреждания.   Със закона се създава Съвет за наблюдение, който да гарантира защитата на правата и да извършва дейности по насърчаване, защита и наблюдение на прилагането на Конвенцията за правата на хората е увреждания.\r\nПредвижда се също определяне на месечна финансова подкрепа, която компенсира разходите, както и целеви помощи съобразно вида на увреждането и в зависимост от потребностите на оценяваното лице.    Тези мерки обаче не задоволяват протестиращите, които искат цялостна смяна на системата, както и задължителна оставка за Валери Симеонов заради думите му, че по улиците са \"кресливи жени\", които водят \"уж болни деца\".   В неделя протестите ", "date": "2018.11.05", "title": "\"Оставка\" за Валери и с автошествие"}
{"url": "https://www.actualno.com/analysis/kak-nova-kaledonija-ne-poiska-nezavisimostta-si-news_704211.html", "text": "  Тихоокеанските острови Нова Каледония отхвърлиха възможността да придобият независимост от Франция на референдум, провел се на 4 ноември. Нова Каледония е бивше колониално владение на Петата република. Островът, заедно с архипелазите Луайоте и Честърфийлд, образуват френската отвъдморска административна единица Нова Каледония. Този остров вече много години дава на Франция наистина уникални възможности и преимущества и едновременно с това и досега е символ на колониалния гнет срещу аборигените.     Групата острови в Тихия океан е открита от знаменития мореплавател Джеймс Кук. Именно той дава името на най-големия остров Нова Каледония. В този момент на островите живеят от 40 до 80 хиляди аборигени канаки, които са се заселили по тези земи още преди 3500 години. Но европейските колонизатори не ги възприемали като хора. За тях това била само част от живописния ландшафт. Цялата история на Нова Каледония се свежда до разграбването на богатите острови и поробването на аборигените.   Френските и английските търговци започват все по-често да посещават Нова Каледония през 19 век, заинтересовани от скъпоценното сандалово дърво. Практически всички сандалови гори са били варварски изсечени за продажба. През 1853 година Нова Каледония е обявена за колония на Франция. Появяват се военна база и каторга. В продължение на няколко десетилетия на острова са били изпращани престъпници, осъдени за най-тежки престъпления. Излежавайки присъдата си, тези престъпници обикновено оставали в Нова Каледония, като завладявали земите на местните жители, избивали и убивали аборигените. Скоро в Нова Каледония се преселили и обикновени французи. Постепенно колонизаторите завземали земите на канаките и ги използвали за плантации за кафе и кокос. На плантациите работели канаки. Формално това бил наемен труд, но по същността си е било класическо робство, пише \"Взгляд.\"\r\nПрез втората половина на 19 век става ясно, че в недрата на Нова Каледония има много полезни изкопаеми. Французите построяват кариери и започват да добиват никел, кобалт, хром, желязо и олово. В шахтите работят местните жители. Но условията на труд били такива, че те умирали на самото работно място. Заради недостиг на работна сила, колонизаторите провеждат операция, благодарение на която докарват от съседните острови около 40 хиляди местни жители. Всички са пратени в мините, където повечето от тях загиват. Постоянният приток на новокаледонски полезни изкопаеми превръща Франция в началото на 20 век в един от лидерите на световната икономика и ѝ позволява да развива най-новите технологии. На островите обаче положението е повече от печално. В началото на 20 век числеността на аборигените вече е едва 21 хиляди души. Де факто канаките от Нова Каледония са били на границата на изчезването. Местните не са имали никакви права, но според френските закони е трябвало да плащат данъци, да участват в обществените работи и безропотно да продават земите си на белите хора. Аборигените били покосявани от епидемиите, идващи от Европа. След няколко въстания френската администрация създава резервати и изпраща там канаките.  Едва през 1946 година на върха на вълната на световната деколонизация аборигените от Нова Каледония получават френско гражданство, а с него и някакви права. В същото време островите стават полигон за нов социален експеримент. Френските власти организират и масова миграция на острова на жители от съседните острови, както и на такива от други страни в Азия. Много скоро в резултат на тази политика канаките от национално мнозинство се превръщат в малцинство на своята собствена земя. Днес те са около 40% от цялото население на Нова Каледония. Те имат право да участват в политическите процеси, но така и не могат да се възползват от тази възможност. По-голямата част от населението на Нова Каледония са европейци и азиатци, които все още блокират инициативите на аборигените. Получаването на френско гражданство не решава проблемите им. Отнетите земи така и не са върнати.  Единствената социална възможност за новото поколение аборигени е образованието. Новите представители на местната младеж отиват във Франция, за да получат образование. Там през 1960 година те се запознават с целия спектър на левите теории. \r\nЗавръщайки се у дома, образованите канаки довеждат със себе си най-различни версии на комунизма, социализма, анархизма и национално-освободителното движение. На тази теоретична база възникват партии, които започват активна борба за независимост от Франция. Най-влиятелната от тях е Канакският социалистически фронт за национално освобождение (КСФНО). Практически всички национално-освободителни партии на Нова Каледония изповядват една или друга версия на комунизма или социализма. Особена популярност набира \"меланезийския\" социализъм. Според тази концепция социалистическите убеждения са изначално присъщи на всички коренни меланезийци.   Борбата на жителите на архипелага Нови Хебриди срещу  френските и английските колонизатори, независимо от редицата редицата кървави сблъсъци през 70-те години, се увенчава с успех. През 1980 година островите придобиват независимост и стават република Вануату. Успехът на Вануату вдъхновява канаките от Нова Каледония. През 1980 година островите са разтърсени от демонстрации, митинги и протестни акции. Радикалите от КСФНО се въоръжават и започват бунтове. Но освобождението от колониалното робство на Нова Каледония е много по-трудно от това на техните съседи.    Английските и френските колонизатори дават свободата на Нови Хебриди, защото от тях не е имало какво да се взема. И днес република Вануату е една от най-бедните страни в света, а Нова Каледония е извънредно богата на природни изкопаеми. Особено привлекателни са находищата на 23% от всички разработени запаси на никел. Нова Каледония заема първо място в света и цялото това богатство се пада на 275 хиляди души население.\r\nАкциите на канаките през 80-те години на миналия век поразяват със своя размах. Кулминацията на техните въстания се случва през 1988 година, когато радикалистите от КСФНО  взимат 27 заложници, сред които има френски съдия и полицаи. Правителството на Франция не започва преговори. На острова е изпратен френски десантен батальон, който освобождава заложниците и убива 19 канаки. След тези кървави събития френското правителство прави няколко символични отстъпки на новокаледонските националисти. Година по-късно лидерът на  КСФНО  Жан-Мари Тжимау  и неговият заместник са убити. Национално-освободителните партии на островите навлизат в криза. Днес КСФНО е в състава на Националния Съюз за независимост и агитира жителите на островите да гласуват за отделяне от Франция на референдума.\r\nПрез 1987 година лидерът на КСФНО  Жан-Мари Тжимау,  син на племенен вожд и възпитаник на Сорбоната, дори представя проект за Конституция на независимата държава на канаките пред ООН. Но срещу независимостта на островите се сплотяват потомци на френските колонизатори и азиатските мигранти. Тогава те се страхуват, че ако успеят аборигените просто ще ги изгонят от островите и ще национализират цялото им имущество. Ожесточението, с което Франция се сражава за своята бивша колония се обяснява и с военни, и с икономически интереси. Островите на Нова Каледония са ценна и най-важната военноморска база на Франция. А никелът, който Франция извлича от местните мини, дава неоценими преимущества за нейните високотехнологични отрасли, като осигурява конкурентоспособността на френското авиационно строителство и космическите отрасли.   По парадоксален начин водеща страна в света развива своите най-нови технологии, изтощавайки недрата на своята най-бедна задморска територия. За полезните изкопаеми Париж дава на Нова Каледония ежегодни дотации. Островите целенасочено се поставят в икономическа зависимост от Франция, за да може канаките да се страхуват и да не мислят за независимост. Страхът да се загубят тези дотации е главният довод на противниците на суверенитета.\r\nФренската политика \"разделяй и владей\" отлично работи на островите. Това позволява на министър-председателя Едуард Филип да заяви, че държавата остава строго неутрална до деня на референдума. Населението на Нова Каледония гласува \"правилно\" и без неговата намеса.   ", "date": "2018.11.05", "title": "Как Нова Каледония не поиска независимостта си?"}
{"url": "https://www.actualno.com/society/evropejskijat-parlament-iska-vyzmojno-naj-byrzo-priemane-na-bylgarija-i-rumynija-v-shengen-news_704361.html", "text": "  Комисията по граждански свободи, правосъдие и вътрешни работи на Европейския парламент призова тази вечер за възможно най-бързо приемане на България и Румъния в Шенген, съобщи пресслужбата на Европарламента, предаде БНР.     Евродепутатите настояват двете държави да бъдат приети едновременно и със сухопътните, и с морските и с въздушните си граници. И допълват, че осъществяваните сега гранични проверки при пътуване от и до Шенгенското пространство имат отрицателно икономическо въздействие.   Призивът е отправен към Съвета на Европейския съюз, като се отбелязва, че от сегашното положение губят не само двете държави, но и останалите членки на съюза. Парламентарната комисия посочва, че разширяването на Шенген не следва да бъде обвързвано с недостатъци в областите на убежището и миграцията.\r\nПризивът на комисията по правосъдие и вътрешни работи ще бъде включен в доклад на Европарламента, който се очаква да бъде приет през декември.  ", "date": "2018.11.05", "title": "Европейският парламент иска възможно най-бързо приемане на България и Румъния в Шенген"}
{"url": "https://www.actualno.com/analysis/nezavisimaja-gazeta-pyrvata-svetovna-vojna-e-shans-za-rusija-i-sasht-da-obsydjat-tretata-news_704195.html", "text": "   Първата световна война ще даде повод на Русия и САЩ да обсъдят Третата. Това пише вестник в своя водеща статия, цитирана от .      След като САЩ обявиха оттеглянето си от Договора за премахване на ракетите със среден и малък обсег (ДРСМО), стана очевидно, че съдбата му може би е основната тема на срещата на президентите Владимир Путин и Доналд Тръмп в Париж - в рамките на 100-годишнината от края на Първата световна война. Отношенията между двете страни, усложнени от липсата на разбирателство по редица въпроси от международния дневен ред, изглежда, са лишени от възможност да постигнат компромис. А именно такива перспективи в западната експертна среда предвиждаше диалога за стратегическа стабилност в навечерието на преговорите в Хамбург през 2017 г. Но мястото, където ще се проведе следващата среща между Путин и Тръмп, вдъхва надежда, че все още има шансове да се разберат един-друг. Както казват в Париж, Франция е готова да стане посредник между Русия и Съединените щати по всеки въпрос.   \"Ние сме убедени, че диалогът допринася за процеса на изграждане на мир\", каза Кристиан Камбон, председател на Комисията по външни работи и отбрана, на среща с руски журналисти в Париж във френския Сенат. Ако САЩ и Русия искат диалог, мисля, че те вече са достатъчно зрели, за да говорят за нещо помежду си. Въпреки това, ако френската страна може да помогне за провеждане на този диалог или за установяване на взаимно разбирателство, ние ще сме много доволни от това. Винаги правим това от сърце и с уважение към участващите страни. Ние уважаваме както Москва, така и Вашингтон\".\r\nДиалогът между руския и американския лидер може да бъде наистина труден, като се има предвид, че предметът на ДРСМО ще бъде една от основните теми в преговорите. \"Трябва да разберем накъде се движат Съединените щати по този въпрос\", потвърди заместник-министърът на външните работи на Руската федерация Сергей Райков в ефира на руския \"Първи канал\". В подкрепа на запазването на руско-американските споразумения, сключени през 1987 г., се изказват европейски съюзници на Съединените щати, включително Франция. За тях е въпрос на осигуряване на собствената им сигурност.  Действията на Съединените щати по отношение на ДРСМО са очевидно мотивирани от желанието да не отстъпват от нивото на китайския арсенал. Американският съветник на президента за национална сигурност Джон Болтън, който миналата седмица бе в Москва на двудневна визита, прикани руската страна да започне стратегически преговори по китайската политика, която според него представлява заплаха както за Москва, така и за Вашингтон. Представителят на Белия дом нарече ДРСМО \"реликва от Студената война\" и изрази увереност, че китайската политика застрашава Русия поради простата причина, че централната част на Руската федерация е достъпна за китайски ракети, които не са ограничени от никакви международни договори.   Въпросът за противопоставянето на политиката на Пекин съвсем не е изключен в разговора между Путин и Тръмп във френската столица. Вярно е, че има съмнения, че този разговор ще допадне на руския лидер. Практиката показва, че Кремъл обикновено търси заплаха на Запад, а не на Изток, отбелязва още \"Независимая газета\".", "date": "2018.11.05", "title": "\"Независимая газета\": Първата световна война е шанс за Русия и САЩ да обсъдят Третата"}
{"url": "https://www.actualno.com/politics/cacheva-katja-mateva-ne-e-uvolnena-zaradi-podavanite-signali-za-dabch-news_704339.html", "text": "  Катя Матева не е уволнена за това, че е подавала сигнали за нередности в ДАБЧ. Това каза министърът на правосъдието Цецка Цачева в предаването „Още от деня“ по БНТ.     „Аз съм подписала заповедта за дисциплинарно уволнение на Катя Матева през септември 2017 година“, обяви тя. „Проблемите с придобиването на българското гражданство бих ги разделила в две групи - от една страна заварено съдебно производство срещу тогавашния директор на Дирекция \"Българско гражданство\" Катя Матева, от друга страна - натрупани през годините преписки, за които съм имала и въпроси по линия на парламентарния контрол“, посочи Цецка Цачева.   „От май месец миналата година съм информирана, че има сигнали от Катя Матева, но онова заради което тя дисциплинарно е уволнена, са няколко наслагвани във времето факти. Още от декември месец 2016 г. има доклад на инспектората към МС, където има конкретни факти за загубени преписки, забавени производства, с конкретни препоръки“, коментира правосъдният министър. „Онова обаче, което се случи по мое време, месец юни 2017 г. получих информация от ДАНС, че тя е с отнет достъп до класифицирана информация“, уточни Цецка Цачева.\r\n„Месец по-късно от СГС, звено „Антикорупция“ с което ме информираха, че срещу нея има образувано досъдебно производство за конкретни нарушения“, посочи тя и допълни, че няма информация досъдебното производство да е прекратявано. „Катя Матева обжалва заповедта за дисциплинарно уволнение“, каза още министърът, цитирана от \"Фокус\".  ", "date": "2018.11.05", "title": "Цачева: Катя Матева не е уволнена заради подаваните сигнали за ДАБЧ"}
{"url": "https://www.actualno.com/asia/brojat-na-samoubijstvata-pri-decata-v-japonija-ostava-visok-news_704340.html", "text": "  Броят на детските самоубийства в Япония е на най-високото си ниво от повече от три десетилетия, съобщи министерството на образованието.     През фискалната година от 2016/7 до март 250 деца от начално до средно образование бяха записани като отнели живота си.   Броят е с пет повече от миналата година, и най-висок от 1986 г. насам.\r\nСред грижите, за които децата са съобщили, се включват семейни проблеми, притеснения за бъдещето и тормоз.  Но от училищата заявяват, че причините за около 140 смъртни случая са неизвестни, тъй като учениците не са оставили предсмъртно писмо, предава БГНЕС.   Повечето от онези, които посегнаха на живота си, са били в гимназията, където японски ученици обикновено учат, докато не са навършили 18 години.\r\nДоклад, публикуван от официална японска институция през 2015 г., разглежда данните за самоубийствата на деца в страната от 1972-2013 г., които отбелязват огромен скок в началото на годишната учебна година на 1 септември.    Като цяло самоубийствата в цяла Япония са намалели до около 21 000 през 2017 г., твърдят полицейски служители, което е спаднало от пиковото число от около 34 500 през 2003 г.", "date": "2018.11.05", "title": "Броят на самоубийствата при децата в Япония остава висок"}
{"url": "https://www.actualno.com/business/syvsem-skoro-shte-mojem-da-pravim-dosta-po-evtino-bankovi-prevodi-v-evro-kym-i-ot-evrozonata-news_704327.html", "text": "  Комисията по икономически и парични въпроси на Европейския парламент одобри предложението за Регламент за трансграничните плащания. Докладчик по регламента е българският евродепутат от квотата на ГЕРБ Ева Майдел.     По думите ѝ, регламентът ще ограничи таксите, които българите плащат при получен превод в евро. Сега те са между 30 и 50 лева за превод от само 10 евро, твърди Майдел. И казва, че с новия регламент българите ще спестяват поне по 30 лева за превод от 10 евро, като таксата ще стане символична - 2 до 3 лева на 10 евро превод. Става въпрос както за поръчители на преводи, така и за получатели.\r\n\"Целим да намалим таксите за презграничните преводи до нивата на таксите за вътрешни преводи в националната валута на една държава. Това е втората малка революция в ЕС след тази с намаляването на роуминга. Целта е да сместим между 3-4 млрд лева годишно на гражданите и бизнесите от страните извън еврозоната и да ги поставим при равни условия на третиране с тези от страните, използващи еврото. Трябва да е ясно, че подобни постижения за потребителите могат да се постигнат само в рамките на ЕС, а не от всяка държава поотделно\", добави ТМайдел.   В регламента се предвижда и засилване на прозрачността при плащане с карта или теглене на пари от банкомат в чужбина. Потребителите ще имат повече информация при какъв курс се обменят парите им и ще имат право на избор, ако има различни възможности за превалутиране, предлагани от различни доставчици на платежни услуги.  Очаква се регламентът да влезе в сила окончателно в началото на 2019 година, като преди това трябва да мине през пленарна зала в Европейския парламент и да има съгласие от Европейския съвет.", "date": "2018.11.05", "title": "Съвсем скоро ще можем да правим доста по-евтино банкови преводи в евро към и от еврозоната"}
{"url": "https://www.actualno.com/america/es-i-izborite-v-sasht-proektite-na-trymp-zaplashvat-evropa-news_704337.html", "text": "  Никога по-рано промеждутъчните избори за американски Конгрес не са предизвиквали такъв интерес у европейците, пише Кристиан Трипе от „Дойче Веле“, в превод на БГНЕС. Ето какво гласи експертния му анализ:     На 6 ноември в САЩ ще се проведат промеждутъчни избори за Конгрес, от които ще зависи дали американският президент Доналд Тръмп ще промени своя външнополитически курс в случай, че победа на изборите спечели опозиционната Демократическа партия. И дали ще бъде осъществен импийчмънт на Тръмп, ако неговите противници демократи получат мнозинство в Конгреса? За момента в двете камари на Конгреса мнозинство има Републиканската партия. Но положението може да се промени, защото на промеждутъчните избори, които се провеждат на всеки две години през ноември, се преизбира целият състав на Камарата на представителите и една трета от Сената. По традиция след промеждутъчните избори се усилват позициите на опозиционния лагер. На това се надява Елмар Брок, германски експерт по европейска политика и доверено лице на канцлерката Ангела Меркел.  Брок в течение на много години беше председател на Комисията по външна политика на Европарламента. В интервю за „Дойче Веле“ той отбеляза, че „заради контрола и баланса“ би било добре, ако демократите получат мнозинство в поне една от камарите на Конгреса, например, в Камарата на представителите. В същото време той посочва и обратната страна на медала: „В този случай президентът Тръмп ще бъде концентриран изцяло върху външната политика. Тъй като по въпроса за провеждане на вътрешни реформи, той няма да може да направи нищо. И това ни кара да нервничим още повече“.\r\nЕвропейците вече са разтревожени от търговската война със САЩ. Курсът на конфронтация с ЕС по въпросите на търговската политика, който провежда стопанинът на Белия дом, доведе до конфликт на САЩ с всички индустриални държави. След въвеждането на ограничителните мита върху вноса на стомана и алуминий в САЩ, Тръмп заплашва ЕС и с въвеждането на наказателни мита върху автомобилите, защото иска да защити американската автомобилна индустрия. Тези мерки ще засегнат, преди всичко, автомобилните производители от Германия, изнасящи своята продукция в САЩ.\r\nПо въпросите на търговията Европейската комисия отстоява позицията на всички държави-членки на ЕС. Председателят й Жан-Клод Юнкер в навечерието на промеждутъчните избори за Конгрес можеше, както той сам казва, да предложи на Тръмп сключването на примирие – никакви нови наказателни мита, докато се водят преговори.     Ако демократите победят на промеждутъчните избори в САЩ, това няма да доведе до разведряване в напрегнатите търговски отношения на трансатлантическите партньори. Според Йозеф Брамъл, експерт от Германското дружество за външна политика, не трябва да се очакват промени в американската търговска политика. „Демократите отдавна изповядват радикални възгледи относно свободната търговия. Те отдавна са протекционистки настроени. Новина ще бъде единствено това, че Тръмп също ще даде гласност на протекционистките сили в редовете на републиканците“, заяви пред ДВ Брамъл.   Той смята, че ако демократите получат мнозинство в Конгреса, това ще даде шанс на Тръмп с тяхна помощ да прокара през законодателния орган многомилиардните програми, засягащи развитието на инфраструктурата. С други думи, победата на демократите на настоящите промеждутъчни одобри ще създаде основа за преизбирането на Тръмп за президент след 2 години. Позицията на американския президент по отношение на ЕС е еднозначна: в търговският въпроси той нарича европейците „врагове“, а не конкуренти и съперници. Неговите политически планове изглеждат като страховит сценарий. „В дългосрочна политика планираната данъчна реформа в САЩ, промяната на монетарната политика и ожесточаването на финансовите правила ще навредят на ЕС“, заяви Лаура фон Даниелс от берлинския Фонд „Наука и политика“.   В Берлин и Брюксел са сдържани, когато става дума за сценарий, при който Тръмп може предсрочно да се оттегли от поста президент. Спецпрокурорът Робърт Мълър разследва дали Тръмп и неговият предизборен щаб са получили през 2016 г. помощ от Русия и дали е имало от юридическа гледна точка съмнителни политически договорки. Ако Мълър намери доказателства, ще се появи възможност за импийчмънт на Тръмп. И процедурата може да бъде стартирана от получилите мнозинство в Камарата на представителите демократи.    В Германия анализаторите смятат, че Тръмп може да излезе от кризата, в която може да попадне, само по един начин – нанасяйки военен удар по Северна Корея или Иран. По тази причина импийчмънтът на Тръмп е опасна игра с огъня. „По време на процедурата за импийчмънт опасността от удар във външнополитически план е много голяма“, смята Елмар Брок.\r\nСледователно, промеждутъчните избори за Конгрес, каквито и да са техните резултати, няма да променят в положителна посока външната политика. Търговската война ще продължи. Президентството на Тръмп така или иначе вече е белязано с нарушения на много международни договори. А и самият той е толкова непредсказуем за своите съюзници от Северноатлантическия алианс, че след изборите на 6 ноември не са изключени всякакви сценарии.\r\n„Ние, европейците, трябва да се научим да мислим самостоятелно и да се държим по-уверено“, смята Йозеф Брамъл. Той още веднъж припомня настроенията, които царяха в Европа преди две години, след победата на Тръмп на американските избори. Тогава на висок глас звучаха призивите за еманципация на европейците, изработването на сериозна стратегия, на която ще се базира цялата външна политика на ЕС, независимо от това, кой е стопанинът на Белия дом и какви ще бъдат резултатите от промеждутъчните избори за Конгрес. Време е отново да си спомним за това.", "date": "2018.11.05", "title": "ЕС и изборите в САЩ: проектите на Тръмп заплашват Европа"}
{"url": "https://www.actualno.com/showbusiness/bohemska-rapsodija-oglavi-boks-ofisa-v-sasht-news_704328.html", "text": "  Бохемска рапсодия“ - биографичният филм за певеца Фреди Меркюри и неговата легендарна група \"Куин\", оглави бокс-офис класацията на Северна Америка, след като събра 50 милиона долара приходи през уикенда, сочат данни на специализираната фирма Игзибитър рилейшънс, цитирани от световните информационни агенции, предаде \"Дарик\".     \"Бохемска рапсодия\" е заснет от Брайън Сингър, режисьор на \"Обичайните заподозрени\", \"Х-мен\", \"Супермен се завръща\". В образа на Фреди Меркюри, умрял от СПИН през 1991 г. в Лондон, е египетският актьор Рами Малек.   \"Бохемска рапсодия\" постигна втория най-добър старт за биографичен филм след излезлия по екраните през 2015 г. \"Бандата от Комптън\", който събра 60,2 милиона долара приходи през първия си уикенд. \r\nНа второ място в класацията е \"Лешникотрошачката и четирите кралства\" на \"Дисни\", донесъл 20 милиона долара приходи.     ", "date": "2018.11.05", "title": "\"Бохемска рапсодия\" оглави бокс офиса в САЩ"}
{"url": "https://www.actualno.com/america/sasht-publikuvaha-spisyka-na-sankcioniranite-v-iran-news_704325.html", "text": "  САЩ са включили в санкционния списък срещу Иран над 700 души, самолети и кораби, съобщи министерство на финансите във Вашингтон, цитирано от БГНЕС.     В списъка са авиокомпанията Iran Air, Организацията по атомна енергетика на Иран, а също така 70 финансови организации, сред които и 14 от най-големите ирански банки. Вашингтон обвинява всички „санкционирани“ в „дестабилизираща дейност“.   Тези, които продължават да правят бизнес с тях, рискуват да попаднат под вторични санкции от страна на САЩ. Осем страни получиха правото временно да бъдат изключение: Китай, Тайван, Индия, Италия, Гърция, Япония, Южна Корея и Турция.\r\nОт американското финансово ведомство подчертаха, че това са най-мащабните едновременни мерки, насочвани срещу Техеран.  Също така се отбелязва, че санкциите ще окажат „безпрецедентен финансов натиск върху иранския режим“, което ще позволи „договарянето на всеобхватна сделка, която завинаги ще предотврати получаването на ядрено оръжие от Иран и ще прекрати разработването на балистични ракети“.   Финансовият министър Стивън Мнучин аяви, че Техеран ще се сблъска с растяща финансова изолация и икономическа стагнация,. На свой ред държавният секретар Майк Помпео заяви, че нова сделка по атомния въпрос с Иран е възможна.\r\nТехеран реагира остро на новите санкции. Президентът Хасан Рохани заяви, че страната ще продължи да продава петрол и ще накара Вашингтон „да съжалява“. А върховният духовен водач на Иран аятолах Али Хаменей отбеляза, че с помощта на санкциите САЩ искали да парализират икономическия растеж на страната, но вместо това само укрепили самодостатъчността на Техеран.    ", "date": "2018.11.05", "title": "САЩ публикуваха списъка на санкционираните в Иран"}
{"url": "https://www.actualno.com/kustendil/razkaji-istorija-zapazi-minaloto-news_704285.html", "text": "  Анатоли Костов, иноватор в областта на туризма, видеомонтажист и телевизионен оператор по професия, организира инициатива за събиране и запазване на истории, свързани с градски забележителности, местности, любопитни личности и събития от миналото на град Кюстендил. Подобна кампания се организира за първи път и ще се проведе под наслов “Разкажи история, запази миналото“.     До 15-ти декември всички желаещи трябва да подадът заявка за участие на е-mail: anatoli.kostov@gmail.com. Всеки може да изпрати своята история, придружена със снимки, свързани с град Кюстендил. Дължината на историята не трябва да надхвърля една страница. Одобрените истории ще бъдат записани в аудиотур и ще бъдат качени на международната туристическа платформа - в която може да разгледате културни обекти и забележителности от целия свят.   Авторите на тези разкази ще бъдат самите граждани. Техният глас ще бъде записан към историята им. Ще бъде създаден отделен тур към платформата, където ще бъдат представени тези разкази. Той ще се казва както е и името на кампанията - “Разкажи история, запази миналото\".\r\nСторителинг платформата izi.TRAVEL позволява на държавни и частни музеи, туристически информационни центрове, блогъри, краеведи, екскурзоводи и пътешественици да споделят своите истории с посетителите и гостите си. За да може туристът да чуе историята, единственото, което е нужно, е организацията да се регистрира в сайта на приложението. Услугата e безплатна за крайния потребител.  В България платформата набира популярност и създава впечатляващ продукт. Вече е създаден аудиотур по туристически обекти в гр. Кюстендил и мобилен аудиогид на експозицията \"Изложба Стари занаяти\" в село Раждавица - Кюстендилско, аудиогид за къща-музей \"Владимир Димитров – Майстора\" в село Шишковци, аудиотур по машрута на Родопската теснолинейка. В Туристически информационен център - Кюстендил има информационни материали за интерактивното съдържание на аудиотура.        Ето какво каза ексклузивно за кореспондент на от града Анатоли Костов, организатор на кампанията: \"За първи път събираме истории. Очакваме да получим много интересни разкази, защото се надяме, че хората искат точно това - да се даде гласност на историята им. Тя да бъде чута. Има много интересни истории и легенди от нашия град, така че има за какво да се говори. Историите ще бъдат записани с гласа на автора им и качени в сторителинг платформата - izi.TRAVEL. Това е платформа за създаване на видео и аудио турове за музеи, туристически обекти. Всеки, който иска да посети определен обект може да чуе записаната преди това история за него, като си свали приложението.\r\nТова е глобална платформа, която аз развих и в Кюстендил, a към нея прибавих Разработих и къщата-музей на Майстора в Шишковци. Аудиотуровете са озвучени на български, английски и руски език.   По никакъв начин тази платформа не цели да замени екскурзоводите, а напротив - да бъде в тяхна помощ. Те могат да си направят дори промотиращ аудиотур с няколко точки - и да канят туритически групи на подобни културни разходки. Тя е безплатна storytelling платформа и е разработена на три езика\".\r\nИсториите ще бъдат записани на 20 и 21 декември 2018 година. Хората, които искат да се включат в кампанията, трябва да подадaт заявkа - каква история искат да разкажат, заедно с телефон за връзка и организаторите ще се свържат с одобрените кандидати.   \"Инициативата е иновативна, но е подходяща и за по-възрастните, защото именно те познават много добре историята на града и знаят любопитни факти за него. Затова те могат да се обърнат за помощ към техните внуци и да изпратят заявление за участие заедно с идеята си. Внуците също може да потърсят своите баби и дядовци за интересен и непознат разказ, който да ни изпратят. След като се запишат, историите ще има аудиовизуална интерактивна фотографска изложба. НЕКА ЗАЕДНО СЪЗДАВАМЕ ИСТОРИЯ\", завърши Анатоли Костов.", "date": "2018.11.05", "title": "Разкажи история, запази миналото"}
{"url": "https://www.actualno.com/sciencelogy/syzdateljat-na-internet-predskaza-kraja-na-facebook-i-google-news_704297.html", "text": "  Създателят на World Wide Web Тим Бърнърс-Лий изказа предположение за скорошен колапс на големи мрежови корпорации, по-специално Google и Facebook. Причината за края им според него ще бъде концентрацията на пари и власт в ръцете на една голяма корпорация и неизбежния монопол на пазара. Епъл, Майкрософт, Амазон, Google и Facebook имат обща пазарна капитализация от 3,7 трилиона долара, равна на брутния вътрешен продукт на Германия през миналата година.     \"Рано или късно, това води до доминирането на една компания на пазара и просто няма друга алтернатива, освен разпадане\", каза учения, цитиран от Мигнюз.   Бърнърс-Лий, компютърен учен, който изобрети интернет през 1989 г. заяви, че е разочарован от сегашното състояние на интернет след скандалите за злоупотреба с лични данни и използването на социални мрежи за разпространяване на омраза, предаде БГНЕС.\r\nСпоред него технологиите се развиват всяка година и това може да е проблем за технологични гиганти като Google и Facebook. Рязка промяна в предпочитанията и търсенията на потребителите на определени интернет платформи и услуги може да доведе до смърт на тези услуги, смята той.  Професорът изрази недоволството си от скандала с Facebook, когато консултантската компания Кеймбридж Аналитика получи достъп до личните данни от 87 милиона потребители на социалната мрежа.   „Този скандал“, каза той, „е повратна точка за мнозина“.\r\nПрофесор Тим Бърнърс-Лий е британски учен в сферата на компютърните технологии, чиято работа е трансформирала почти всеки аспект от нашия живот.    Той създава World Wide Web през 1989 г., когато работи като изследовател в ЦЕРН.   По това време пред него и колегите му стои проблема за обработката и представянето на резултатите от научни изследвания в реално време. Бърнърс-Лий вече е разработил системата ENQUIRE, която позволява поддържането на произволни хипертекстови връзки и облекчава режима на търсене. Това обаче се оказва недостатъчно и той се заема да я превърне в многопотребителска, платформено-независима система. Така през 1990г. се появява първия уеб сървър — CERN httpd и уеб браузър, написани от Бърнърс-Лий в програмната среда NeXTStep. През 1991г. проектът се слива с проекта Internet и през същата година е създаден първият в света уеб сайт – Info.cern.ch .\r\nТим е носител на над 10 почетни докторски степени от различни университети в света, а през 2004 получава наградата Орден на Британската империя и е посветен в рицарство от кралица Елизабет II.", "date": "2018.11.05", "title": "Създателят на интернет предсказа края на Facebook и Google"}
{"url": "https://www.actualno.com/society/karakachanov-otmeni-reshenieto-belaruska-firma-da-remontira-su-25-news_704338.html", "text": "  Министърът на отбраната Красимир Каракачанов е отменил решението беларуска фирма да изпълнява ремонта на изтребителите Су-25.     Решението е публикувано само ден, след като БСП алармираха, че цената на ремонта може да надвиши многократно определената сума от 82 млн. лева без ДДС.   Отмяната на поръчката може да бъде обжалвана пред Комисията за защита на конкуренцията в 10-дневен срок от получаването му, съобщи БНР.\r\nВариантите за ремонт на 14-те самолета са или в авиационен завод в Беларус, или в завод в Русия, предаде БГНЕС.  ", "date": "2018.11.05", "title": "Каракачанов отмени решението беларуска фирма да ремонтира Су-25"}
{"url": "https://www.actualno.com/europe/sytrudnik-na-sarkozi-pred-delo-za-ekstradirane-ot-london-news_704303.html", "text": "  Днес беше определено гледането през януари на делото за екстрадиране от Великобритания на ключова фигура в разследването на финансирането на предизборната кампания на бившия френски президент Никола Саркози.     Александър Джюри беше арестуван във Великобритания. Френските разследващи искат да го разпитат за предполагаемото незаконно финансиране на предизборната кампания на Саркози през 2007 г. с пари от бившия либийски диктатор Муамар Кадафи. В продължение на четири дни – от 21 до 24 януари – Джюри ще бъде изслушван в лондонски съд.\r\nНеговите адвокати поискаха да бъдат облекчени условията на гаранцията, но съдия Ванеса Барайцър, която води делото, отказа.\r\nПетима свидетели бяха призовани да дадат показания в защитата на Джюри, предаде БГНЕС. Джюри бе задържан на летище Хийтроу в Лондон през януари по европейска заповед за арест. Френските следователи разследват предполагаемото участие на бизнесмена в продажбата на вила във френските Алпи през 2009 г. за около 10 милиона евро.  Либийски инвестиционен фонд, управляван от бившия близък съветник на Кадафи Башир Салех, купи имота на \"много напомпана\" цена, а Джюри е заподозрян, че е истинският му собственик, каза източник, близък до разследването.   Разследващите също подозират, че Джюри е помогнал на Салех да се измъкне от Франция в началото на 2012 г. с частен самолет в Нигер, тъй като за него беше издадена либийска заповед за арест няколко месеца след свалянето на Кадафи.\r\nДжюри бе освободен под гаранция по здравословни причини през февруари, тъй като има проблеми със сърцето. Той е бил подложен на операция по-рано тази година.    Джюри трябва да се придържа към условията за пускане под гаранция , което означава, че той трябва да стои вкъщи от 02:00 до 06:00 ч. и да докладва в полицейско управление от 12:00 до 16:00 часа. Освен това е ограничен периметъра, в който той може да бъде, след като излезе от квартирата си.", "date": "2018.11.05", "title": "Сътрудник на Саркози пред дело за екстрадиране от Лондон"}
{"url": "https://www.actualno.com/europe/7-chasa-razpitvat-tusk-za-finansova-piramida-news_704350.html", "text": "  Председателят на Европейския съвет, бившият премиер на Полша /2007-2014 г./ Доналд Туск прекара над 7 часа в полския парламент. Той дава показания пред комисията, която разследва скандалното дело за финансова пирамида, работеща по времето, когато той е бил начело на страната, съобщи агенция ПАП.     След края на заседанието председателят на комисията Малгожата Васерман заяви, че управлението на Туск и неговият контрол над министерствата и ведомствата са довели до „загуби от 850 милиона злоти, а 18 хиляди души са загубили своите спестявания“.   „Тезата, че не съм контролирал службите според мен свидетелства за капитулацията на комисията, защото нейната първа теза бе, че аз нося отговорност за цялото дело“, каза на свой ред Туск, цитиран от БГНЕС.\r\nКомпанията „Амбър голд“ е била създадена в началото на 2009 г. и е предложила на клиентите да инвестират в злато с голяма печалба, значително превишаваща лихвите на банковите влогове. През 2012 г. тя обявява банкрут, като не само че не плаща на почти 19 хиляди клиенти лихвите, но не им връща и влоговете. Според изчисленията те са загубили почти 250 милиона долара.  ", "date": "2018.11.05", "title": "7 часа разпитват Туск за финансова пирамида"}
{"url": "https://www.actualno.com/business/ekspert-budjetite-na-gerb-i-bsp-sa-predizborni-news_704336.html", "text": "  И проектобюджетът на ГЕРБ, и алтернативният на БСП са предизборни. Това каза за „Фокус“ финансовият експерт Мика Зайкова.     Тя уточни, че проблемът и в двата бюджета е, че липсва стратегия как да се привлекат чужди инвеститори, как да се рационализира производството, така че да бъде ориентирано към износ, за да престане да се разчита единствено на потреблението.   „Двата бюджета си приличат по това, че приходите се формират основно от дискреционни мерки, т.е. от това, което те административно предлагат за увеличение. Има едно наддаване за минималната работна заплата – 560 лв. в републиканския бюджет, 640 лв. – в другия на БСП.\r\nЕдиният бюджет (ГЕРБ) разчита на обществения сектор, на хората, които са им подчинени в държавната администрация, а другият разчита главно на пенсионерите, защото акцентът е върху пенсионерите, т.е. – увеличаване на максималния осигурителен доход, преизчисляване и увеличаване на пенсиите.“  Мика Зайкова каза още, че бюджетът трябва да гарантира ръст на БВП, но политиките заложени в бюджетите на ГЕРБ и БСП не могат да го осигурят.   Нужни са реформи – в съдебната система, в привличането на чужди инвестиции, в облекчаването на административния натиск върху бизнеса. В приоритетните области трябва да има програмни бюджети, за да се знае колко пари се харчат и за какво, както и да се направи оценка на риска и да се види каква е ефективността, каза още финансовият експерт.", "date": "2018.11.05", "title": "Експерт: Бюджетите на ГЕРБ и БСП са предизборни"}
{"url": "https://www.actualno.com/burgas/mvr-burgas-s-priziv-bez-slushalki-i-kachulki-pri-presichane-na-ulicite-news_704279.html", "text": "  С апел към учениците , когато пресичат улиците и към шофьорите, да карат със съобразена скорост, зимни гуми и изправни автомобили, започна срещата в ОДМВР – Бургас.     \"За всичко останало ще се погрижим ние\", категорични бяха представителите на различни институции, които се събраха да набележат мерки по акция „Зима“, която започна в цялата страна.\r\nИнституциите, които са отговорни за пътната безопасност обединяват усилия, за да има по-малко инциденти и пострадали хора. Представители на КАТ, ОДМВР, СБА, БЧК, община Бургас и други са сигурни, че само ако работят заедно, произшествията ще намалеят.\r\nАкция „Зима“ тази година е насочена основно срещу пътния травматизъм.  \"Знае се къде са местата с най-много пътни произшествия в Бургас\", каза началникът на \"Охранителна полиция и КАТ\" при ОДМВР – Бургас, комисар Неделчо Рачев. Там ще има засилено полицейско присъствие. На тези участъци са поставени и камери за видеонаблюдение. \"Община Бургас работи усилено по запълване на дупките и асфалтирането на участъците, както и по пребоядисване на пешеходните пътеки и пътните маркировки. Осветлението на местата за пресичане около училищата, е друга важна задача, по която се работи\", заяви директорът на общинско предприятие \"Транспорт\" - Андрей Рунчев.    Но най-важното от всичко е безопасното шофиране, отчитането на факта, че през зимата има намалена видимост и заледени участъци.\r\nПредставителите на БЧК призоваха гражданите, които имат възможност да дарят кръв да го направят, защото това е важна предпоставка за спасяване на човешки живот при ПТП.\r\nМашините и материалите за зимната подготовка са налице. Община Бургас е направила проверка на фирмите, които се занимават с доставката им.\r\nНамалете скоростта преди пешеходна пътека, за да създадете увереност на пешеходеца. Пазете всички на пътя и най-вече децата, защото техните реакции са по-непредвидими, бяха част от съветите за отговорно отношение през зимата на всички участници в движението.", "date": "2018.11.05", "title": "МВР Бургас с призив: Без слушалки и качулки при пресичане на улиците"}
{"url": "https://www.actualno.com/europe/ukrainski-deputat-plashi-rusija-s-okupacija-news_704349.html", "text": "  Депутатът във Върховната Рада Игор Мосийчук заплаши Русия с окупация и разделение на страната в свое послание във Фейсбук.     Мосийчук изрази своя собствена версия на историята, според която през 1612 г. Москва е била освободена не от полски нашественици, а от украинци. По неговите думи две трети от войските, прогонени от столицата, са се състояли от „украински казаци“.   Във връзка с това депутатът намеква, че Киев може да предприеме подобни действия за обсадата на руски градове в близко бъдеще.\r\n„Историята се повтаря. И съвременна Москва трябва да очаква нова украинска окупация“, заяви Мосийчук и добави, че такъв сценарий може да удовлетвори „ нацията от воини“, предаде БГНЕС.  Този депутат неведнъж е правил гръмки изявления по адрес на Русия. През май, например, той нарече Кримския мост „вражеска инфраструктура“ и подчерта, че лично би участвал в унищожаването на съоръжението, ако заемаше длъжността на министър на отбраната.   ", "date": "2018.11.05", "title": "Украински депутат плаши Русия с окупация"}
{"url": "https://www.actualno.com/cinema/55-filma-na-32-roto-izdanie-na-kinomanija-news_704309.html", "text": "  55 филма ще покаже 32-рото издание на Киномания. Това стана ясно на основната пресконференция, която се състоя днес в Клуб 1. От екипа на НДК представиха ребрандирана зала 42, която се превръща в Клуб 1. Името е избрано, за да подчертае връзката на мястото с емблематичната зала 1 на НДК, където се провеждат над 300 събития годишно. Клуб 1 е в непосредствена близост до залата и е възможност за добавена стойност към нея - пространство, в което да се провеждат пре- и афтър партита, пресконференции, коктейли и пр., свързани със събитията в най-голямата зала на Двореца. Това е подчертано и от фотографиите по стените, представляващи знакови събития в залата от настоящата 2018-та година- дело на фотографа на НДК Орлин Огнянов.      „Концепцията не е нищо ново по света. Фокусираме се върху пространствата, където бихме могли да задълбочим културното преживяване. Всяка една голяма културна зала по света има такова пространство за срещи и преживяване преди и след събитието. Много е важно в целия културен процес всички участници – артисти, спонсори, институции, да имат място, в което да обменят мисли и идеи”, подчерта председателят на Съвета на директорите на НДК Борислав Велков и допълни: „За 32 години почти 1 млн. зрители са посетили фестивала, който започва като Световна кинопанорама. Може би въздействието е било върху милиони като цяло, тъй като тези хора са предавали своите впечатления и емоции на семействата и приятелите си. Спомняте си годините, когато за да се докоснеш до голям емблематичен филм трябваше да посетиш НДК, зала 1 и световната кинопанорама! Много малко фестивали и събития са се запазили толкова дълго време. Това е другата ни посока тази година - отделяме внимание и на процесите, които правят фестивала устойчив и му дават перспектива и бъдеще. Убеден съм, че тази година ще бъде интересно, емоционално”, каза още Велков.  От името на Столична община – традиционен партньор на Киномания- приветствие поднесе Биляна Генова, директор на Дирекция „Култура”:\r\n„Киномания е един от фестивалите, които имат огромна заслуга за това София да бъде творчески град на киното на ЮНЕСКО от 2014 г. насам и да защитава тази титла с всяка изминала година. Това е възможно благодарение на приобщаването не само на киноманите, но и на всички хора на града, както и гостите на столицата, и децата на града ни към това велико изкуство. Благодаря изключително много за нивото, което поддържа Киномания и за това, че НДК е едно от най-красивите и емблематични места за култура в града ни”, сподели още Биляна Генова.\r\nГ-н Пиер Гийме – културен аташе на Френския културен институт- представи френската програма в рамките на кинопанорамата, включваща 9 филма с акцент върху комедиите със социален привкус, както и анимацията „Белия зъб” по класическата книга на Джек Лондон.    От своя страна, Луиджина Педди – директор на Италианския културен институт- разказа интересни подробности за филма „Те” на големия режисьор Паоло Сорентино. Четири български игрални, един български документален филм и една копродукция с българско участие ще имат своите премиерни прожекции в кино „Люмиер Лидл” по време на Киномания. Екипите им представиха своите продукции.\r\nРежисьорът Костадин Бонев и акторът Пенко Господинов анонсираха „Далеч от брега”, режисьорът и сценарист Киран Коларов, продуцентката Галина Тонева и актьорите Каталин Старейшинска и Ованес Торосян споделиха какво ги е заинтригувало в работата им по филма „Мълчанието на сестра ми”, а продуцентът Павел Павлов и младежът Константин Гергинов разказаха за филма на режисьора Мария Веселинова -  „Смарт Коледа”.\r\nДокументалият филм на режисьора Георги Тошев „Соня Йончева. Sempre Libera” е документалното заглавие в тазгодишната Киномания. Повече за него разказа Ема Константинова- съсценарист и режисьор по монтажа на филма.   В програмата на Киномания е включена и една провокативна копродукция с българско участия, спечелила две награди на фестивала в Карлови Вари - „Не ме интересува дали историята ще ни запомни като варвари”. Интересни подробности за нея разкри продуцентът от българска страна Росица Вълканова.\r\nНа финала от НДК обявиха, че екипът на Киномания стои зад мистериозната тийзър кампания „Коя е Невена?”, в която в продължение на няколко седмици София бе залята с черни плакати с червен надпис „Коя е Невена?”, а после същият въпрос се появи на ключови кръстовища в столицата. Акцията се оказа част от кампанията за популяризирането на филма „Времето е наше”, който ще даде официален старт на Киномания на 15 ноември.\r\nВ последния етап от кампанията една от актрисите във филма – Ирини Жамбонас - направи мълчалив пърформанс по време на пресконференцията, четейки книга с надпис „Коя е Невена?”. „Невена е образ от филма „Времето е наше”, героиня в книга, фикция, но и реалност. Невена е по-доброто „аз” на всеки от нас. Невена е магията, която само киното може да сътвори. Затова отдайте се на магията на киното”, призоваха организаторите от НДК.\r\nБилетите са в продажба на касите на НДК, както и онлайн на tickets.ndk.bg.\r\nГледайте селекцията на Киномания 2018, за да видите големите филми преди големите награди!", "date": "2018.11.05", "title": "55 филма на 32-рото издание на КИНОМАНИЯ"}
{"url": "https://www.actualno.com/ruse/detsko-mladejki-hor-sveti-georgi-pobedonosec-chestva-chetvyrt-vek-na-scenata-news_704289.html", "text": "  С фестивал „Хорова среща Свети Георги Победоносец“ бе отбелязана 25-ата годишнина от създаването на Детско–младежки хор „Свети Георги Победоносец” към ОМД-Русе.     Началото на 2 ноември бе с тържествен празничен концерт в зала „Европа“ на Доходното здание. Бивши възпитаници на хора се включиха с видео поздрави от различни места, тъй като професионални задължения ги възпрепятстваха да присъстват лично. Хорът бе награден със \"Сребърна Лира\" от Съюза на българските музикални и танцови дейци. Призът бе връчен от заместник-председателя на съюза, оперния певец Момчил Миланов, бивш хорист на юбилярите. Сред поздравителните адреси бяха тези от Европейската Федерация на хоровете в Брюксел и от градоначалника на Община Русе Пламен Стоилов.\r\nНа 3 ноември, на голямата сцена на Доходното здание, концерт изнесоха селектираните по-рано: Дамски хор „Дунавски вълни” - Русе, Смесен хор „Седянка”- Силистра, Смесен хор „Родни звуци”- Шумен, Камерна формация Soul Voices - Добрич, Смесен хор „Железни струни” - Разград, Камерен женски хор „Златна лира”- Търговище и  Вокален ансамбъл „Фортисимо”- Бургас.\r\nХрамът „Света Троица”, с любезното съдействие на Русенска Митрополия бе домакин на последния ден от фестивала. В творческа вечер и в непринудена атмосфера се срещнаха  диригенти, пианисти и организатори.   ", "date": "2018.11.05", "title": "Детско-младежки хор „Свети Георги Победоносец“ чества четвърт век на сцената "}
{"url": "https://www.actualno.com/analysis/doklad-bylgarija-e-na-dynoto-v-klasacijata-po-politichesko-vlijanie-v-es-news_704233.html", "text": "   . Това сочи съвместен доклад на Европейския съвет за външна политика, базиран в Лондон, и фондация „Стифтунг Меркатор“, със седалище в Есен. Проучването представя резултатите в 28-те държави членки на Европейския съюз, а докладът под наименование \"EU Coalition Explorer\" показва кои страни са с най-голямо влияние върху политиката на ЕС.     Капацитетът на Европа да действа колективно се превръща във все по-критичен въпрос, тъй като през последните години нарасна както значението на междуправителственото вземане на решения, така и равнището на политическа фрагментация. В този контекст започнаха дебати в столиците на държавите членки и в ЕС относно начина, по който Съюза може да се развива и да напредва.   В изследването за коалиционен потенциал на ЕС . Тя си разделя позицията с Хърватска и Словения с 0,3%, а след нея е само Малта с 0,1%. На първо място е Германия с 20,8%. След нея са Франция и Великобритания.\r\nБългария си поделя 25-то място със Словения, Хърватия и Малта и по отношение на цялостното им въздействие в Блока. Най-влиятелни в ЕС са Германия, Франция, Великобритания и Холандия. По отношение на това кои държави членки са . Страната ни и Кипър са с 0,7%, а след тях отново е само Малта. Германия отново е начело с 14,2%.  Проучването също така констатира, че със 17,3%, докато Словения е на 16-то място като една от страните, които са най-малко разочароващи през последните две години. България е на 18-то място с 1,1%, а най-малко разочароваща е Португалия с 0,2%.   По отношение на стъпките към по-дълбока интеграция, България е на 17-то място, като изпреварва страни като Гърция, Австрия и Великобритания. Тук списъкът се оглавява от Франция.\r\nПо въпроса за приоритетите, изследванията показват, че . Сред най-предпочитаните партньори на България за политически проекти е Германия, следвана от Франция и Гърция.     Докладът, цитиран от БГНЕС, илюстрира експертните мнения на 877 респонденти, които работят по европейската политика в правителствата и мозъчните тръстове на държавите. Изследването цели да създаде визуална представа за възгледите на професионалната политическа класа в Европа - информация, която иначе не е на разположение на политиците или на обществеността.     В четирите глави - \"Предпочитания\", \"Влияние\", \"Партньори\" и \"Политики\", „Коалиционният изследовател на ЕС“ показва потенциала за бъдещо изграждане на коалиции между държавите членки на ЕС. Документът може да бъде използван като интерактивен инструмент за локализиране на политически център на ЕС (или центрове), от който може да бъде изграден по-способен и сплотен Европейски съюз. ", "date": "2018.11.05", "title": "Доклад: България е на дъното в класацията по политическо влияние в ЕС"}
{"url": "https://www.actualno.com/sofia/fandykova-pokani-tvorci-da-predlojat-idei-za-bivshija-mavzolej-news_704312.html", "text": "  По покана на кмета на София Йорданка Фандъкова съвременни български творци и артисти ще дадат идеи за подготовка на заданието за конкурс за подземното пространство, част от бившия мавзолей. Това съобщиха от пресцентъра на Столична община.     С решение на Столичния общински съвет се предвижда мястото на подземието на бившия мавзолей на Георги Димитров да бъде превърнато в галерия за съвременно изкуство – филиал на Софийска градска художествена галерия (СГХГ).   Предстои обявяване на международен архитектурен конкурс за тази част от центъра на града. Като първа стъпка във връзка с изготвянето на архитектурното задание за конкурса кметът Фандъкова покани идеи и предложения да направят участниците в Националния конкурс „С усилия към звездите“ на Фондация \"Културни перспективи“, в който заедно с млади творци работят и ментори. Ментори в лицето на изявените български творци и артисти Недко Солаков, Георги Господинов, Галина Борисова и Явор Гърдев, заедно с някои от стипендиантите на конкурса Емона Илиева, Констанца Гецова, Надя Керанова и кметът на София Йорданка Фандъкова посетиха подземните пространства. На посещението присъстваха и председателят на Комисията по образование наука, култура и културно многообразие към Столичния общински съвет Малина Едрева, зам.-кметът доц. д-р Тодор Чобанов, главният архитект Здравко Здравков, директорът на СГХГ Аделина Филева.\r\nБъдещият архитектурен конкурс ще бъде съобразен с направените предложения за развитие на съвременни изкуства.  Днес в подземния комплекс се намират телефонна централа от миналия век, съоръжения за осигуряване на електроснабдяване, а едни от най-интересните съоръжения са най-големият климатик за времето си и подземен асансьор.   Пространството е част от центъра на града и заема важно място в оста от градски музеи и галерии на София като Софийска градска художествена галерия, Националната художествена галерия, Ларгото, музеят за история на София.", "date": "2018.11.05", "title": "Фандъкова покани творци да предложат идеи за бившия мавзолей"}
{"url": "https://www.actualno.com/kustendil/klaviren-koncert-na-djordja-kudja-v-chitalishte-bratstvo-1869-news_704292.html", "text": "  На 9-ти ноември от 18:00 ч. в зала „Велики учители” на читалище \"Братство 1869\" в Кюстендил ще се проведе класически концерт на младата италианска пианистка Джорджа Куджа. В програмата ще прозвучат клавирни сонати от Моцарт и Бетовен и клавирни пиеси от Шостакович и Димитър Ненов.     Джорджа Куджа е родена в Пазарджик, след което учи в Италия и свири на пиано още от седемгодишна.   След като завършва държавното училище „Джузепе Верди” на остров Сардиния, където учи пиано, Джорджа Куджа продължава обучението си в консерваториите в Каляри и Триест. През 2017 година получава бакалавърска степен от двугодишна специализация в Консерваторията на Кастелфранко Венето под ръководството на Масимилиано Ферати. Талантливата пианистка е  носителка на множество първи награди от международни клавирни конкурси.\r\nДжорджа Куджа е изнасяла самостоятелни концерти в Благоевград, Перник и Пазарджик, а сега предстои а изнесе и първия си самостоятелен концерт в читалище “Братство“ - Кюстендил, предаде Иван Андонав - председател на читалището - за кореспондент на от града.  ", "date": "2018.11.05", "title": "Клавирен концерт на Джорджа Куджа в читалище “Братство 1869“"}
{"url": "https://www.actualno.com/politics/pravitelstvoto-osvobodi-petyr-haralampiev-kato-predsedatel-na-dabch-news_704294.html", "text": "  С решение на правителството Петър Харалампиев е освободен като председател на Държавната агенция за българите в чужбина (ДАБЧ). Длъжността временно ще бъде изпълнявана от заместник-председателя на Агенцията Димитър Владимиров до определянето на нов титуляр, съобщиха от \"Дондуков\" 1.     Правителственото решение, предложено от министър-председателя Бойко Борисов, е прието неприсъствено, уточняват от пресслужбата на премиера.   Припомняме, че в началото на ноември специализираният съд Харалампиев и задържаните служители ДАБЧ. Според обвинението престъпната схема за подкупи, срещу които са се издавали удостоверения за български произход, е започнала да действа още от юли миналата година, когато Харалампиев е оглавил Агенцията.\r\nЗаместник-главният прокурор Иван Гешев определи разследването и корупцията в ДАБЧ като \"без аналог в новата ни история\". Стана ясно, че Харалампиев определил тарифите за издаване на удостоверение за български произход. 350 евро била за тези, които имат основание да претендират за такъв произход, като за малко тя станала и 500 евро, но скоро пак била върната на старото положение. Ако обаче нямаш основание да твърдиш, че си българин, мизата отивала на 5000 евро. Няма обаче намерени пари в нито един от обвинените за престъпната група, но били установени \"сериозни виртуални портфейли с биткойни\", за които тепърва ще се установява дали са на Харалампиев и Томов.  Друг интересен факт - един от свидетелите, Димитър Владимиров, бивш директор, сега заместник на Харалампиев, твърди, че година и половина наблюдавал престъпната дейност.", "date": "2018.11.05", "title": "Правителството освободи Петър Харалампиев като председател на ДАБЧ"}
{"url": "https://www.actualno.com/business/cheshka-medija-ginka-vyrbakova-shte-vleze-v-nadzornija-syvet-na-chez-news_704299.html", "text": "        Пред БНР главният редактор на чешкото издание \"Лидове новини\" Веселин Вачков посочи, че    \"Вариант, който би означавал, че Условието е преди всичко да бъде  приключена сделката, тоест да бъдат преведени парите. Освен това, както  знаем, има още едно препятствие, а то е отрицателното мнение на  българската комисия по конкуренцията, но във всеки случай ЧЕЗ, поне  засега, прави всички стъпки, за да може да има такава сделка\", посочи  Вачков.\r\nПо думите му условието за това е дотогава да бъде приключена  сделката, което означава превеждане на парите. Друго препятствие е  отрицателното мнение на българската комисия по конкуренцията за тази  сделка.  От Комисията за финансов надзор съобщиха пред националното радио, че  при тях са постъпили уведомления за общи събрания на две от дружествата в  групата ЧЕЗ България - \"ЧЕЗ Електро\" и \"ЧЕЗ Разпределение\".   В предварителния дневен ред е решение да бъде назначен регистриран  одитор, който да одитира годишния финансов отчет за 2018-а година.  Включена е и точка \"Разни\".", "date": "2018.11.05", "title": "Чешка медия: Гинка Върбакова ще влезе в Надзорния съвет на ЧЕЗ"}
{"url": "https://www.actualno.com/curious/naj-prostijat-i-lesen-nachin-da-pochistite-vashata-mivka-video-news_703284.html", "text": "  Ако искате мивката в банята ви или тази в кухнята да заблестят, трябва да знаете, че оцетът върши чудеса. Просто трябва, за около час, да накиснете крана, с помощта на парцал напоен във вода и оцет. След това да изтъркате с гъба наслоените, нежелани натрупвания и да изплакнете с вода.     Забравете скъпите почистващи препарати. Вашата кухня и баня ще придобият изцяло нов външен вид и блясък, когато приложите този метод на почистване. Вижте видеото, за да научите как точно да го направите.    ", "date": "2018.11.05", "title": "Най-простият и лесен начин да почистите вашата мивка (ВИДЕО)   "}
{"url": "https://www.actualno.com/prasspress/ceceron-dostojnijat-priemnik-news_704250.html", "text": " Пред всеки уважаващ себе си авторитарен режим в някакъв момент възниква въпросът за наследника. Това е въпросът за приемника на авторитета, върху когото се крепи стабилността и непоклатимото статукво. Независимо дали говорим за диктатура като в Северна Корея, или менте демокрация като у нас, такъв един режим неизбежно се управлява ръчно и в крайна сметка всичко опира до личността на ръководителя до такава степен, че в някакъв момент абсолютно никой друг не смее да вземе решение и вождът волю-неволю поема мениджмънта на неща като реформа на правописа, календара, порциона в детските градини и половото възпитание на войската. Но авторитаристът също е човек и се износва. Към момента у нас пръв партиен и държавен ръководител е Бойко Борисов, но него вече толкова го мързи, напрежението така го съсипва, че в оперативен порядък трябва да се реши въпросът за наследника. Аз и милиони гербави трудещи се виждаме естественото решение на този въпрос право в лицето на Цветан Цветанов - Цецерон. Той е истински атлет, а не тюфлек - и неговото влияние ще намали относителното тегло в корпуленцията на висшата българска политика. Той е истински робот с неизчерпаема енергия, властелин на кадровия въпрос по места, човек със желязна семейна репутация, поликонтактен с връзки и позиции по света и у нас, безрезервно лоялен към партията и патрона си. И най-вече - амбицията му не е задоволена, той работи като луд и расте неудържимо като дъб. Цветанов израстна много като комуникатор - шеговитият прякор Цецерон всъщност изразява народното изумление пред ораторските му качества. Ако преди беше способен с едно дълго изречение да удуши събеседника си като анаконда, сега е постигнал комуникационна нирвана, посредством която е способен да каже и най-голямата нелепица, така че да те хипнотизира и да не можеш да възразиш нищо. Като ти каже - “водата е мокра, а слънцето изгрява от изток”, даже забравяш, че почти си го питал какво мисли за прокурорите бухалки. Той говори толкова убедително и е способен да защити и най-дивашката теза с толкова сериозен тон, че журналистите насреща му неволно започват да кимат. Такова поразително въздействие върху околните може да има само човек с огромна психическа и гражданска енергия. Цветанов е приказно положителен, може да служи като образцов пример за кариера, постигната с упорит дългогодишен труд, който превръща дървената кукла в момче, грозното пате в лебед и жабата - в принц. Той е плодовит, имотен и съвършен зет, по-сладък от акациев мед. Чисто биологически Цветанов е по-млад и силен от Борисов, с по-здравословен режим, по-уравновесено поведение и по-малко компрометиран, кажи-речи никак. Умните гербоиди знаят на кого да се кланят - един е Борисов, но веднага след него и почти отгоре е Цветанов! Преди месец той влезе в управителното тяло на Европол, за което Вежди Рашидов го похвали (цитиран от “Труд”) и специално изтъкна, че “такова признание не се дава даром, а е за години къртовски труд без “протоколни снимки. А който се ласкае от мисълта за интелектуално превъзходство над Цветанов, първо да постигне мозъчните му успехи - юли т.г. Той участва в Транслантическа конференция на мозъчните тръстове. Вие колко такива мероприятия подкрепихте със силата на мисълта си? Цветанов е чувствителен, плакал е пред Ани Цолова малко преди да освободи столчето и е покровител на изкуствата - в лицето и жлезите на Веселин Маринов, които секретират песни за българския полицай, войник, коледар, за българското горчиво вино, мазно олио и други мелодии на годината. В перспектива именно Цветанов е силният човек в ГЕРБ и България, на него целувайте скута, ако искате да станете по-първи човек в нашата малка, но бедна държава. Това е, аз изпълних своя дълг и ви дадох посоката на вятъра.", "date": "2018.11.05", "title": "Цецерон - достойният приемник"}
{"url": "https://www.actualno.com/asia/inflacijata-v-turcija-vyrvi-stremglavo-nagore-news_704307.html", "text": "  Годишната инфлация на Турция се повиши до 25% през октомври, показват официални данни, достигайки най-високата си стойност за 15 години.     Месечните потребителски цени скочиха с 2,67%, показват данните на Турския статистически институт (ТСИ), които са по-високи от прогнозите от 2% в анкета на Reuters. Основната инфлация нарасна до 24.34 %годишно.\r\nИнфлацията през октомври се дължи на ръст на цените на дрехите и обувките с 12,74% и на цените на жилищата с 4,15%, показват данните.   На годишна база най-голямо увеличение на цените е в обзавеждането и домакинското оборудване през октомври с 37,92%.  Миналия месец централната банка на Турция остави референтния лихвен процент непроменен след сериозното му увеличение през септември и след като намаляването на напрежението със САЩ помогна на турската лира да възвърне малко от стойността си.\r\nВалутата наскоро си възвърна някои загуби от продажбата поради загриженост за способността на централната банка да реагира адекватно на нарастващата инфлация и влошаващите се връзки с Вашингтон.   Цените на производителите поскъпнаха с 0.91% през октомври до 45.01% на годишна база, сочи отделен доклад на ТСИ.    Централната банка на 31 октомври прогнозира, че инфлацията в края на годината ще достигне 23,5%.\r\nМинистърът на финансите Берат Албайрак неотдавна обяви \"пълна борба\" срещу инфлацията през октомври, като призова всички компании да предложат 10-процентни отстъпки за артикули, влияещи върху инфлацията до края на годината.", "date": "2018.11.05", "title": "Инфлацията в Турция върви стремглаво нагоре"}
{"url": "https://www.actualno.com/music/grafa-zasne-videoklip-v-indija-video-news_704306.html", "text": "   Песента е по негови музика, текст и аранжимент.     За приключенското решение да отиде на другия край на света заради \"Огън\", Графа разказва: \"Когато написах песента знаех, че тя заслужава по-специален клип. Отдавна исках да посетя Индия и затова когато Башмоушън и екипът на Монте се навиха да се включат в това предизвикателство, скочихме директно в организацията.   Истината е, че каквото и да си представяш, каквото и да си чел, то е нищо в сравнение с това, до което се докосваш в тази необикновена страна. Тя притежава магнетизъм и енергия, които те карат да се чувстваш щастлив. Там хората са усмихнати, научили са се да живеят с това, което имат и да правят всеки момент щастлив. Индийското ми пътешествие запали в мен пламък, който още гори и ме зарежда.    От лейбъла \"Монте Мюзик\" споделят, че организацията на снимки в страна като Индия е била неповторим опит – от издаването на визи, до това, което се случва на място.   От музикалната компания се свързват с боливудския продуцент Рохит Кхайтан, който заедно с екипа си от Glamour Stuck Production се заемат с подготовка на локации, кастинг и цялостната логистика. Задачата е трудна, защото Графа и Башмоушън са решени да отидат до далечни села, да снимат обикновени хора и да разкрият Индия отвъд нейния туристически образ. М      ", "date": "2018.11.05", "title": "Графа засне видеоклип в Индия (ВИДЕО)"}
{"url": "https://www.actualno.com/business/nova-shema-za-harchene-na-budjetnija-izlishyk-iska-bsp-news_704284.html", "text": "  Само 1% от бюджетния излишък да харчи правителството с решение на Министерския съвет, а всичко останало - по решение на парламента чрез законовата процедура - актуализация на държавния бюджет. За това настояват от БСП, стана ясно при днешното представяне на .     Тази схема за харчене на бюджетните излишъци ще предложи БСП чрез инициатива за изменения на Закона за публичните финанси, стана ясно от думите на лидера на партията Корнелия Нинова.   \"Изключително укорим и неприемлив е начинът на правене на бюджети на ГЕРБ - умишлено залагане на по-ниски приходи, умишлено залагане на по-ниски разходи, събиране на пари като излишък и харчене на този излишък чрез еднолични решения и постановления на Министерския съвет по целесъобразност\", категорична е Нинова.\r\n\"Да върнем нормалността, законността и правовия ред дори в процеса на бюджетиране, защото сега и той е изкривен\", настоява тя.  ", "date": "2018.11.05", "title": "Нова схема за харчене на бюджетния излишък иска БСП"}
{"url": "https://www.actualno.com/curious/dneven-horoskop-za-6-noemvri-news_704283.html", "text": "        През този ден не е добре да действате сами. Може да се чувствате кипящи от енергия, но със сигурност ще имате нужда от помощ, за да довършите нещата. През този ден оценката на другите не трябва да е решаваща за вас. Отдалечете се от околните и свършете работата си така, сякаш никой не ви гледа.   Умението ви да канализирате отрицателните емоции в положителна енергия ще е гаранцията ви за успех днес. Не позволявайте на обидата да блокирате жизнените ви сили.     Надежда има, но не се залъгвайте по първите положителни сигнали, че всичко е наред. Очаква ви много работа преди да сте сигурни, че се затвърдили позицията си. Този вторник няма да сте в най-добрата си форма, но може да го забележите чак, когато някой друг ви обърне внимание на това. Затова не бъде прекалено взискателни към останалите. Този вторник не разчитайте само на усмивката и късмета си. Те ще ви помогнат, но само временно. За дългосрочни резултати ще трябва да наблегнете на други качества.      Този вторник ще имате повече варианти, от колкото си мислите. Важно е да седнете, да се успокоите и ще видите много неща, които до момента са ви убягвали. Това е ден, в който може да се развихрите. Сега ви е паднало да бъдете себе си - не пропускайте възможността да го направите по най-добрия начин.    Очакванията за това как да се случат нещата са прекалено големи. Освен това не забравяйте, че бързането не допринася за качеството. Научете се на търпение. Този вторник дадено събитие ще ви подскаже отдавна забравена цел. По-често си припомняйте нещата, които ви движат напред.    Този вторник не почивайте на стари лаври. Похвалата е хубаво нещо, но е за постъпки от миналото, а важното е бъдещето. Този вторник ви очакват спокойни часове, които може да изпълните с приятни дейности. Засега оставете битките. Това е ден за приятно спокойствие и задоволство.", "date": "2018.11.05", "title": "Дневен хороскоп за 6 ноември"}
{"url": "https://www.actualno.com/education/bylgarskite-pylkovodci-ojivjavat-v-10-kysometrajni-filma-news_704255.html", "text": "  Вторият образователен видеопроект на Сдружение „Българска история“ и ЗАД „Армеец“ - документалната поредица „Нашите пълководци“ - ще бъде представен на 8 ноември от 19:00 часа във военния клуб в София, съобщиха организаторите.     10 късометражни филма разказват историите на българския революционер и офицер Олимпий Панов, на Георги Вазов, който по време на Балканската война командва Източния сектор при обсадата на Одрин, където е извършено настъплението, довело до превземането на града. Във фокуса на поредицата са още лицата на генерал Стилиян Ковачев, Данаил Николаев, Георги Тодоров, Димитър Добрев, Стефан Тошев, Георги Радков, Владимир Стойчев  и Георги Векилски, чийто подвид  през Първата световна война при хълма Мустафа ачи го превръща в герой на цяла Добруджа. В годините отекват паметните думи, които Векилски изрича пред своите подчинени в разгара на сражението: „Тук ще умрем, но нито крачка назад. Тури ножа!“\r\nВидеомонтажът на кратките филми е дело на Мартин Стаматов от Сдружението.   Припомняме, че за „Българско военно чудо“ бе доказателство предизвика огромен интерес, както сред всички над 1500 ученици в страната, пред които беше представен проектът, така и в социалните мрежи. Над 1.5 милиона са гледанията на филмите от инициативата във Facebook, а над 400 000 - в Youtube. Дискове с филмите от „Българско военно чудо“ бяха изпратени до над 120 училища в страната.", "date": "2018.11.05", "title": "Българските пълководци оживяват в 10 късометражни филма"}
{"url": "https://www.actualno.com/politics/ilijan-vasilev-vyrvim-kym-zimata-na-2013-ta-no-njama-koj-da-iska-ostavka-na-borisov-news_704245.html", "text": "  \"Върви нов вариант на февруари 2013 година. Съдете сами тези протести за горивата кой ги организира по исканията им правитеството да намали акциза и ДДС, но не пипат свръхпечалбите на Лукойл и другите компании?!? А това издава подбудителите - всичко друго, но не и нашите печалби.     Но годината е 2018 и няма кой да протестира срещу новите издания на Орешарски, Пеевски. Борисов се погрижи за това\", енергийният експерт Илиян Василев.   \"Сключва сделки, среща се с Решетников, предаде своите и сега си мисли, че е направил сделка за да запази \"своето\" и след като падне от власт.\r\nТова е все едно Тодор Живков да вярва на превратаджиите, ще му вземат само партийния пост, а след това ще го оставят на мира, да си кара старините на спокойствие.  Отдавна е прекрачил червените линии на създателите си\", допълни той.   ", "date": "2018.11.05", "title": "Илиян Василев: Вървим към зимата на 2013-та, но няма кой да иска оставка на Борисов"}
{"url": "https://www.actualno.com/society/ot-babh-uverjavat-njama-opasnost-za-horata-ot-zarazeno-s-ptichi-grip-meso-news_704260.html", "text": "   . Това каза директорът на Българската агенция по безопасност на храните (БАБХ) д-р Дамян Илиев на брифинг, предаде репортер на .     В момента има регистрирани 22 огнища на птичи грип, сред които 5 големи ферми за кокошки и 4 ферми в задни дворове, а засегнати са 993 000 птици, които вече са унищожени.\r\nОтсега птичият грип навлиза в своя пик и продължава до средата на май, обясниха от Ръководството на БАБХ.\r\nЗабрана за отглеждане на животни в нерегистрирани обекти е мярка която БАБХ предлага за криминализиране. Това се явява проблем за бизнеса, където мерките могат да доведат до това, че да бъдат засегнати големите ферми. \"За малките ферми в селските райони е трудно да се гарантира биосигурност\", добави Илиев.   \"Докато не установим конкретно какво става с пробите, не можем да говорим за манипулации, коментира Илиев в отговор на протестиращите, според които пробите за вируса не са истинни\", допълни още той.\r\nПопитан как БАБХ ще отговори на изказвания на протестиращи птицевъди, които се намират в този момент пред сградата на Агенцията, че пробите с птичи грип са манипулирани, д-р Илиев отговори:    „Променяме процедурите, за да можем да дадем гаранции и на двете страни, че пробите не се манипулират. Ще направим процедурите за вземане на проби така, че нито едната, нито другата страна да може да се съмняват“.\r\nИлиев  посочи, че всички мерки, които БАБХ взима, са такива, че да дават доверие в страните, с които България търгува, защото иначе изобщо няма да има търговия.\r\n„Всичко трябва да е така, че подписът под един сертификат за износ трябва да буди доверие“, коментира още експертът.\r\n\"БАБХ нареди до 1 юни 2019 г. фермерите да не зареждат стопанствата си с птици, за да се овладее проблемът с птичия грип, разкри един от представителите на фермерите Борислав Спасов.      Става дума за огнища в Добрич, Пловдив, Стара Загора, Хасково и Ямбол.\r\nТова предложение на агенцията обаче  скандализира стопаните, които протестират пред сградата, където се провеждат преговори с бранша.\r\nСпоред тях това ще доведе до фалит на втория по големина отрасъл у нас.    Продължават преговорите, за да се намери компромисен вариант, в който и двете страни да бъдат удовлетворени, а категоричната рестрикция отменена.\r\nСъпредседателят на организацията на производителите на водоплаващи птици Иван Йовчев обвини Агенцията в липса на ясни правила:\r\n„Нито има заповед за избиване и за унищожаване на яйцата в люпилните, нито има заповед, че те могат да бъдат настанявани. Значи ние сме за контрол, за взимане на проби, но за неплащане вече от бранша. Браншът няма възможност вече да плаща тези скъпи и прескъпи проби, които се извършват на 21 дена кръвни и минимум на 7 или на 14 дена плакално-трахиални\".   Заради усложняващата се епизоотична обстановка и продължаващото разпространение на заразата Агенцията въведе специална програма за засилен надзор над птицевъдните обекти. Мерките включват засилена биосигурност в птицефермите, висока честота на лабораторен контрол, както и изискване птиците да бъдат транспортирани, само след като са предварително изследвани за наличие на вируса. Около огнищата на птичи грип се създават предпазни зони и зони за наблюдение, в които се забранява движението и търговията с птици и яйца за разплод.\r\nПо време на брифинга бе съобщено, че е регистриран нов случай на птичи грип в патешка ферма в района на Димитровград. Стана ясно още, че протестите на фермерите продължават докато скандалната според тях заповед не бъде отменена.", "date": "2018.11.05", "title": "От БАБХ уверяват: Няма опасност за хората от заразено с птичи грип месо"}
{"url": "https://www.actualno.com/europe/mafiot-dyrji-chetiri-jeni-za-zalojnici-v-italija-news_704274.html", "text": "  Криещият се от италианските власти Франческо Амато, който миналата сряда е бил осъден на 19 години затвор за участие в мафиотски дейности, държи служители на пощенска станция в Пиеве де Модолена, Северна Италия като заложници, предаде БГНЕС.     55-годишният мъж, въоръжен с кухненски нож, е нахлул в пощата с викове: \"Ще убия всички\". Малко след това стой е освободил всичките седем клиенти, които са били в станцията, а след това друг служител, на когото му е станало лошо. Амато изисква среща с италианския министър на отбраната Елизабета Трента и вътрешния министър, вицепремиера Матео Салвини.   В момента четири жени, работещи в отдела, са държани като заложници. Пощата е заобиколена от служители на полицията. Според журналисти се разглежда възможността за използване на спецподразделенията за освобождаване на заложниците.\r\nАмато е арестуван през януари 2015 г. в рамките на полицейска операция с кодово име \"Аемилия\", а през декември същата година е изправен пред съда по обвинения в участие в дейностите на мощния картел Ндрангета. На 31 октомври той е осъден на 19 години и един месец затвор, но се е укрил от италианското правосъдие.  ", "date": "2018.11.05", "title": "Мафиот държи четири жени за заложници в Италия"}
{"url": "https://www.actualno.com/politics/transportnoto-ministerstvo-pusna-porychka-za-upravlenie-na-spasitelni-morski-operacii-news_704264.html", "text": "  Поръчка на стойност 1 000 000 лв. без ДДС за разработване и внедряване на интегрирана информационна система за координация и управление на операции при бедствия и аварии в т. нар. Българския морски отговорен район за търсене и спасяване (БМОРТС) обяви Транспортното министерство.     Поръчката за предпроектно проучване е обявена в края на октомври месец и е следствие от подписания на 8 октомври договор за предоставяне на безвъзмездна финансова помощ между Транспортното министерство в качеството му на Управляващ орган и ДП „Пристанищна инфраструктура“.   С него на държавното предприятие се предоставят 6 055 598 лв. по Оперативна програма „Транспорт и транспортна инфраструктура“, приоритетна ос 4 „Иновации в управлението и услугите – внедряване на модернизирана инфраструктура за управление на трафика, подобряване на безопасността и сигурността на транспорта“.\r\nПроектът, който се финансира с тези средства, е „Проектиране и изграждане на технически системи за превенция на риска и повишаване на сигурността на територията на морските пристанища“.  Сумата от един милион лева е предназначена за анализ и оценка на съществуващото положение, концепция за внедряване на интегрирана информационна система, да се подготвят нужните документи с бюджет и график за изпълнение на проекта. Трябва също да се подготви документация за възлагане на обществена поръчка за избор на изпълнител за конкретните дейности.   Изпълнителна агенция „Морска администрация“ (ИАМА) чрез главна дирекция „Аварийно-спасителна дейност“ организира и координира търсене и спасяване на търпящи бедствие хора, кораби и самолети в БМОРТС и във вътрешните водни пътища на Република България. Дирекцията е във Варна, има териториални звена в Бургас и Русе.\r\nИзпълнението на операциите по морско търсене и спасяване в региона на България се осъществяват в динамична и бързо променяща се среда. Това се дължи на потенциала за транзитен превоз на товари, както и на големия туристопоток по крайбрежието и увеличения брой развлекателни дейности.    Създаването на интегрирана информационна система цели улесняване и ускоряване достъпа до различни категории информация, необходима за анализ, планиране и управление на действията на институциите, ангажирани с аварийно-спасителна дейност на море при различни аварийни ситуации, борба с нефтени разливи и други видове замърсявания, оказване на помощ на бедстващи съдове или бедстващи хора.   Целта е чрез обмен на данни в реално време съществено да се намали времето за реакция при получаване на сигнал за бедствие. Районите за търсене се определят в рамките на 5 минути при всички нива на трудност, докато при ръчно изчисляване това отнема от 30 минути до един час, а понякога и повече, в зависимост от сложността на ситуацията.\r\nДруга цел е минимизиране на въздействието на човешкия фактор и намаляване на вероятността за допускане на грешки, да се увеличат възможностите за комуникация между Морският спасително-координационен център  и спасителните кораби и катери, повишаване на аналитичните възможности на службата по търсене и спасяване и др.\r\nОбща продължителност за изпълнение на договора за предпроектното проучване е 225 дни от датата на неговото подписване.", "date": "2018.11.05", "title": "Транспортното министерство пусна поръчка за управление на спасителни морски операции"}
{"url": "https://www.actualno.com/advice/psihika-i-tjalo-mislete-gi-kato-edno-news_704287.html", "text": "   Петя Симеонова е клиничен психолог и автор в . Специалист по тревожни разстройства, паника и агорафобия. Консултира хора с личностни проблеми и желание за духовно, емоционално и физическо развитие.       Напоследък се говори все повече за връзката между хранене, физическото състояние на телата ни и тревожните състояния, паническите атаките, депресията и изобщо психичното ни здраве.\r\nТази тенденция определено ще се засилва в бъдеще и има сериозни основания за това.  Храненето и въздействието му върху психиката е един от основните трендове в психологията за 2019 г. и явно има защо.\r\nСпоред годишният доклад за тенденциите на Американската психологична асоциация (APA), който излезе тази година и очертава важни аспекти, това ще бъде едно от направленията, към които ще е насочен фокусът в психологията през следващата година.\r\nСтава все по-ясно, че не можем да делим тялото и психиката си, а е нужен цялостен подход, така нареченият холистичен такъв.    Всекидневно работя с хора с подобни проблеми и за да постигнем ефект, се налага те да преразгледат изцяло своето поведение спрямо себе си, хранителните си навици, отношението към тялото си и до колко се грижат за добрата му форма и тонус, тоест аз прилагам от години този комплексен/холистичен подход, не само работа с психиката.\r\nНека разгледаме малка част от храненето и как това влияе на психичното и физическото ни здраве.\r\nЗа съжаление, все още в повечето случаи, начинът ни на хранене е наситен с бяла рафинирана захар, прекалено много калории, преработени храни, пестициди и транс мазнини.\r\nПодобно хранене базирано изцяло на въглехидрати, като бял хляб, тестени изделия, картофи, ориз, плодови консервирани сокове, бяла захар и т.н., увеличава в пъти риска от различни заболявания и по последни изследвания с до 400% риск от получаване болестта на Алцхаймер например.\r\nСъщо така все повече изследвания доказват връзката между депресия, пристъпи на паника, тревожност, безсъние и ADHD с този тип начин на хранене и живот.   Разбира се, както вече казах, не можем да делим нещата, да разделяме човека на психика и физика, като напълно отделни компоненти един от друг, както често биваше правено до преди няколко години, тук е нужен и работи холистичният подход и разбирането, че човека е едно цяло и само обединението между физика и психика може да доведе до добър резулат.\r\nПонякога дори само промени в хранителните и двигателни навици, биха могли да разрешат някои психични проблеми, а ако не са достатъчни и се налага работа с терапевт, то поне ще ги облекчат значително и са сериозна крачка към справянето с тях.\r\nЩе изброя три стратегии, които могат да са от полза за подобряване и/или превенция на споменатите по-горе психични състояния, здравето и работата на мозъка и тялото, посредством хранене: Тя не е твой приятел, предизвиква възпаления в тялото ти и изпраща нивата на кръвната ти захар в орбита.\r\nАко имаш навика да злоупотребяваш със захар, премахни тази зависимост още сега или поне я ограничи, като начало.\r\nКогато усетиш разликата в тялото си и начинът по който се чувстваш, ще придобиеш желание да продължиш.\r\nДнес има много възможности за различни видове десерти с натурални подсладители, които да заместят бялата рафинирана захар, въпрос на избор и лична отговорност към себе си е да го направиш! Погрижи се за здравето на червата си - когато там има възпаления, те увреждат органите ти и увеличават риска от депресия и тревожност, като влошават когнитивното ти здраве и функцията на мозъка.\r\nИма различни начини това да се случи, проучи, опитай и открий подходящият за теб. Приемът на ”постни протеини“, като боб, яйца, спанак, сурови ядки и т.н. в комбинация с Омега-3 мазнини, както и наречените от невролозите “мозъчни горски плодове“ – диви боровинки, които имат високи количества антиоксиданти, ще подобрят здравето на мозъка и по-доброто му функциониране, а това пряко ще се отрази и ще подобри животът ти и начинът по който се чувстваш във всекидневието си.   Темата е дълга и няма как да бъде изчерпана еднократно разбира се, а това са само насоки, но идеята е да се започне отнякъде, да има конкретни действия, а не само желание и тук е нужно да се прояви постоянство и търпение, до изграждане на нови и здравословни навици, отговарящи на личните ни нужди.\r\nТези три малки стъпки или други, базирани на лично усещане и избор в комбинация с една добра психологична терапия, ще допринесат за по-отговорно отношение към нас самите, за осъзнаване на нашата цялост и нов фокус в живота ни.\r\nГрижата за себе си е изцяло лична отговорност и отлагане не бива да има, затова нека утре да започне от днес...\r\n__________________________     клиничен психолог psiholog@petyasimeonova.com\r\nskype: petyasimeonova-psiholog\r\nwebsait:http://www.petyasimeonova.com\r\nhttps://www.facebook.com/PetyaClinicalPsychologist/", "date": "2018.11.05", "title": "Психика и тяло: мислете ги като едно"}
{"url": "https://www.actualno.com/plovdiv/obshtina-plovdiv-vzima-merki-s-shuma-v-kapana-news_704259.html", "text": "  След серия от жалби за вдигане на шум от непълнолетни нощно време в квартал \"Капана\", от община Пловдив обмислят сериозни мерки срещу шумните тийнейджъри.     Жалби постъпват постоянно в общината, като оплакванията са както от живущи, така и от собственици на заведения основно около откритата сцена \"Ядрото\", съобщи кметът Иван Тотев.\r\nСред мерките, които се обмислят, са отнемането на разрешителни на денонощните магазини в случай, че се установи, че продават алкохол на непълнолетни, както и наемането на охранителна фирма, която да следи за реда и спокойствието в \"Капана\".\r\n\"Това положение не може да продължава. Утре имаме среща в общината с кметът на \"Централен\" Георги Стаменов, заместник-кметът Златин Велев и общинска охрана, за да вземем мерки. Ако трябва ще вземем и удълженото работно време на магазините в района, които продават алкохол. Хващаме малолетни с алкохол, а те скачат на нашите служители\", обяви пред журналисти кметът.  Той допълни, че се предвижда поставянето на надписи “, както и друга информация от Наредбата за опазване на обществения ред на Пловдив, за да няма оправдания от нарушителите, че не познават разпоредбите.", "date": "2018.11.05", "title": "Община Пловдив взима мерки с шума в \"Капана\""}
{"url": "https://www.actualno.com/smolyan/izvadiha-syrna-ot-reka-v-smoljan-no-tja-pochina-news_704266.html", "text": "  Сигнал за сърна, паднала в коритото на река Черна в Смолян, е бил подаден в петък. Тя била видяна във водата близо до спортната зала „Величко Чолаков“. На място отишли пожарникари, които извадили бедстващото животно и го предали на служители на горското в Смолян.     Въпреки положените от тях грижи обаче сърната починала два дни по-късно. По тялото й имало следи от ухапвания. Предполага се, че кучета са я гонили и хапали, за да потърси спасение в реката.   Горски казват, че нараняванията даже не били толкова сериозни, но стресът при сърните е изключително голям.\r\nПрез февруари месец сърне, вероятно гонено от кучета, прекоси целия град Смолян. Смолянчани го бяха видели първо до Енергото, после на околовръстния път.  Шефът на Районната дирекция по горите инж. Венцислав Фурлански тогава каза, че сърните влизат по две причини в населено място – когато снегът е много дълбок и слизат в града да търсят храна или подгонени от скитащи кучета. В горското са имали много сигнали за сърни на околовръстното със счупени крака, ударени от коли и др.   ", "date": "2018.11.05", "title": "Извадиха сърна от река в Смолян, но тя почина"}
{"url": "https://www.actualno.com/curious/5-bylgarski-zvezdi-koito-nikoga-ne-biha-uchastvali-vyv-vip-brother-news_704271.html", "text": "  Всяка година шоуто VIP Brother привлича известни и не до толкова известни българи от различни сфери. В началото на септември всички се питат коя ще е новата плеймейтка, която ще прекрачи прага или рапър, който ще се окичи с титлата: Няколко, обаче са имената, които години наред остават прекалено висока топка за формата, който едва ли може да си позволи техните хонорари.     Първата звезда, която никога нбяма да прекрачи прага на къщата е . Звездата вече се е доказала и няма нужда от трамплин в кариерата си. Певицата се радва на масово одобрение и участие в шоуто може само да свали рейтинга й, затова и сумите, които Лили иска са не просто високи, а дори напълно невъзможни. Звездата би прекрачила прага на Къщата само и единствено при изключително изпипан договор, в който да се изчисти и минимален шанс великата певица да се изложи.   Второто голямо име е . Футболистът отдавна се е дистанцирал от родните медии, а натрупаните през годините на славната му кариера средства, са причината синеокият красавец да не влиза в шоуто за малко пари. Благоевградчанинът от друга страна е и доста затворен човек, който трудно би се съгласил да живее в къща с непознати.\r\nТрети е великият . Най-добрият български футболист в историята в момента се занимава именно с телевизия и привличането му в шоуто не би било невъзможно, ако хонорарът на звездата не беше грандиозен. Стоичков е обичан от народа, комуникативен, но и много скандален, привличането му би предизвикало огромен интерес и със сигурност няма да остане незабелязан в Къщата.  Четвърта в класацията е . Най-успешната българска актриса в историята е напълно недостъпна за всички големи медии в България. Добрев е единствената от големите български имена в момента, които са недостъпни за абсолютно всички топ български предавания. Николина, както е истинското име на звездата, има огромна фенска маса, сред основните зрители - тийнейджърите, но големият й хонорар не може да бъде преодолян за кратко интервю в \"Шоуто на Слави\", \"На кафе\", \"Папараци\" и др, а за риалити формат в рамките на месец, красивата българка остава само мираж.   Пета се нарежда . Най-актуалната изпълнителка в момента е обидена на шоуто, за представянето на Преслава за най-добра в жанра, при участието й през 2015 година, когато именно Галена бе спечелила всички класации в жанра си и по всеобщо мнение заслужи наградата \"Певица на годината\". Освен това певицата в момента държи рекорд по участия, а хонорарът й е най-високият в жанра. Галена снима и най-скъпите клипове в България, а модната й линия облече дори звезди от ранга на Деми Ловато. Така за момента участието на Галена в шоуто минава през огромна цифра.\r\nизточник: hotarena.bg    ", "date": "2018.11.05", "title": "5 български звезди, които НИКОГА не биха участвали във VIP Brother"}
{"url": "https://www.actualno.com/plovdiv/uchenici-izsledvat-kosmosa-s-ochila-za-virtualna-realnost-v-plovdiv-news_704280.html", "text": "  Деца проверяват отговорите на задачите по математика чрез QR кодове, разглеждат други планети и изследват космоса чрез виртуална реалност в час по природни науки, а урокът по български език се преподава на дигитална дъска чрез проектор – това представлява част от учебния процес в Основно училище „Яне Сандански” в район „Южен” в Пловдив. За да се запознае с иновативните методи на обучение днес там беше кметът Иван Тотев и заместникът му Стефан Стоянов.        \"Използването на 3D очилата осигурява на децата пренасяне в друга реалност в предметите по „Човека и природата“, „Физика“, „Астрономия“, по „Биология“ и „География“. Учениците от 5 клас нагоре могат да попаднат в галерия и музей и да разгледат различните експонати например. Така децата са по-мотивирани в учебния процес\", коментира директорът Маргарита Бозова. Тя допълни, че иновативният подход е във всяка една класна стая, независимо от учебните предмети – музика, математика, български език.\r\nОУ \"Яне Сандански\" кандидатства за трета поредна година за финансиране по общинската програма за модернизация. През първата те успяват да пуснат безжичен интернет в цялата сграда, проектори във всички класни стаи и 8 интерактивни дъски. През следважата година са закупени лаптопи и таблети за учителите, за да подготвят уроците си и във връзка с въвеждането на електронния дневник. Тази година с отпуснатите средства са закупени очила за виртуална реалност, телескоп и макети на Земята, Луната, Слънцето, карта на звездното небе.     Община Пловдив подпомага общински училища по внедряването на този тип технологии, като през настоящата 2018 година са осигурени средства от общинския бюджет в размер на 200 000 лв. за модернизация на учебния процес и закупуване на технически средства. Целта е подпомагане на училищата за закупуване на съвременни технологични средства, специализирано оборудване на кабинети и за въвеждане в употреба на т. нар. „облачни“ технологии и платформи. По този начин учебният процес става не само по-дигитализиран, но и по-интересен.\r\nОбщо 34 са общинските училища, които са кандидатствали по програмата. Общо инвестираните средства от Община Пловдив и самите училища са над 350 000 лв. С тях са закупени 268 лаптопи, 17 таблети, 37 интерактивни дъски, 76 мултимедии, оборудвани са един кабинет по физика и биология, лицензи за образователен софтуер, очила за виртуална реалност, таблети и активиране на облачната технология G suit for Education в 8 училища.    ", "date": "2018.11.05", "title": "Ученици изследват Kосмоса с очила за виртуална реалност в Пловдив"}
{"url": "https://www.actualno.com/pleven/plevenski-ekoeksperti-uchastvaha-v-monitoring-na-kafjava-mechka-v-rodopite-news_704253.html", "text": "  Експерти от Районната инспекция по околната среда и водите /РИОСВ/ в Плевен са участвали в мониторинг на кафява мечка в Западните Родопи заедно с представители на горски стопанства в района на Смолян, Девин и Велинград. По време на наблюдението са установени следи от жизнената дейност на мечките – отпечатъци от предни и задни лапи, екскременти, временни лежанки. Данните са въведени в полеви формуляри, които включват GPS-координати на наблюдението и запис (трак) на обследвания маршрут, съобщиха от екоинспекцията     Мониторингът се е провел в периода 23 октомври – 26 октомври. Той е бил по предварително определени маршрути в изпълнение на Методиката за мониторинг на кафява мечка към Националната система за мониторинг на състоянието на биологичното разнообразие. В преброяването са участвали експерти на Изпълнителна агенция по околна среда, Изпълнителна агенция по горите, Министерство на околната среда и водите и Регионални инспекции по околна среда и водите на територията на страната.   Целта на събраната по време на мониторинга информация е да се установи числеността и състоянието на популацията на вида, както и да се регистрират териториите, които се обитават от кафявата мечка, поясни РИОСВ - Плевен.", "date": "2018.11.05", "title": "Плевенски екоексперти участваха в мониторинг на кафява мечка в Родопите"}
{"url": "https://www.actualno.com/plovdiv/biocentrala-kraj-plovdiv-peti-den-pored-narushava-zakona-potyrpevshi-shte-tyrsjat-zakrila-ot-bruksel-news_704230.html", "text": "  Пети ден поред се на изпълнителния директор на БАБХ д-р Дамян Илиев (ЗАБРАНА № РД 11-64/10.01.2018 г) за внасяне на торове и централата за производство на електроенергия от отпадъци продължава своите , съобщават от сдружението \"Бъдеще за село Труд\".     Протестите срещу миризмите и отпадъците, страничен ефект от построената преди четири години биоцентрала в близост до селото, вече няколко пъти в блокада на пътя Пловдив- Карлово. Независимо от проверките на РИОСВ, според които замърсяване няма, жителите на селото вярват повече на обонянието и на очите си и с днешния сигнал предупреждават за нови протестни действия. Сигнал за разливи от цистерните е подаден днес на тел. 112.\r\n\"Виждаме цистерните да карат като на парад покрай обществените сгради на централната улица и нивите в местността\", твърдят от сдружението и за пореден път заявяват, че \" \" остава незабелязано.\r\nКъм сигнала от сдружението са приложили снимки и видеозапис. Преди седмица за проблема е изпратен сигнал до , а представители на сдружението, заедно с хора от други населени места, търпящи същите неудобства, смятат да посетят Брюксел. На последния протест, който се проведе преди седмици, бе сложено началото на национално сдружение на потърпевши от биоцентрали.  Освен от миризми и замърсяване, жителите на кварталите в близост до централата се оплакват и от . След като протестите им започнаха, РИОСВ замерва резултати, които неизменно влизат в норма, но има една особеност- , а особено през летните месеци те са съвсем осезаеми. Хората от Труд твърдят, че след като проблемът им стана публично достояние, от централата са започнали да изпускат миризмите нощем, което говори за възможност за упражняване на контрол.\r\nОмбудсманът на републиката Мая Манолова преди година участва лично в един от протестите и обеща да се вземат мерки. При инвестиционните намерения биоцентралата е заявила само преработка на твърди биоотпадъци, но промяна в нормативната база с по-късна дата отваря вратата и за течните биоотпадъци, които вече се превръщат в проблем за населението. Макар и замърсяването да е под въпрос според институциите, местни общопрактикуващи лекари вече втора година отчитат , както и обостряне на състоянието на хронично болни.", "date": "2018.11.05", "title": "Биоцентрала край Пловдив пети ден поред нарушава закона, потърпевши ще търсят закрила от Брюксел"}
{"url": "https://www.actualno.com/europe/vynshnijat-ministyr-na-germanija-predlaga-razoryjavane-na-evropa-news_704319.html", "text": "  Министърът на външните работи на Германия Хайко Маас представи свой план за запазване на мира в Европа, в който присъстват предложения за забрана на бойните роботи и обмисляне забраната на хиперзвуковите ракети.     Статия по тази тема Маас публикува в Der Spiegel.\r\nМинистърът отбелязва, че на фона на разговорите за излизане на САЩ от Договора за ракетите със среден и малък обсег на действия (ДРСМОД) в пресата все по-често се срещат термини като надпревара във въоръжаването и ядрено сдържане, което много напомня ситуацията през 80-те години на миналия век.   Маас смята подобни аналогии за измислени и отбелязва, че от тогава досега много неща са се променили.  „Сега един на друг се противопоставят вече не два лесно предсказуеми военно-политически блока с равни сили. Светът стана асиметричен. Границата между ядрените и конвенционалните оръжия се заличава.“\r\nСпоред Маас ключов проблем е недостигът на доверие между страните по договора. Отговорност за това той вижда на първо място ,у Русия, която по негово мнение, не е успяла да осигури достатъчно прозрачност и да разсее подозренията на американците, които смятат, че Москва нарушава договора.\r\nВ същото време Маас отбелязва, че европейците разполагат с достатъчно авторитет, за да напомнят важността на договора не само на Москва, но и на Вашингтон. Министърът пише, че Германия – за разлика от САЩ, не  за отмяна на договора, а за това той да бъде спазван и от двете страни.       Освен това Маас е убеден, че за запазване на мира в Европа е необходимо да се измени подхода към контрол на различните видове оръжия и към процеса на разоръжаване. Той подчертава, че ДРСМОД сам по себе си не може да гарантира мира.\r\nКато пример германският министър посочва руските ракети, разположени в Калининградска област. По неговите думи тяхното разполагане не нарушава условията на договора – но в същото време тези ракети могат за броени минути да достигнат много страни от Евросъюза.\r\nВ статията си Маас предлага примерен план за осигуряване мира в Европа. Той се състои от четири точки, в първата от които министърът пише, че „общите интереси трябва да бъдат по-важни от взаимното недоверие“.    -Прагматичен обмен на данни между САЩ, Русия и Европа, съвместна оценка на рисковете, които поставят пред мира всички нови видове оръжия. Създаване на дееспособна система за отчитане на въоръженията.   -Пълен контрол над ракетите – както балистичните, така и крилатите. Създаване на международен набор от правила, засягащи създаването и използването на ракети.\r\n-Постигане на договорености с Китай за по-голяма прозрачност на неговата ракетна програма, която предизвиква все по-голямо безпокойство в САЩ.-Редовно обновяване на правилата в случай на появата на нови видове въоръжения, които не попадат под съществуващите правила. Забрана на най-опасните от тези въоръжения.\r\nМаас се спира доста подробно на последната точка. Според него оръжие, което засега все още изглежда като извадено от научната фантастика, в най-скоро време може да стане реалност – и то смъртоносно опасна.   След тези въоръжения министърът споменава хиперзвуковите ракети – за тяхната разработка и успешни изпитания наскоро съобщи Русия. Също така безпокойството на Маас се предизвиква от възможното разполагане на оръжия в Космоса и използването на напълно автономна безпилотна бойна техника.\r\nГермания се надява такава техника, която Маас нарича „роботи-убийци“, да бъде забранена на равнище ООН и вече е започнала този процес. Що се отнася до останалите перспективни видове оръжие, то министърът предлага тяхното бъдеще да бъде обсъдено на международно равнище следващата година.\r\nВ заключение Маас пише, че Германия е длъжна да остане мирна държава.\r\n„Ние и по-нататък решително и последователно ще бъдем за разоръжаване. Само така може да се спре глобална надпревара във въоръжаването. Само така може да се постигне мир в Европа“, е убеден германският външен министър.", "date": "2018.11.05", "title": "Външният министър на Германия предлага разоръжаване на Европа"}
{"url": "https://www.actualno.com/sliven/gligan-predizvika-verijna-katastrofa-na-am-trakija-news_704314.html", "text": "  Катастрофа заради изскочило на платното диво прасе е имало снощи на автомагистрала „Тракия”. Това съобщиха от Областната дирекция на МВР в Сливен.     Около 20,00 часа снощи е получен сигнал за настъпило пътно произшествие в района на километър 243.900 в посока град Бургас, в близост до бензиностанция „Еко”. Лек автомобил „Опел Зафира”, управляван от 38-годишен шофьор от град Хасково, ударил диво прасе, движещо се по пътното платно. Вследствие на удара животното се строполило върху предното стъкло на следващия лек автомобил - „Ауди А3”, управляван от 47-годишен мъж от град Варна. Последвал сблъсък между двата автомобила, при който пострадала 34-годишна жена. Тя била транспортирана до болница в Пловдив, без опасност за живота.   Дали е имало шофиране с несъобразена скорост, ще стане ясно по време на образуваното досъдебно производство, каза за говорителят на Областната дирекция на МВР в Сливен Първолета Мандинска.\r\nТя съобщи и за втори подобен инцидент от вчерашния ден, в същия район на магистралата. На тел. 112 бил подаден сигнал за внезапно изскочили на пътното платно майка с глиганчета, които едва не предизвикали катастрофа. За щастие това се случило в светлата част на денонощието.      За от Областното пътно управление в Сливен обясниха, че веднага е била предизвикана проверка за състоянието на защитните мрежи и е било установено, че те са здрави. Предположението е, че животните са преминали през отводнителните окопи под загражденията.\r\nНа въпрос дали ще бъдат взети допълнителни мерки за охрана на АМ „Тракия” от свободно преминаващ дивеч, директорът на Областното пътно управление инж. Митко Иванов коментира, че магистралата е в и изграждането на допълнителни обезопасителни елементи трябва да се предложи от проектанта.    От сливенското Ловно-рибарско сдружение твърдят, че популацията на диви прасета е нараснала двойно и единствено масовият отстрел може да тушира проблема.", "date": "2018.11.05", "title": "Глиган предизвика верижна катастрофа на АМ „Тракия”"}
{"url": "https://www.actualno.com/society/podpisano-e-sporazumenieto-za-zashtita-na-decata-ot-neblagoprijatno-sydyrjanie-opasno-za-tjahnoto-razvitie-news_704293.html", "text": "  Председателите на Държавната агенция за закрила на детето д-р Елеонора Лилова,  на Съвета за електронни медии г-жа София Владимирова и на Управителния съвет на Асоциацията на българските радио- и телевизионни оператори (АБРО) г-н Атанас Генов, генералният директор на Българската национална телевизия г-н Константин Каменаров, представители на Българското национално радио и на други доставчици, които не са членове на  АБРО, подписаха Споразумението за 2018 година за защита на децата от съдържание, което е неблагоприятно или създава опасност от увреждане на тяхното физическо, психическо, нравствено и/или социално развитие, съгласно изискванията на чл.32, ал.6 от Закона за радиото и телевизията.     Критериите за оценка на съдържание са показателите, по които се оценява съответствието на програмите и техните елементи (аудио-визуални предавания, радиопредавания, различни форми на търговски съобщения и други елементи от програмното съдържание) с изискването на разпоредбата на чл.17а от Закона за радиото и телевизията с цел защита на правата и интересите на децата през цялото времетраене и съдържание на програмите, съобщиха от ДАЗД.   Доставчиците на медийни услуги - линейни и нелинейни - са длъжни да спазват правата на децата, уредени в Закона за закрила на детето и в други нормативни актове, 2 като при осъществяването на своята дейност са длъжни да не допускат участие на деца в предавания, които са неблагоприятни или създават опасност от увреждане на физическото, психическото, нравственото и/или социалното развитие на децата, и да се ръководят от принципите в чл. 10 от Закона за радиото и телевизията.\r\nМедийната среда е изключително динамично развиваща се, а защитата на детската аудитория е в интерес на цялото общество и е съвместна грижа - не само на институциите, бизнеса, родителите и на лицата, които полагат грижи за деца.  Критериите бяха променени през 2017 г. за пръв път от тяхното приемане през 2011 г., за да отразят развитието на медиите и младите хора в условията на дигитално общество. Успешното съдействие между регулаторните органи - СЕМ и ДАЗД, организацията на доставчиците на медийни услуги - АБРО, обществените медии – БНТ и БНР доведе до въвеждането на единни саморегулаторни мерки и уеднаквяване на практиките на телевизионните оператори, с които да обозначават съдържание, неблагоприятно за различните възрастови групи от детската аудитория.   Целта на приетите промени бе да се въведат официално в Република България добрите европейски практики, като на аудиторията се предоставя един допълнителен сигнал за неблагоприятно съдържание, който да помогне на родителите да предпазят децата от неподходящо съдържание.", "date": "2018.11.05", "title": "Подписано е Споразумението за защита на децата от неблагоприятно съдържание, опасно за тяхното развитие"}
{"url": "https://www.actualno.com/kustendil/zadyrjane-na-prestypnik-s-kuche-demonstrira-mvr-kustendil-video-snimki-news_704257.html", "text": "  Днес от 11:00 часа се проведе демонстрация на Специализираното тактическо звено за бързи действия към ОДМВР - Кюстендил. Демонстрационното занятие се организира на стадион \"Осогово\" и бяха поканени всички заинтересувани граждани.      Служителите на МВР Кюстендил представиха различни ситуации от тяхната работа – тактическо задържане на МПС и задържане на пътуващите след преследване, задържане на извършители на престъпление с помощта на служебно куче, преследване с коли, оборудване, защитни средства и въоръжение, ползвани от полицаите.  Служителите на реда демонстрираха залавяне на престъпник след преследване, задържане на престъпник с помощта на служебно куче. Кампанията се организира по повод предстоящия Празник на полицията, който ще бъде отбелязан на 8-ми ноември.\r\nВ първата част на демонстрацията бяха представени ситуации, в които служебните кучета помагат на гражданите. В следващия етап на демонстрацията беше представена презентация на автомобилите и системите, с които разполага МВР в служебните автомобили, и в третата част – най-интересната за децата, беше демонстрирано преследване на извършител на престъпление от групата за бързи действия.    Сценария, по който бяха задържани лицата, беше следният – полицаи изпълняваха патрулно-постова дейност по охрана обществен ред. При подаден стоп сигнал от служители на МВР, автомобилът с нарушители не спря. Полицаите уведомиха оперативната дежурна част към съответното районно управление. Последва преследване, при което имаше и стрелба. След което беше уведомена дежурната част, се формира група за бързо действие. Зрителите на демонстрацията видяха на практика самото задържане, което се извърши от служителите на групата за бързи действия.\r\nСлужителите на МВР използваха личното си огнестрелно оръжие и при задържането установиха кои са арестуваниуте. Полицаите извършиха оглед на автомобила – при отварянето на багажника, служителят на реда провери за скрит човек там или за други незаконни материали. Двете лица, които бяха причина за задържането, бяха арестувани съгласно действащото право и бяха отведени за продължаване на работата с тях в районното управление. Целта на демонстрацията беше запознаване на хората с начина, по който отреагират служителите на МВР, когато има извършено тежко престъпление. Ученици от повечето училища в града присъстваха на демонстрацията и бяха впечатлени от работата на МВР, като приветстваха всичко с бурни възгласи. В демонстрацията се включиха общо 10 от служителите на ОДМВР - Кюстендил, които обясниха, че кучетата се използват много често в такива ситуации.\r\n\"Кучето се включва и в единната разтановка, може да го видите и пред дискотеките в града – петък и събота, така че използваме ги максимално рационално\", обясниха полицаите      “Важността на тези демонстрации е да се запознае обществеността с действията на служителите и с какви технически средства разполагат при задържането и установяването на извършители на престъпление. За децата може би това ще бъде най-интересно, тъй като ще наблюдават демонстрация при задържане на правонарушител от служебните кучета, а след това както каза директорът – установяване на лица при извършване на престъпление и задържане от отрядите за бързи действия\", каза специално за комисар Васил Паргов, началник отдел “Охранителна полиция“ на ОДМВР – Кюстендил. “Кучето, което видяха зрителите в демонстрацията, е взето от база в София. Поради факта, че в Кюстендил имахме недостиг на патрулно-следово куче, те ни го подариха. С него съм от една година обучено е да изпълнява патрулно-постова дейност, задържане на нарушители, охрана на масови мероприятия и на масови безредици, работа по следа срещу извършители на престъпления, които имат по тях лични вещи или някакви следи с цел за намиране на нарушителите. Кучето е на 2 години и 9 месеца. Най-вече го използваме за задържане на нарушителите, което ще видите като част от демонстрацията\", разказа полицай Радослав Златков.\r\nАкциите, в които е участвало кучето, към момента са 4 – 2 акции в София и 2 в Кюстендил - при специализирани полицейски операции.   Оръжията, които демонстрираха служителите на МВР, са автомат \"Калашников\" и същевременно личните оръжия на групата за бързи действия. “Има много реални ситуации при които се задържат лица със стрелба. Имаше подобен случай, който беше отразен медийно - в Рила – където се бяха барикадирали в къща. Тогава служителите на ОДМВР – Благоевград подадоха сигнал и на място действаше както нашата група, така и група за бързо реагиране от град София\", завърши комисар Васил Паргов.", "date": "2018.11.05", "title": "Задържане на престъпник с куче демонстрира МВР - Кюстендил (ВИДЕО+ СНИМКИ)"}
{"url": "https://www.actualno.com/crime/myj-pochina-sled-kato-be-blysnat-ot-mikrobus-v-sofija-news_704316.html", "text": "  Сигнал за тежка катастрофа е подаден малко след 16.30 часа. По първоначални данни на кръстовището на булевардите \"Христо Ботев\" и  \"Мария Луиза\" микробус е блъснал пресичащ пешеходец, съобщиха от МВР.     На място веднага са изпратени екипи на полицията и Спешна помощ. Установена е самоличността на мъжа – 40 годишен.   При качването му в линейката, той е починал. Извършен е оглед.\r\nПо случая е образувано досъдебно производство.  ", "date": "2018.11.05", "title": "Мъж почина, след като бе блъснат от микробус в София"}
{"url": "https://www.actualno.com/curious/tunelyt-na-mysk-do-los-andjelis-shte-byde-otkrit-prez-dekemvri-news_704320.html", "text": "  Магнатът Илън Мъск пусна в Тwitter видео от своя разходка в стоящия се от неговата компания високоскоростен тунел и съобщи, че работата върви по график и официалното откриване ще бъде на 10 декември.     Той нарече тунела „тревожно дълъг“. Строителството му започна преди две години. Първо Мъск заговори за този проект в края на 2016 г. Тунелът започва под главния офис на компанията SpaceX в калифорнийския град Хоторн и свършва в предградие на Лос Анджелис. Дължината му е 4 километра.     Фирмата на Мъск The Boring Company беше избрана за изпълнител на строителството на тунели в Чикаго и Вашингтон. В случай на тяхното успешно изпълнение фирмата планира да създаде мрежи от тунели под Лос Анджелис и други големи градове. Те биха разтоварили транспортната система.  „Днес вечерта минах през целия тунел под лос Анджелис. Той е тревожно дълъг. Ще бъдем готови за церемонията по откриването на 10 декември“, написа Мъск в Тwitter.   Предполага се, че по тунелите ще пътуват електрически капсули с автопилот, които ще могат да превозват по 8-16 пътници със скорост 200-250 км/ч. Идеята е капсулите да се спускат с в тунела с платформи непосредствено от улицата.\r\nВеднъж оказала се под земята, капсулата ще може да превозва по тунелите коли и пътници до различни части на града.    ", "date": "2018.11.05", "title": "Тунелът на Мъск до Лос Анджелис ще бъде открит през декември"}
{"url": "https://www.actualno.com/crime/razbiha-pechatnica-za-falshivi-dolari-vyv-varna-news_704313.html", "text": "  Разбиха печатница за фалшиви долари във Варна.     При съвместната операция на ГДБОП и Специализираната прокуратура са задържани трима души, на които са повдигнати обвинения, съобщиха от МВР.   От печатницата са били иззети общо около 1 350 000 щатски долара по 100-доларови фалшиви банкноти в различна степен на завършеност.\r\nМастилата на банкнотите имитират магнитно мастило, което прави фалшификатите трудни за разпознаване, уточняват от МВР.По данни на директора на ГДБОП Ивайло Спиридонов банкнотите са били печатани с машина „Хайделберг”.  ", "date": "2018.11.05", "title": "Разбиха печатница за фалшиви долари във Варна"}
{"url": "https://www.actualno.com/society/novinite-naj-vajnoto-za-denja-5-noemvri-news_704352.html", "text": "  Редакционният екип на ви представя най-важните новини за изминалия ден, 5 ноември.      Мнозинство от 81% от българските граждани смята, че Валери Симеонов трябва да подаде оставка във връзка с изказването си за майките на деца с увреждания. 15% са на обратното мнение, а останалите не могат да преценят.   България е на дъното в класацията за политическо влияние в Европейския съюз, а правителството ѝ - сред най-трудните за комуникация. Това сочи съвместен доклад на Европейския съвет за външна политика, базиран в Лондон, и фондация „Стифтунг Меркатор“, със седалище в Есен. Проучването представя резултатите в 28-те държави членки на Европейския съюз, а докладът под наименование \"EU Coalition Explorer\" показва кои страни са с най-голямо влияние върху политиката на ЕС. С решение на правителството Петър Харалампиев е освободен като председател на Държавната агенция за българите в чужбина (ДАБЧ). Длъжността временно ще бъде изпълнявана от заместник-председателя на Агенцията Димитър Владимиров до определянето на нов титуляр, съобщиха от \"Дондуков\" 1.     И проектобюджетът на ГЕРБ, и алтернативният на БСП са предизборни. Това каза за „Фокус“ финансовият експерт Мика Зайкова. Тя уточни, че проблемът и в двата бюджета е, че липсва стратегия как да се привлекат чужди инвеститори, как да се рационализира производството, така че да бъде ориентирано към износ, за да престане да се разчита единствено на потреблението. За 15-ти пореден ден майките на деца с увреждания излязоха на протест с искане за оставката на вицепремиера Валери Симеонов, предаде БГНЕС. Майки и обикновени граждани по традиция вече близо две седмици се събраха точно в 17:30 часа в пространството пред Министерски съвет, бившия Партиен дом и Президентството.    Първата световна война ще даде повод на Русия и САЩ да обсъдят Третата. Това пише вестник \"Независимая газета\" в своя водеща статия, цитирана от агенция \"Фокус\". След като САЩ обявиха оттеглянето си от Договора за премахване на ракетите със среден и малък обсег (ДРСМО), стана очевидно, че съдбата му може би е основната тема на срещата на президентите Владимир Путин и Доналд Тръмп в Париж - в рамките на 100-годишнината от края на Първата световна война. Тихоокеанските острови Нова Каледония отхвърлиха възможността да придобият независимост от Франция на референдум, провел се на 4 ноември. Нова Каледония е бивше колониално владение на Петата република. Островът, заедно с архипелазите Луайоте и Честърфийлд, образуват френската отвъдморска административна единица Нова Каледония. Този остров вече много години дава на Франция наистина уникални възможности и преимущества и едновременно с това и досега е символ на колониалния гнет срещу аборигените. Министърът на отбраната Красимир Каракачанов е отменил решението беларуска фирма да изпълнява ремонта на изтребителите Су-25.  Решението е публикувано само ден, след като БСП алармираха, че цената на ремонта може да надвиши многократно определената сума от 82 млн. лева без ДДС.", "date": "2018.11.05", "title": "Новините: Най-важното за деня, 5 ноември"}
{"url": "https://www.actualno.com/vraza/vyzstanoveno-e-dvijenieto-po-pytja-montana-vraca-news_704273.html", "text": "  Завършиха ремонтните дейности по горното строене на моста над река Ботуня край село Краводер. Днес бе възстановено движението по първокласния път I-1 Монтана - Враца. Инвестицията е за близо 690 хил. лв. с ДДС и е от бюджета на Агенция \"Пътна инфраструктура\" (АПИ), съобщиха от агенцията.     Съоръжението е построено преди повече от 35 години - през 1981 г., и досега не беше основно ремонтирано. Мостът е с дължина 64 м и вече е с нова пътна плоча, фуги, асфалтова настилка, ограничителни системи, тротоарни блокове, парапети и т. н. Продължават довършителните дейности по долното строене на съоръжението, които няма да създават затруднения на трафика. Очаква се те да завършат до края на месеца.   Изпълнител на ремонтно-възстановителните работи е \"Пътинженеринг - М\" АД, гр. Монтана. Строителният надзор е осъществени от \"Интерконсулт\" ЕООД.", "date": "2018.11.05", "title": "Възстановено е движението по пътя Монтана - Враца"}
